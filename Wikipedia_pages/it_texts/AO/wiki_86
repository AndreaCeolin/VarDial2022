{"id": "2160109", "revid": "457612", "url": "https://it.wikipedia.org/wiki?curid=2160109", "title": "Battaglia del crinale di Vimy", "text": "La battaglia del crinale di Vimy fu un'offensiva diversiva alleata, lanciata nell'ambito della pi\u00f9 vasta azione per la conquista di Arras, situata nella regione Nord-Pas-de-Calais in Francia. Lo scontro vide contrapposti il \"Canadian Corps\", contro le tre divisioni della 6\u00aa Armata tedesca che presidiavano il settore.\nL'obiettivo del Corpo canadese era quello di assumere il controllo del crinale situato a ovest del paese di Vimy, cos\u00ec da avere una posizione favorevole per il controllo del settore: questo avrebbe garantito il controllo del versante meridionale e in questo modo difendere e coprire dall'alto la successiva avanzata inglese verso Arras.\nSupportati da un violento tiro di sbarramento, i canadesi, che si assunsero quasi totalmente il peso dell'attacco, conquistarono la maggior parte del crinale gi\u00e0 il primo giorno, il secondo giorno dell'attacco venne conquistata la citt\u00e0 di Th\u00e9lus, e nonostante la strenua resistenza tedesca, l'obbiettivo finale, il poggio fortificato di Givenchy-en-Gohelle, cadde il 12 aprile 1917, quando le forze tedesche si ritirarono sulla linea Oppy-M\u00e9ricourt.\nGli storici attribuiscono il successo canadese ad una \"miscela\" di bravura e fortuna; la pianificazione meticolosa dell'attacco e il potente supporto di artiglieria, cos\u00ec come la mancata applicazione della dottrina a \"difesa elastica\" da parte dei tedeschi, garantirono la netta vittoria ai canadesi, che per la prima volta furono impiegati autonomamente. Per questo la battaglia divenne motivo d'orgoglio e un simbolo di sacrificio per i canadesi. Una porzione di 100 ettari dell'ex campo di battaglia \u00e8 diventata il \"Canadian National Memorial Vimy\".\nPremesse.\nIl \"crinale di Vimy\" \u00e8 una scarpata lunga circa 8 km a nord-est della citt\u00e0 di Arras sul bordo occidentale della pianura di Douai, il crinale sale gradualmente sul suo lato occidentale per cadere pi\u00f9 rapidamente sul lato orientale. Il crinale ha un'altitudine massima di 145 metri e 60 metri sopra le pianure di Douai, e per questo offre una vista senza ostacoli naturali per decine di chilometri in tutte le direzioni.\nIl settore, e il crinale, caddero sotto il controllo tedesco gi\u00e0 nel mese di ottobre 1914 durante la \"corsa al mare\" che coinvolse i due schieramenti nel tentativo di aggirarsi a vicenda attraverso il nord-est della Francia. Diversi furono i tentativi francesi di riconquistare il crinale durante i primi due anni di guerra, e solo la divisione marocchina durante la Seconda battaglia dell'Artois nel 1915 riusc\u00ec per un breve periodo ad occupare il crinale, per poi abbandonarlo per la mancanza di rinforzi. Un altro tentativo francese fu durante la Terza battaglia dell'Artois nel settembre del 1915, che ebbe come solo risultato la conquista del paese di Souchez posto alla base della cresta occidentale. Questi primi attacchi costarono ai francesi circa vittime, fu deciso quindi di fermare le operazioni nel settore, in un \"vivi e lascia vivere\" che coinvolse anche i tedeschi che non tentarono avanzate nel settore.\nNel febbraio 1916 gli inglesi del XVII Corpo d'armata, comandato dal tenente generale Sir Julian Byng, sostituirono la X Armata francese di stanza nel settore, per consentire ai francesi di trasferire rinforzi nel settore di Verdun. Gli inglesi scoprirono ben presto che i tedeschi sfruttarono la calma creatasi nel settore per costruire un complesso e vasto sistema trincerato e di gallerie per le mine da cui avrebbero attaccato le postazioni francesi. In tutta risposta la \"Royal Engineers\" cre\u00f2 in tutta fretta decine di gallerie contro mina lungo tutto il settore, e i tedeschi intensificarono le operazioni di disturbo con l'uso di artiglieria e mortai.\nIl 21 maggio 1916, gli inglesi tentarono di occupare il rilievo, ma vennero ricacciati indietro dai tedeschi, che fecero diversi prigionieri e conquistarono molte delle gallerie scavate dagli inglesi, attestandosi saldamente sul crinale. Dopo alcuni contrattacchi nei giorni a seguire, gli inglesi, vennero poi rimpiazzati dai canadesi nell'ottobre del 1916.\nPreparazione dell'attacco.\nPianificazione strategica.\nI primi movimenti per un'offensiva a primavera nei dintorni di Arras iniziarono in seguito a una conferenza dei comandanti di corpo d'armata presso il quartier generale inglese il 21 novembre 1916. Il 5 gennaio 1917, il tenente generale Sir Julian Byng prese il comando del \"Corpo canadese\" e nel marzo del 1917, il quartier generale inglese dell'esercito present\u00f2 ufficialmente a Byng gli ordini di un attacco che aveva come obiettivo il crinale di Vimy, nell'ambito della pi\u00f9 massiccia l'offensiva verso Arras.\nPer la prima volta tutte e quattro le divisioni canadesi furono designate a partecipare insieme in una battaglia, e anche se tutte le divisioni furono rinforzate da truppe inglesi, dei attaccanti ben erano canadesi, tutti impegnati nell'attacco, mentre molti inglesi erano anche impegnati come riserve e serventi d'artiglieria.\nAlcune conferenze sulla battaglia di Verdun, conclusasi appena prima della fine del 1916, fecero capire ai comandi alleati l'importanza dell'uso dell'artiglieria. Anche gli ufficiali canadesi parteciparono a queste riunioni e in particolare Arthur Currie assecond\u00f2 queste nuove tattiche, che vennero quindi utilizzate efficacemente durante l'assalto a crinale di Vimy.\nIl 5 marzo 1917 venne quindi approvato dal generale Henry Horne il piano per l'attacco. Questo sarebbe stato effettuato su un fronte di 7 chilometri, con al centro il paese di Vimy, che si trova sul lato est del crinale.\nLa Black line rappresenta i limiti dell'avanzata iniziale, il primo obiettivo, in cui si sarebbero sfondate le prime linee tedesche, mentre la Red line rappresenta il limite di conquista del punto pi\u00f9 alto della cresta, il poggio fortificato (), che avrebbe garantito la conquista della \"Fattoria Folie\", della trincea \"Zwischen-Stellung\" e della frazione di Les Tilleuls.\nAlle due divisioni pi\u00f9 a sud dello schieramento, era poi stato chiesto di compiere un'ulteriore avanzata, catturando la trincea \"Zw\u00f6lfer-Graben\" e la seconda linea tedesca.\nLa fanteria sarebbe avanzata procedendo di pari passo con lo sbarramento di artiglieria, che sarebbe avanzato di 100 iarde (91 metri) alla volta, distruggendo gradualmente le difese mano a mano che la fanteria avanzava.\nInoltre, per mantenere lo slancio offensivo, le unit\u00e0 erano chiamate di volta in volta a scavalcarsi, in modo tale da permettere un ricambio costante di forze fresche; cos\u00ec dopo aver catturato e consolidato le posizioni sulla Black line, altre unit\u00e0 sostitutive sarebbero avanzate in avanti verso il nuovo obiettivo. Questo accadde soprattutto dalla parte sud del fronte dove la 1\u00aa e la 2\u00aa Divisione canadese, sarebbero dovute avanzare oltre la Red line, proseguendo verso altri due obbiettivi la Blue e la Brown line.\nCondotto in modo adeguato, il piano avrebbe lasciato ai tedeschi pochissimo tempo per uscire dai loro ripari, dopo la fine del tiro di sbarramento infatti, essi sarebbero stati immediatamente attaccati dalle truppe canadesi che avanzavano insieme allo sbarramento, e se la pianificazione del piano fosse stata rispettata, avrebbe consentito un'avanzata di oltre 4\u00a0km entro le 13:00 del primo giorno di attacco, conquistando in questo modo la maggior parte della cresta.\nPreparazione tattica.\nNel febbraio 1917 venne pubblicato un opuscolo come preparazione tattica, dal titolo \"SS 143 Instructions for the Training of Platoons for Offensive Action\", che sposava la tattica dello sbarramento di artiglieria seguito da veloci incursioni di fanteria divisa in piccoli plotoni; per questo l'opuscolo prevedeva il fondamentale uso della bomba a mano e dei lancia-granate come mezzi per neutralizzare i nidi di mitragliatrice avversari. Alle quattro divisioni canadesi venne quindi insegnata la tattica dell'incursione in piccoli plotoni: vennero persino creati modelli su vasta scala del campo di battaglia per mostrare a soldati e ufficiali i movimenti e le operazioni che sarebbero state eseguite sul campo.\nE per facilitare ulteriormente il lavoro vennero distribuite moltissime carte topografiche dettagliate ad ufficiali e sergenti, per rendere chiara la disposizione dei luoghi e delle disposizioni da assumere e verificare sul campo, riducendo gli errori dei comandanti di plotone, e instillando sugli uomini fiducia nei comandi.\nL'artiglieria.\nIl pi\u00f9 grosso appoggio alla battaglia gli inglesi lo diedero con l'impiego di 24 brigate di artiglieria, capaci di una potenza di 400 cannoni Ordnance QF 18 pounder, 138 obici da 4,5 pollici, 96 mortai da trincea da 2 pollici, 24 mortai da 9,45 pollici, il tutto supportato da 245 cannoni d'assedio e mortai pesanti messi a disposizione dal Corpo canadese.\nPer l'attacco quindi, gli alleati disponevano di un cannone pesante ogni 20 metri, e un cannone campale ogni 10, questo, rappresentava un notevole aumento medio di artiglieria, superiore anche allo sbarramento creato dagli alleati durante la battaglia della Somme un anno prima, sebbene con ben altre dimensioni del fronte.\nPer le operazioni a Vimy, al Corpo canadese venne assegnato un potenziale di artiglieria tre volte superiore al normale, quindi anche il personale dei \"Royal Artillery\" comandati dal maggiore Alan Brooke che svilupp\u00f2 i piani per assicurare alla fanteria una completa protezione dallo sbarramento d'artiglieria.\nInoltre vennero messi a disposizione delle nuove spolette, pi\u00f9 sensibili e in grado di esplodere al minimo contatto, in modo tale da evitare sprechi e soprattutto eliminare nel migliore dei modi i reticolati, inoltre grazie alla campagna di ricognizione aerea antecedente l'attacco, venne data l'opportunit\u00e0 alle batterie inglesi di rispondere ad un eventuale tiro di contro-batteria, ma soprattutto di danneggiare nei giorni prima all'attacco le postazioni di artiglieria tedesche. Per mantenere le comunicazioni durante la battaglia, i cavi di telefono e telegrafo, vennero interrati in media per 2,1 metri.\nPreparazione aerea.\nAnche i \"Royal Flying Corps\" ebbero la loro determinante parte, infatti uno degli scopi principale dei comandi alleati, era quello di assumere la superiorit\u00e0 aerea nel settore di Vimy, e impedire agli aerei nemici di disturbare le azioni di ricognizione degli aerei anglo-canadesi.\nVennero schierate 25 squadre per un totale di 365 aeromobili, lungo il settore Arras, in modo tale da rendere il rapporto tra velivoli nemici di 2 a 1 a favore degli alleati.\nAl generale Byng furono messi a disposizione il 2\u00ba, l'8\u00ba il 25\u00ba il 40\u00ba e il 43\u00ba squadrone aereo pi\u00f9 il 16\u00ba squadrone canadese solo con compiti di ricognizione ed osservazione per indirizzare il tiro delle artiglierie.\nA rendere difficile il compito agli aerei inglesi vennero chiamate ulteriori squadre tedesche, inclusa quella di Manfred von Richthofen, che permisero una violenta reazione tedesca, che caus\u00f2 la perdita di 131 aerei inglesi nel corso della prima settimana di aprile. Nonostante questa reazione per\u00f2, l'Imperial Army Air Service tedesco non riusc\u00ec ad impedire al \"Royal Flying Corps\" di svolgere le sue operazioni di fotografia e ricognizione, che si rivelarono determinanti nel corso della battaglia a terra.\nOperazioni sotterranee.\nIl \"settore Arras-Vimy\" era caratterizzato da un terreno molto soffice, ma estremamente stabile a causa della conformazione sedimentaria, questo fu uno dei fattori principali della guerra sotterranea che caratterizz\u00f2 la preparazione alla battaglia.\nIn anticipo agli inglesi, gi\u00e0 nel 1915-'16 gli ingegneri bavaresi cominciarono una grossa opera di scavo che diede un vantaggio ai tedeschi, ben presto per\u00f2, neutralizzato dall'intervento dei \"Royal Engineers\" che al loro arrivo agli inizi del 1916 cominciarono opere di contro-mina per combattere l'avanzata sotterranea tedesca.\nNel 1917, erano presenti non meno di 19 gallerie per le mine, ognuna contenente una camera preparata per contenere esplosivo, Ma erano presenti anche numerose gallerie per gli spostamenti delle truppe, scavate a una profondit\u00e0 di 10 metri, utilizzate per collegare le linee di riserva con quelle di prima linea, permettendo ai soldati di avanzare verso la parte anteriore della linea del fronte in modo rapido e sicuro.\nSotterranei erano anche i ricoveri, le postazioni di infermeria, i posto di comando, le riserve d'acqua e i depositi delle munizioni incorporati in sottopassaggi erano nascoste le linee di metropolitana leggera, ospedali, posti di comando, serbatoi d'acqua, depositi di munizioni.\nMa lo scopo primario era quello di infliggere perdite ai tedeschi, per questo gli inglesi scavarono 13 grandi tunnel sotto altrettante posizioni tedesche, ma i tedeschi da parte loro non stettero a guardare, iniziarono un'intensa attivit\u00e0 di contro-mina riuscendo a fermare numerosi tentativi britannici di scavare sotto le loro linee. Tutto ci\u00f2 non imped\u00ec agli inglesi di far esplodere 3 grandi mine in preparazione all'attacco e altre 5 al momento dell'assalto.\nIncursioni.\nNotevole fu anche lo sforzo canadese nel rendere difficile la quotidianit\u00e0 nelle trincee tedesche, oltre 55 incursioni notturne vennero effettuate dai canadesi, veloci incursioni che causarono ai tedeschi perdite e prigionieri, ma che soprattutto ne colpirono il morale; ma le perdite si ebbero anche tra le file alleate, in un'incursione del 13 febbraio 1917, che coinvolse 900 uomini della IV divisione canadese, determin\u00f2 ben 150 vittime tra i canadesi, che contarono 637 perdite in un'altra incursione del 1\u00ba marzo. Anche i tedeschi comunque si impegnarono in un'attivit\u00e0 di pattugliamento e disturbo, non in grande stile come l'attivit\u00e0 nemica, ma allo stesso modo importante.\nLa difesa tedesca.\nL'esperienza della Somme fece capire ai comandi tedeschi che il metodo a difesa fissa e statica su linee trincerate non era pi\u00f9 efficace, cos\u00ec venne elaborata dai tedeschi una nuova tattica detta a \"difesa elastica\" che prevedeva delle ritirate difensive momentanee, ma a Vimy erano due anni che i tedeschi approntavano la difesa in modo statico, con profondi trinceramenti e numerose gallerie, il che rese la nuova dottrina elastica difficile da applicare in questo settore.\nI tedeschi riconobbero questi problemi nel settore, ed erano estremamente preoccupati per queste debolezze intrinseche del settore. Questo venne rinforzato da mitragliatrici in modo da creare pi\u00f9 perdite possibili, e presidiato da tre divisioni in linea, con sette reggimenti di fanteria tra di loro nella difesa immediata della cresta. La forza di ogni divisione era di circa uomini, tuttavia, la forza effettiva delle forze tedesche era significativamente meno, se nel 1917 ogni compagnia tedesca era composta da 264 uomini, a sul crinale di Vimy, questo numero scendeva a circa 150 uomini. Ogni reggimento tedesco era responsabile di circa metri di fronte, di conseguenza, durante l'attacco canadese, ogni compagnia tedesca si trov\u00f2 ad affrontare due o pi\u00f9 battaglioni di circa mille uomini ciascuno. Le divisioni di riserva furono poi tenute a circa 24 km dietro le linee del fronte, quindi troppo lontane per una reazione adeguata per un attacco alleato nel saliente.\nLa battaglia.\nLe forze in campo.\nDa una parte dello schieramento la 6\u00aa Armata tedesca comandata dal generale Ludwig von Falkenhausen, responsabile del settore di Cambrai-Lilla al comando di 20 divisioni (pi\u00f9 le riserve), con il crinale di Vimy controllato dalla I Corpo di riserva bavarese comandato dal generale Karl Ritter von Fasbender, la cui 16\u00aa Divisione di fanteria si trovava di fronte alla cittadina di Souchez ed era responsabile per la difesa del tratto pi\u00f9 a nord della cresta.\nLa 79\u00aa Divisione di riserva poi era responsabile della difesa della parte centrale, compreso il punto pi\u00f9 alto della cresta, \"Hill 145\", mentre la 1\u00aa Divisione di riserva bavarese era nella zona di Arras dall'ottobre 1914 a difesa delle citt\u00e0 di Th\u00e9lus, Bailleul e del versante meridionale della cresta.\nIl \"Corpo canadese\" dall'altra parte, formato da quattro divisioni in linea e una di riserva, era comandato dal tenente generale Sir Julian Byng, sostenuto a nord dalla 24\u00aa Divisione britannica del I Corpo d'armata, e da sud dal XVII Corpo.\nIl compito pi\u00f9 importante sarebbe stato svolto dalla \"4\u00aa Divisione canadese\" posizionata nella parte settentrionale, che avrebbe dovuto catturare la parte pi\u00f9 alta della cresta e avanzare velocemente verso la citt\u00e0 di Givenchy-en-Gohelle.\nLa \"3\u00aa Divisione canadese\" era assegnata alla sezione centrale della cresta, e i suoi compiti includevano la cattura di \"Folie\" e della \"Fattoria\".\nLa \"2\u00aa Divisione canadese\" (che poi ha incorporato anche una brigata supplementare, la 5\u00aa Divisione britannica) fu posizionata a sud della 3\u00aa Divisione, con il compito di catturare il comune di Th\u00e9lus.\nLa \"1\u00aa Divisione canadese\" infine era responsabile del settore pi\u00f9 meridionale, dove avrebbe compiuto i pi\u00f9 grandi progressi in termini di distanza.\nAttacchi preliminari.\nGi\u00e0 da tempo i tedeschi carpirono i movimenti nemici che avrebbero portato ad un attacco in primavera nei pressi di Arras, alcuni disertori anglo-canadesi poi confermarono i timori, fornendo loro una grande quantit\u00e0 di informazioni utili. Nel marzo 1917 le forze tedesche erano consapevoli che un grande attacco era imminente e che avrebbero compreso un attacco sul crinale di Vimy.\nIl generale Ernst August Max von Bacmeister, comandante della 79\u00aa Divisione di riserva tedesca, rifer\u00ec alla fine di marzo movimenti canadesi in vista di un imminenate attacco, e tra le file dei comandi tedeschi, si deline\u00f2 l'idea di attuare un attacco preventivo con l'intento di catturare la parte settentrionale del fronte canadese.\nIl bombardamento preliminare canadese per\u00f2 anticip\u00f2 i tedeschi, i primi colpi vennero sparati il 20 marzo, con l'intento di creare varchi tra i reticolati e colpire sistematicamente le batterie tedesche.\nInoltre, solo la met\u00e0 delle artiglierie disponibili fu impegnata nei preparativi, per nascondere il vero potenziale di fuoco al nemico, che si sarebbe rivelato solamente in un secondo momento. Per una settimana quindi il bombardamento fu minore e fu amplificato a partire dal 2 aprile con l'impiego di tutto l'arsenale.\nI tedeschi subirono materialmente e moralmente il bombardamento che si faceva sempre pi\u00f9 pesante, le trincee vennero sconquassate e lo stress tra le loro file fu massimo, cos\u00ec, vista anche la difficolt\u00e0 dei rifornimenti, il generale von Falkenhausen ordin\u00f2 alle sue divisioni di riserva di sostituire quelle in prima linea che vennero mandate ad oltre 24\u00a0km dietro le linee per evitare di continuare a subire le conseguenze fisiche e psicologiche del bombardamento.\nAttacco principale.\n9 aprile.\nL'attacco era inizialmente previsto per le 5:30 dell'8 aprile 1917 (domenica di Pasqua), ma fu rinviato di 24 ore, su richiesta dei francesi. Per tutto il giorno 8 e il mattino del 9 aprile, il tempo era freddo e la neve inizi\u00f2 a cadere sul campo di battaglia, ma fortunatamente per i canadesi il vento soffiava verso le linee tedesche, disturbandone le operazioni ancor pi\u00f9 che agli attaccanti che erano a favore di vento.\nNonostante tutto, l'artiglieria inglese pochi minuti prima dell'attacco del 9 aprile fece silenzio, ricalibr\u00f2 tutti i pezzi per preparare lo sbarramento difensivo alla fanteria, e alle 5:30 esatte ogni pezzo d'artiglieria a disposizione del \"Corpo canadese\" cominci\u00f2 a martellare le linee nemiche.\nTrenta secondi dopo, gli ingegneri fecero detonare le mine tra la terra di nessuno e la prima linea di trincee tedesche, infliggendo le prime perdite e creando larghi varchi nel reticolato, intanto lo sbarramento d'artiglieria pian piano inizi\u00f2 ad avanzare di 100 metri ogni tre minuti, seguito dalla fanteria mentre gli obici pesanti martellavano le postazioni di artiglierie nemiche con ancor pi\u00f9 insistenza.\nLa 1\u00aa, 2\u00aa e 3\u00aa Divisione canadese alle 06:25 circa riferirono di aver raggiunto il primo obbiettivo, la Black line, mentre la 4\u00aa Divisione incontr\u00f2 seri problemi durante l'avanzata riuscendo a catturare l'obiettivo con qualche ora di ritardo; dopo una prima pausa, che consent\u00ec alle prime tre divisioni canadesi di consolidare le loro posizioni alle 07:00 riprese l'azione con la 1\u00aa Divisione all'attacco della parte sinistra della Red line, e la 2\u00aa e la 3\u00aa Divisione all'attacco della citt\u00e0 di Les Tilleuls e la parte destra della linea rossa.\nGli obbiettivi vennero tutti conquistati verso le 07:30, appena mezz'ora dopo l'inizio del secondo attacco, ma come prima la 4\u00aa Divisione incontr\u00f2 serie difficolt\u00e0 nella conquista di \"Hill 145\" la parte pi\u00f9 alta della cresta.\nQuella affidata alla 4\u00aa Divisione fu l'unico settore che impegn\u00f2 per lungo tempo l'avanzata canadese, gli avanzamenti erano lenti, la reazione tedesca fu pi\u00f9 rabbiosa e lo stesso sbarramento d'artiglieria non funzion\u00f2 correttamente, impedendo pi\u00f9 che facilitando le truppe alleate. Nonostante i ripetuti assalti canadesi i tedeschi resistevano, si ritirarono solo quando esaurirono le munizioni, lasciando Hill 145 in mano ai canadesi.\nVerso mezzogiorno, alla 79\u00aa Divisione di riserva tedesca fu ordinato di riprendere le porzioni perdute, tuttavia solo alle 18:00 i tedeschi furono i grado di riorganizzarsi e sferrare un nuovo attacco che per\u00f2 non ricacci\u00f2 indietro i canadesi; solo nella notte, arriv\u00f2 la 111\u00aa Divisione a riconquistare la linea persa in attesa del giorno successivo.\n10 aprile.\nGli inglesi trasferirono tre brigate fresche, alle 09:30 del 10 aprile, per sostenere l'avanzata della 1\u00aa e 2\u00aa Divisione canadese, dopo di che queste tre brigate appoggiate da due squadre di carri armati avrebbero \"scavalcato\" i canadesi per portare l'attacco verso la Blue line.\nAlle 11:00 circa, la \"linea blu\", \"Hill 13\"5 e la citt\u00e0 di \"Th\u00e9lus\", erano state conquistate, per consentire poi di consolidare le posizioni sulla linea blu, lo sbarramento rest\u00f2 fermo per 90 minuti, e poco prima delle 13:00 la 1\u00aa e la 2\u00aa Divisione tornarono all'attacco per conquistare il loro obbiettivo finale, la Brown line, conquistata all'incirca verso le 14:00.\nIntanto dopo alcuni contrattacchi tedeschi a Hill 145, la 4\u00aa Divisione riusc\u00ec a consolidare le sue posizioni e i tedeschi si ritirano sulla linea Oppy-M\u00e9ricourt.\nL'unico obbiettivo ancora da conquistare era la citt\u00e0 di Givenchy nell'ambito della cosiddetta \"Operazione Pimple\"; la 4\u00aa Divisione che era stata duramente nei due giorni precedenti, anche se riusc\u00ec a consolidare le sue posizioni sulla Red line, non riusc\u00ec a conquistare la citt\u00e0 nonostante il supporto della 24\u00aa Divisione britannica.\n12 aprile.\nIl 12 aprile venne deciso l'ennesimo attacco a Givenchy, un violenti tiro d'artiglieria colp\u00ec duramente le postazioni tedesche ancora salde, anche con un tiro a gas direttamente sul comune di Givenchy-en-Gohelle per creare confusione. La difesa tedesca non riusc\u00ec a respingere l'assalto iniziale canadese e intorno alle 06:00, l'Operazione Pimple si concluse vittoriosamente per i canadesi.\nEsito.\nAl tramonto del 12 aprile 1917, il Corpo canadese aveva ormai il pieno controllo sul crinale di Vimy, al costo per\u00f2 di 10.602 perdite; divise in morti e feriti; dall'altra parte la 6\u00aa Armata tedesca sub\u00ec un numero imprecisato di perdite, e circa prigionieri. Quattro componenti del Corpo canadese ricevettero la Victoria Cross, la pi\u00f9 alta decorazione militare dell'Impero britannico:\nMentre da parte tedesca vennero consegnate due medaglie Pour le M\u00e9rite:\nDopo la sconfitta, il capo di Stato Maggiore tedesco, feldmaresciallo Paul von Hindenburg, ordin\u00f2 l'inizio di un'inchiesta sul crollo difensivo di Vimy, che si concluse con una relazione che parlava di difficolt\u00e0 di comunicazione, errori di valutazione e linee di riserva poste troppo lontano dal fronte; inoltre Falkenhausen venne per cos\u00ec dire \"accusato\" di non aver usato le nuove disposizioni tattiche sulla \"difesa elastica\".\nHindenburg sollev\u00f2 quindi Falkenhausen dal suo comando e trasferito in Belgio, dove ebbe per il resto della guerra il compito di Governatore generale.\nNonostante, fino alla fine della guerra, non ci furono pi\u00f9 azioni tedesche che miravano alla riconquista del crinale, la perdita dello stesso, costrinse i tedeschi a rivedere la loro strategia difensiva nella zona. Invece di montare al contrattacco, i tedeschi proseguirono la loro ritirata facendo \"terra bruciata\" fino alla linea \"Oppy-M\u00e9ricourt\". Comunque, il totale fallimento dell'offensiva di Robert Nivelle appena una settimana dopo l'offensiva di Arras, mise pressione sul Feldmaresciallo Douglas Haig che per mantenere i tedeschi impegnati nel settore Arras, e quindi ridurre al minimo le perdite francesi, adoper\u00f2 ancora per varie settimane il Corpo canadese, nella Battaglia di Arleux e nella Terza battaglia della Scarpe a fine aprile e inizio maggio 1917.\nIl ricordo.\nLa \"battaglia del crinale di Vimy\" ebbe, ed ha tuttora un forte significato per i canadesi e per il Canada, anche se la battaglia non fu il maggior successo strategico dei canadesi nel corso della guerra, ha comunque significato per i canadesi la prima volta di un successo ottenuto interamente con le proprie forze, una lotta compiuta solamente con figli canadesi. Ci\u00f2 fece crescere l'immagine di unit\u00e0 nazionale e l'importanza nel peso della guerra del Canada, che emozion\u00f2 la popolazione tutta.\nVimy memorial.\nIl ricordo dei caduti si fece sentire anche in Canada, che commission\u00f2 per Vimy il pi\u00f9 grande memoriale canadese d'oltremare. Il Canadian National Vimy Memorial \u00e8 situato sul punto pi\u00f9 alto del crinale di Vimy ed \u00e8 dedicato alla commemorazione della battaglia e dei caduti del corpo di spedizione canadese durante la Grande Guerra. La Francia concesse l'uso perpetuo al Canada del tratto di terreno a Vimy nel 1922, una porzione di 250 acri (100 ettari) del campo di battaglia \u00e8 ancora conservato come parte del parco memoriale che circonda il monumento. Ancora oggi si possono visitare trincee, gallerie e vedere i buchi delle esplosioni in una sorta di museo all'aperto dedicato alla battaglia del crinale.\nIl monumento fu inaugurato il 26 luglio 1936 da re Edoardo VIII, alla presenza del presidente francese Albert Lebrun e di oltre canadesi e veterani francesi con le loro famiglie. A partire dal 2004, il monumento ha subito un grande progetto di restauro pluriennale, che ha incluso la pulizia generale e la riscrittura di molti nomi iscritti. La Regina Elisabetta II ri-inaugor\u00f2 simbolicamente il monumento alla fine dei lavori di restauro il 9 aprile 2007 nel corso di una cerimonia per commemorare il 90\u00ba anniversario della battaglia. Il memoriale \u00e8 oggi custodito dal \"Veterans Affairs Canada\"."}
{"id": "2160120", "revid": "767487", "url": "https://it.wikipedia.org/wiki?curid=2160120", "title": "La pelle di Satana", "text": "La pelle di Satana (\"The Blood on Satan's Claw\") \u00e8 un film del 1970 diretto da Piers Haggard.\nNegli Stati Uniti il film usc\u00ec con il titolo \"Satan's skin\".\nTrama.\nIn un villaggio rurale inglese del XVII secolo, un agricoltore, Ralph Gower, scopre dei resti misteriosi mentre sta arando un campo. Avverte il giudice locale, ma quando lo accompagna nel luogo in cui aveva trovato i resti questi sono scomparsi. Il giudice allora non tiene minimamente conto delle strane paure di Ralph.\nIn seguito iniziano a verificarsi fatti strani e inspiegabili, tra cui possessioni demoniache e oscuri rituali che culminano con dei sacrifici umani. Il giudice, trasferitosi temporaneamente in citt\u00e0 per informarsi sull'occultismo in modo tale da poter riportare la situazione alla normalit\u00e0, fa ritorno al villaggio e organizza una spedizione con la quale pone fine ai riti satanici e libera la piccola comunit\u00e0 dalla minaccia soprannaturale che vi incombeva."}
{"id": "2160125", "revid": "3115", "url": "https://it.wikipedia.org/wiki?curid=2160125", "title": "Cernizza", "text": "Cernizza (in sloveno: \u010crni\u010de, in tedesco \"Cernizza\") \u00e8 un paese della Slovenia, frazione del comune di Aidussina.\nGeografia fisica.\nLa localit\u00e0 \u00e8 situata a 11,5\u00a0km dal confine italiano nella Valle del Vipacco.A sudovest di Cernizza in passato passava la strada romana che collegava Aquileia a Sisak.\nStoria.\nDurante il dominio asburgico Cernizza fu comune autonomo, appartenente alla Contea di Gorizia e Gradisca.\nDopo la prima guerra mondiale pass\u00f2, come tutta la Venezia Giulia, al Regno d'Italia; il comune venne inserito nel circondario di Gorizia della provincia del Friuli, con il nome di \"Cernizza Goriziana\". Nel 1927 pass\u00f2 alla nuova provincia di Gorizia, e dopo pochi mesi vi furono aggregati i comuni di Camigna, Goiaci e Vertovino.\nDopo la seconda guerra mondiale il territorio pass\u00f2 alla Jugoslavia; attualmente \u00e8 frazione del comune di Aidussina.\nCorsi d'acqua.\nRio di Voghersca (\"Vogr\u0161\u010dek\"); \"Raven\u0161\u010dek\""}
{"id": "2160131", "revid": "1305772", "url": "https://it.wikipedia.org/wiki?curid=2160131", "title": "Reiko Ike", "text": "\u00c8 considerata un'icona del genere Pinky violence, per le sue interpretazioni in film divenuti dei cult movie, quali \"Sex and Fury\", \"\" e \"Girl Boss Guerilla\".\nBiografia.\nLa carriera cinematografica della Ike inizi\u00f2 nel 1971, quando interpret\u00f2 un ruolo in \"Hot Springs Mimizu Geisha\". Successivamente la Ike dichiar\u00f2 di aver mentito sulla sua et\u00e0 per ottenere la parte, confessando di aver avuto all'epoca 16 anni. Ci\u00f2 provoc\u00f2 uno scandalo nei mass media giapponesi.\nLa Ike continu\u00f2 ad interpretare film erotici appartenenti al genere Pinky violence, spesso diretta dallo specialista Norifumi Suzuki, e ottenne grande successo con i film \"Girl Boss Guerilla\" e soprattutto con \"Sex and Fury\" e il sequel \"Yasagure anego den: s\u014dkatsu rinchi\", nei quali interpret\u00f2 il ruolo della ladra e giocatrice d'azzardo Och\u00f4 Inoshika.\nIn seguito a due arresti, uno per droga e l'altro per gioco d'azzardo, la carriera cinematografica della Ike termin\u00f2 alla fine degli anni settanta. La Ike pubblic\u00f2 anche un album discografico, intitolato \"K\u00f4kotsu No Sekai\", uscito nel 1971."}
{"id": "2160133", "revid": "216538", "url": "https://it.wikipedia.org/wiki?curid=2160133", "title": "Carrie Ann Moss", "text": ""}
{"id": "2160135", "revid": "729019", "url": "https://it.wikipedia.org/wiki?curid=2160135", "title": "Battaglia di Messines (1917)", "text": "La battaglia di Messines fu un combattimento durato circa 17 giorni fra inglesi e tedeschi, iniziato il 21 maggio 1917 e terminato il 7 giugno, che vide la conquista delle alture di Messines (\"Mesen\" in fiammingo) da parte degli alleati. La battaglia \u00e8 considerata uno degli scontri di maggior successo per l'esercito britannico.\nAntefatti.\nNel 1915 il Generale Douglas Haig, nominato nel dicembre Capo di Stato Maggiore, aveva cominciato ad accarezzare l'idea di uno sbarco nelle Fiandre e inizi\u00f2 a collaborare con l'Ammiraglio Reginald Bacon della Marina britannica e il Colonnello Aymler Hunter-Weston. Il piano consisteva in uno sbarco nei pressi di Middelkerke, seguito dalla conquista delle postazioni tedesche costiere sino a raggiungere le zone pi\u00f9 interne nei pressi di Ypres. Tuttavia prima di fiondarsi su Ypres risult\u00f2 indispensabile la conquista dell'altura di Messines. Venne scelto Herbert Plumer, che inizi\u00f2 a mettere a punto un piano. Attento alla vita dei propri uomini, lo elabor\u00f2 in modo da indebolire le linee nemiche prima dello scontro diretto. Per questo fece scavare ai Sappers, del \"Tunneling Corps\" (Corpo per lo scavo di tunnel), ventiquattro lunghissime gallerie che fece riempire di tonnellate di esplosivo.\nLa battaglia.\nDurante la mattina del 21 maggio 1917 inizi\u00f2 il bombardamento di preparazione da parte dell'artiglieria britannica sulla zona di Wijtschate. Questa prima fase termin\u00f2 solo dopo molti giorni, nelle prime ore del 7 giugno. Il testimone oculare Erich Maria Remarque ricorda questi momenti cos\u00ec:\nAlle 3.10 del mattino avviene l'esplosione delle ventiquattro gallerie. In realt\u00e0 non tutte esplosero, poich\u00e9 alcune di queste avevano funzionato male per problemi tecnici, mentre altre erano state precedentemente disinnescate dai tedeschi. Bisogna infatti specificare che a volte gli scavatori tedeschi incontravano quelli inglesi e spesso si svolgevano dei combattimenti corpo a corpo sotterranei. Morirono subito diecimila tedeschi per lo pi\u00f9 facenti parte della 3\u00aa divisione Bavarese, che venne quasi completamente annientata. Il risultato devastante per la conformazione del territorio era gi\u00e0 stato previsto, tanto che lo stesso Plumer disse:\nL'esercito britannico fece anche uso massiccio di proietti caricati con il gas, 3 milioni e mezzo di ogni calibro, rispondendo ai gas tedeschi che, in alcuni casi, causarono gravi perdite alle truppe britanniche in assembramento per l'attacco.\nDopo le lunghe deflagrazioni (si dice che furono talmente forti da essere udite da Dublino e Londra) si pass\u00f2 all'attacco della fanteria: nove divisioni della 2\u00aa armata britannica avanzarono coadiuvati da settantadue carri armati e dai mortai Livens. Dopo sole tre ore di scontro i tedeschi cominciarono a ritirarsi e pi\u00f9 di settemila caddero in mano degli avversari. Con questi vennero catturati anche sessantacinque cannoni, novantaquattro mortai da trincea e circa trecento mitragliatrici Schwarzlose e Maxim.\nLa battaglia di Messines \u00e8 considerata una delle azioni di maggior successo per le forze armate britanniche, nonostante l'uccisione di un buon numero dei propri soldati, causata, per problemi di coordinazione, dalle esplosioni.\nLe mine.\nLe mine riempivano ventiquattro lunghissime gallerie scavate mesi prima dai Royal Engineer, a una profondit\u00e0 compresa tra i 15 ed i 30 metri. L'esplosivo, circa 20 tonnellate di media per mina, era potentissimo: si trattava di Ammonal, composto da nitrato di ammonio, polvere di alluminio e polvere di carbone (quella di alluminio, in particolare, sviluppava temperature, non appena incendiata, che si aggiravano intorno ai 3000\u00a0\u00b0C).\nIl 17 giugno 1955 a causa della elettricit\u00e0 statica di un temporale, una delle mine disperse esplose provocando un cratere di 60 metri di diametro e 20 di profondit\u00e0. Mor\u00ec una mucca. Probabilmente ci sono ancora 4 mine inesplose."}
{"id": "2160151", "revid": "767487", "url": "https://it.wikipedia.org/wiki?curid=2160151", "title": "Nudi in paradiso", "text": "Nudi in paradiso (\"A Night in Heaven\") \u00e8 un film del 1983, diretto dal regista John G. Avildsen.\nTrama.\nWhitney Hanlon, ingegnere aerospaziale della NASA, declina la proposta di un impiego nel campo della Difesa, subendo il licenziamento. Sua moglie Faye, insegnante, viene trascinata da sua sorella in uno strip-club, incontrando tra gli artisti un avvenente Rick Monroe, uno dei suoi studenti. \u00c8 l'inizio di una relazione clandestina, con la speranza del giovane in un aiuto per ottenere il titolo di studio, dato il suo scarso rendimento. La relazione viene presto scoperta. Hanlon affronter\u00e0 il giovane con superiorit\u00e0, pur inscenando una terribile ritorsione.\nColonna Sonora.\nTema principale la celebre canzone \"Heaven\", di Bryan Adams."}
{"id": "2160157", "revid": "729019", "url": "https://it.wikipedia.org/wiki?curid=2160157", "title": "Offensiva di Gorlice-Tarn\u00f3w", "text": "L'offensiva di Gorlice\u2013Tarn\u00f3w fu un'operazione della prima guerra mondiale intrapresa dall'esercito tedesco per alleggerire la pressione russa sulle forze austro-ungariche nel sud del Fronte orientale, ma si concluse con un collasso totale delle linee russe e la conseguente ritirata delle forze zariste fin oltre i confini pre-bellici, che prese il nome di \"Grande Ritirata\". Questa offensiva, partita ai primi di maggio, termin\u00f2 nell'ottobre dello stesso anno solamente a causa delle cattive condizioni atmosferiche, risultando cos\u00ec come la maggior operazione dell'intero fronte orientale nel 1915.\nAntefatti.\nDurante le prime fasi del Fronte orientale, l'8. Armee tedesca aveva condotto una serie di azioni piuttosto fortunate contro le due armate russe che doveva fronteggiare. Dopo aver circondato e distrutto la 2\u00aa Armata russa durante la battaglia di Tannenberg, avvenuta a fine agosto, Paul von Hindenburg e Erich Ludendorff mossero le loro truppe per affrontare la 1\u00aa Armata russa nella prima battaglia dei laghi Masuri, distruggendola quasi del tutto prima che i soldati nemici avessero il tempo di raggiungere le loro fortificazioni. Quando le azioni terminarono, alla fine di settembre del 1914, la gran parte delle due armate russe era stata distrutta e tutte le forze russe erano state costrette ad abbandonare l'area attorno ai laghi Masuri, perdendo quasi soldati, tra morti e prigionieri.\nLe cose nel sud del fronte, per\u00f2, non andavano bene per gli Imperi centrali. In quella zona il grosso dell'esercito russo fronteggiava un gruppo di unit\u00e0 austro-ungariche con pi\u00f9 o meno la stessa quantit\u00e0 di effettivi. Questo gruppo inizi\u00f2 la sua offensiva verso la fine di agosto del 1914 ed inizialmente spinse indietro i Russi, arrivando fino a quella che adesso \u00e8 la Polonia centrale. I russi, per\u00f2, contrattaccarono efficacemente dopo la met\u00e0 di settembre, spingendo le unit\u00e0 austro-ungariche fino ai propri confini nazionali in una ritirata disordinata: ci\u00f2 permise alle forze zariste di iniziare ad assediare Przemy\u015bl. I tedeschi arrivarono in soccorso ed attaccarono con la 9. Armee sulla Vistola ma, sebbene inizialmente ci fossero stati dei successi, l'attacco fu, alla fine, sospeso e i Tedeschi ritornarono alle loro posizioni iniziali.\nI russi riorganizzarono le loro armate per un'ulteriore offensiva in Slesia, mettendo in serio pericolo sia l'Austria-Ungheria sia la Germania. Quando intuirono le intenzioni nemiche, i tedeschi inviarono la \"9. Armee\" a nord, premendo cos\u00ec sul fianco destro russo con varie operazioni, tra cui la battaglia di \u0141\u00f3d\u017a, avvenuta verso met\u00e0 novembre. I tedeschi, per\u00f2, non riuscirono ad accerchiare le unit\u00e0 russe e la battaglia termin\u00f2 con un nulla di fatto e con una ritirata ordinata ad opera dei Russi, che si diressero ad est, verso Varsavia. Le condizioni atmosferiche impedirono che ulteriori azioni di grossa portata venissero condotte da ambo le parti per alcuni mesi.\nLa battaglia.\nIl generale Franz Conrad von H\u00f6tzendorf, capo di stato maggiore dell'esercito austro-ungarico, propose per primo l'idea di fare breccia nelle linee nemiche nella zona attorno a Gorlice. Inizialmente questa proposta fu scartata dal comandante in capo tedesco, il generale Erich von Falkenhayn, che riteneva che le sorti della guerra si giocassero esclusivamente sul fronte occidentale. Successivamente egli, per\u00f2, cambi\u00f2 opinione e decise di intraprendere una grande offensiva in quella zona, a sud est di Cracovia, al limite meridionale del fronte orientale. Nell'aprile del 1915 la 11. Armee, costituita da dieci divisioni di fanteria ed al comando del generale August von Mackensen, fu trasferita dal fronte occidentale. Insieme alla 4\u00aa Armata austro-ungarica, formata da otto divisioni di fanteria e una di cavalleria e guidata dall'arciduca Giuseppe Ferdinando, l\"'11. Armee\" dovette fronteggiare l'unit\u00e0 russa incaricata di difendere quel settore, la 3\u00aa Armata, composta da 18 divisioni di fanteria, 5 di cavalleria e una divisione mista e comandata dal generale Radko Dimitriev.\nIl generale Mackensen aveva ricevuto il comando di entrambe le forze e il 2 maggio 1915, dopo un pesante bombardamento di artiglieria, lanci\u00f2 un attacco che prese i Russi di sorpresa. Egli concentr\u00f2 dieci divisioni di fanteria e una divisione di cavalleria, per un totale di uomini, 96 mortai, 457 pezzi di artiglieria leggera e 159 di artiglieria pesante, in una fascia di 35 chilometri, difesa da 5 divisioni russe, composte in totale da uomini supportati da 141 pezzi di artiglieria leggera e solo 4 di artiglieria pesante. Le forze degli Imperi centrali abbatterono le difese russe e le linee zariste collassarono. La 3\u00aa Armata russa lasci\u00f2 nelle mani dei nemici qualcosa come prigionieri, cessando \"de facto\" di essere operativa. Il 3\u00ba corpo d'armata del Caucaso, ad esempio, a fronte di un organico iniziale di uomini, vide ridotta la sua consistenza ad unit\u00e0. Fu comunque lanciato in battaglia contro la 1\u00aa Armata austro-ungarica in un combattimento sul fiume San, catturando prigionieri e nove cannoni. Una delle sue divisioni al 19 maggio contava meno 900 uomini.\nI Russi furono obbligati a ritirarsi e gli Imperi centrali riconquistarono gran parte della Galizia e la minaccia russa verso l'Austria-Ungheria fu scongiurata. Particolarmente gratificante la riconquista di Przemy\u015bl, il 3 giugno. Lo stesso giorno fu lanciata una nuova offensiva: la 4\u00aa e la 7\u00aa Armata austro-ungarica, sul fianco della 11. Armee, insieme a quest'ultima si diressero verso il Nistro. Al 17 giugno, i russi si erano ritirati fino a Leopoli, la capitale della Galizia, e il 22 la quarta citt\u00e0 pi\u00f9 grande dell'Austria-Ungheria fu riconquistata. Con questa perdita, il che significava che la maggior parte della Galizia era tornata in mani austriache, le linee nel sud si stabilizzarono. La penetrazione era progredita per circa 100 miglia (160\u00a0km) nel suo punto pi\u00f9 profondo, riducendo il saliente polacco a quasi un terzo della sua dimensione anteguerra.\nConseguenza.\nProvando a salvare le forze russe dal subire perdite elevatissime e provando a guadagnare tempo per permettere lo sviluppo dell'industria bellica a casa, lo Stavka russo decise di evacuare gradualmente la Galizia ed il saliente polacco per raddrizzare la linea del fronte ed inizi\u00f2 cos\u00ec quella ritirata strategica che \u00e8 conosciuta anche come il \"grande ritiro del 1915\". Varsavia fu evacuata e cadde nelle mani della 12. Armee il 4 agosto. Alla fine del mese l'intera Polonia era sotto il controllo degli austro-tedeschi e ben prigionieri erano stati catturati."}
{"id": "2160162", "revid": "1522738", "url": "https://it.wikipedia.org/wiki?curid=2160162", "title": "Flemminia", "text": ""}
{"id": "2160171", "revid": "709565", "url": "https://it.wikipedia.org/wiki?curid=2160171", "title": "I'll Be Home for Christmas", "text": "I'll Be Home for Christmas \u00e8 una canzone natalizia statunitense, scritta nel 1943 da Buck Ram, Kim Gannon e Walter Kent (melodia). Venne incisa nello stesso anno da Bing Crosby assieme alla John Scott Trotter Orchestra per la Decca Records e risult\u00f2 un successo\u00a0\u2013 visto il titolo che significa \u201cTorner\u00f2 a casa per Natale\u201d\u2013 tra i cittadini e i soldati statunitensi che si trovavano nel pieno della seconda guerra mondiale, tanto da far guadagnare a Crosby il suo quinto disco d'oro.\nIn seguito, divenne una canzone natalizia quasi tradizionale e venne incisa anche da Perry Como nel 1946 e da Frank Sinatra nel 1957 e poi da numerosi altri cantanti.\nTesto.\nLa canzone parla di una persona, evidentemente lontana dai propri cari, che si augura di tornare a casa per il giorno di Natale e lo comunica quasi come in una lettera indirizzata a casa, \"lettera\" in cui invita i propri familiari (o un proprio familiare) a mantenere - nonostante il loro (o il suo) dispiacere per la sua lontananza - comunque le proprie tradizioni natalizie."}
{"id": "2160189", "revid": "327865", "url": "https://it.wikipedia.org/wiki?curid=2160189", "title": "San Romolo di Fiesole", "text": ""}
{"id": "2160191", "revid": "439868", "url": "https://it.wikipedia.org/wiki?curid=2160191", "title": "Piero Mazzarella", "text": "Biografia.\nMazzarella nacque a Caresana, in provincia di Vercelli, il 2 marzo 1928, figlio di Saro (Rosario) Mazzarella, un attore teatrale originario di Bagheria (in provincia di Palermo), membro della compagnia di Angelo Musco, e di Sara Masera, un'attrice milanese della compagnia di giro di Edoardo Ferravilla, che pu\u00f2 essere un po' considerato il predecessore di Piero Mazzarella .\nPochi giorni dopo la propria nascita, la sua famiglia si trasferisce a Milano in una casa di ringhiera. Fin da piccolo comincia ad assimilare la parlata del popolo, il dialetto milanese, il vociare tipico delle corti degli anni trenta.\nEgli stesso, in un'intervista, ricordava sia il chiacchiericcio che la solidariet\u00e0 che si instaurava tra la gente del popolo, le persone che da una ringhiera all'altra si offrivano sempre aiuto reciproco: questa umanit\u00e0 e questo dialetto diventano quindi due elementi base e fondamentali della sua recitazione, al pari di altri grandi considera infatti il popolo il suo unico e vero maestro.\nIl teatro.\nFin da piccolo esordisce come attore, anche se la sua gavetta sar\u00e0 particolarmente lunga e lo porter\u00e0 al successo e alla fama solamente negli anni sessanta. Debutta a dieci anni nel ruolo femminile di Cosetta ne \"I miserabili\" di Victor Hugo, per sostituire una giovane attrice indisposta. Dopo la seconda guerra mondiale si dedica prevalentemente alla rivista ma comincia anche a crescere il suo interesse per il teatro dialettale. Nel 1951 al Teatro Alcione presenta per la prima volta uno dei suoi personaggi pi\u00f9 famosi, il Tecoppa. In quello stesso anno conosce l'attrice diciassettenne Marisa Marwill (al secolo Marisa Monzelli) che sposer\u00e0 nel 1952 e dalla quale avr\u00e0 due figli, Barbara e Riccardo.\nIl 19 febbraio 1957, a causa di un tragico incidente stradale, resta vedovo e dovendosi occupare da solo dei figli, decide di non girare pi\u00f9 per l'Italia ma di lavorare stabilmente a Milano. Piero accetta la proposta del direttore della compagnia del Teatro Milanese di Ieri e di Oggi, Edgar Biraghi, che su segnalazione dell\u2019attrice Giuliana Rivera, lo aveva visto in una Rivista al Teatro Olimpia, dove recitava alcune scenette in lingua milanese. Il 5 ottobre 1958 debutta ne \u201cLa zitella\u201d di Carlo Bertolazzi al Teatro S. Erasmo, con la regia di Franz Dama. Viene molto apprezzato anche da Giorgio Strehler che nel 1961 lo dirige in \"El nost Milan\" di Carlo Bertolazzi. Con Strehler, Piero Mazzarella instaura anche un rapporto di stima e amicizia che lo porter\u00e0 a difendere sempre a spada tratta il regista sia quando questi viene accusato di eccessiva durezza nei confronti degli attori sia quando viene arrestato, nel 1985, per detenzione di stupefacenti, pur ammettendo la fondatezza delle accuse e il fatto che ne facesse uso ma negando decisamente che ne fosse dipendente.\nNel biennio 1961-1962 \u00e8 stato protagonista di una prolifica stagione teatrale che tra i suoi titoli (sempre in dialetto meneghino, qui tradotti) annovera \"I denti dell'eremita\" o \"Il focolare domestico\", che Mazzarella interpreta con grande personalit\u00e0 e successo con la sua compagnia personale, in un giro di locali milanesi, come ad esempio il teatro Angelicum. Nel 1963 viene insignito del titolo di Commendatore della Repubblica, diventando quindi un \"Cumenda\" . Sempre nel 1963 vince il Premio \"San Genesio\", il Premio \"Saint Vincent Maschera d'Oro\", il Premio \"Obrazov\" ed il Premio Internazionale \"Luigi Illica\". Nel 1965 inizia la sua collaborazione con Antonello Stullo, con cui scrive memorabili pezzi di avanspettacolo milanese senza usare maschere. Tecnica fino a quel momento mai usata da nessuno. Nel 1966 si risposa con Adriana Novelli dalla quale divorzier\u00e0 poco dopo per risposarsi con Barbara Tacchinardi, che rimase con lui fino alla scomparsa. Da Barbara ha avuto tre figli, Piero Jr., Paolo e Cristiano.\nInnumerevoli sono le commedie che mette in scena, tutte di grande successo, tra le quali: \"Viv con duu ghej\" di Rino Silveri, \"Ca' de ringhera\" di Jacopo Rodi, \"Tecoppa che fadiga minga lavor\u00e0!\", oltre ad incursioni fuori dal teatro dialettale milanese con \"La locandiera\" di Carlo Goldoni, \"L'uomo, la bestia e la virt\u00f9\" di Luigi Pirandello. Il 7 dicembre 1974 \u00e8 insignito, dall'allora sindaco di Milano Aldo Aniasi, della medaglia d'oro del Comune di Milano. Negli anni ottanta raggiunge l'apice del successo, dirige il Teatro San Calimero e, successivamente, il Teatro della 14ma e mette in scena opere memorabili quali \"La Rava e la fava\" di Rino Silveri. Un suo successo personale nel 1981 fu la commedia \"El pacianebbia\", scritta appositamente per lui da Sandro Lopez Nunes. Nel 2001 rappresenta \"Ciao Tecoppa!\" con il quale da l'addio al suo personaggio pi\u00f9 famoso non senza un tono polemico verso gli attori della nuova generazione che definisce \"una massa di ignoranti\" e che al teatro preferiscono \"una qualsiasi stupidata fatta in televisione\".\nIl cinema.\nRaggiunta la fama anche il cinema comincia a interessarsi di lui: il regista Federico Fellini gli fa pervenire due proposte per \"Amarcord\" e per \"La voce della Luna\" che lo allettano ma che alla fine non si concretizzano poich\u00e9 Mazzarella, per partecipare al film, dovrebbe lasciare senza lavoro gli altri componenti della sua compagnia teatrale .\nPartecipa comunque, seppur in ruoli minori, ad alcuni film quali \"Il volatore di aquiloni\" con Renato Pozzetto, \"Il diavolo e l'acquasanta\" di Bruno Corbucci con Tomas Milian, \"Un povero ricco\" di Pasquale Festa Campanile sempre con Renato Pozzetto, \"Piso pisello\" di Peter Del Monte e \"Orazi e Curiazi 3 - 2\" con Gloria Guida, Gianni Agus e Lino Banfi. Non va dimenticata la pellicola \"Il maestro di Vigevano\" con Alberto Sordi, nella quale interpreta il ruolo dell'industriale calzaturiero Bugatti. Nonostante le parti siano spesso molto piccole, emergono comunque le grandi qualit\u00e0 umane e di attore di Piero Mazzarella.\nRecita da protagonista solo in \"Stangata in famiglia\", commedia di ambiente milanese diretta da Franco Nucci.\nLa televisione e la radio.\nPrende parte allo sceneggiato televisivo del 1963 \"Il mulino del Po\", tratto dal romanzo omonimo di Riccardo Bacchelli e che vide tra gli interpreti attori come Raf Vallone, Tino Carraro e Gastone Moschin. Mazzarella interpretava la parte di un \"bullo\" ferrarese. Recita quindi in altri due sceneggiati importanti: \"Eleonora\" con Giulietta Masina nel 1973, e \"Arabella\" con Maddalena Crippa nel 1980. Nel 1974 porta sul piccolo schermo la celebre maschera milanese di \"Tecoppa\". Piero Mazzarella fa anche piccoli incursioni nel mondo della radio con piccoli pezzi.\nL'attore.\nIl meglio per\u00f2 Piero Mazzarella lo d\u00e0 a teatro, dove riesce a commuovere e a far ridere, portando il pubblico ad amare i suoi personaggi e, nonostante lui ripeta che il teatro \u00e8 sacrificio, la sua recitazione appare cos\u00ec naturale da non rivelare alcuno sforzo. Alle volte prevalgono alcuni caratteri di facile presa sul pubblico ma sempre e comunque intrisi di una profonda vena ironica e di un retrogusto amaro che subito ridanno profondit\u00e0 e valore al personaggio.\nLa morte.\nMazzarella muore a Milano nel 2013; dopo la cremazione, le sue ceneri vengono tumulate al cimitero monumentale di Milano.\nCuriosit\u00e0.\nParticolare curioso, legato alla televisione, \u00e8 il fatto che la neonata Telemilano 58, che diventer\u00e0 Canale5, deve una parte del proprio successo proprio all'aver trasmesso, inizialmente, molte opere teatrali di Piero Mazzarella e lo stesso Silvio Berlusconi lo ha citato tra i suoi attori prediletti . Mazzarella inoltre sar\u00e0 nel cast di \"Grand Hotel\"."}
{"id": "2160193", "revid": "108541231", "url": "https://it.wikipedia.org/wiki?curid=2160193", "title": "Arnold (Nottinghamshire)", "text": "Arnold \u00e8 una cittadina di 35.900 abitanti della contea del Nottinghamshire, in Inghilterra."}
{"id": "2160195", "revid": "363629", "url": "https://it.wikipedia.org/wiki?curid=2160195", "title": "Citt\u00e0 del Nuovo Messico", "text": "Lista delle citt\u00e0 del Nuovo Messico, Stati Uniti d'America, comprendente i comuni (\"city\", \"town\" e \"village\") e i census-designated place (CDP).\nI dati sono dell'USCB riferiti al censimento del 2010."}
{"id": "2160196", "revid": "74801", "url": "https://it.wikipedia.org/wiki?curid=2160196", "title": "Beeston (Nottinghamshire)", "text": "Beeston \u00e8 una cittadina di abitanti della contea del Nottinghamshire, in Inghilterra."}
{"id": "2160198", "revid": "729019", "url": "https://it.wikipedia.org/wiki?curid=2160198", "title": "Blidworth", "text": "Blidworth \u00e8 un paese di 4.355 abitanti della contea del Nottinghamshire, in Inghilterra."}
{"id": "2160201", "revid": "767487", "url": "https://it.wikipedia.org/wiki?curid=2160201", "title": "Carlton (Nottinghamshire)", "text": "Carlton \u00e8 una cittadina della contea del Nottinghamshire, in Inghilterra."}
{"id": "2160202", "revid": "125280355", "url": "https://it.wikipedia.org/wiki?curid=2160202", "title": "Diocesi di Lavello", "text": "La diocesi di Lavello (in latino: \"Dioecesis Lavellana\") \u00e8 una sede soppressa e sede titolare della Chiesa cattolica.\nTerritorio.\nLa diocesi era molto piccola; comprendeva solamente la citt\u00e0 episcopale, Lavello, e il territorio circostante. Racchiudeva una sola parrocchia, che era anche la cattedrale diocesana, dedicata a San Mauro, martire del III secolo. Cappelletti commenta che \"\u00abi vescovi che la ressero, in tanta strettezza di diocesi, potevano dirsi parrochi piuttostoch\u00e8 vescovi\u00bb\".\nStoria.\nIncerte sono le origini della diocesi e non vi \u00e8 un'unanimit\u00e0 circa la data della sua fondazione. Secondo Pietro Giannone la diocesi sarebbe stata fondata nella seconda met\u00e0 del X secolo e nel 984 divenne suffraganea dell'arcidiocesi di Salerno. Lo storico Giustino Fortunato ritiene invece che la sede episcopale risalirebbe all'epoca bizantina, tra la fine del X secolo e gli inizi dell'XI; nel 1025, secondo una bolla di papa Giovanni XIX, Lavello sembrerebbe appartenere alla giurisdizione metropolitica dell'arcivescovo greco di Bari e Canosa.\nLa diocesi \u00e8 comunque attestata in epoca normanna; primo vescovo documentato \u00e8 Vincenzo, vissuto nel 1060 circa all'epoca di papa Niccol\u00f2 II. Secondo D'Avino, in base ad alcune bolle pontificie, la diocesi potrebbe essere stata soppressa da papa Pasquale II (1099-1118) e poi da papa Callisto II (1119-1124). Tuttavia nel 1172 appare in una bolla di papa Alessandro III come suffraganea dell'arcidiocesi di Bari.\nIl capitolo della cattedrale era composto da 4 dignitari e 8 canonici, era a numero chiuso e non vi erano ammessi forestieri. Queste disposizioni furono ribadite in un documento appositamente redatto nel 1577, cosa che suscit\u00f2 l'opposizione del vescovo; la controversia fra il capitolo e il vescovo giunse fino a Roma, alla Camera apostolica.\nNon sempre i vescovi scelti per Lavello furono all'altezza del loro rango. Tra questi suscit\u00f2 scalpore il caso del vescovo Onofrio Belsito (1745-1752), \"\u00absoggetto diffamato, di pubblico scandalo e di mormorazione universale, non meno in Lavello che ne' paesi vicini\u00bb\", come si legge in una relazione del nunzio apostolico di Napoli, accusato di \"\u00abdissonesto attacco\u00bb\" con certa Domenica Marolda. La stessa citt\u00e0 di Lavello fece ricorso contro \"\u00abgli eccessi scandalosi di quel Vescovo\u00bb\". Il Belsito infine decise di dimettersi nel 1752.\nA causa dell'esiguit\u00e0 della mensa vescovile, la diocesi di Lavello era spesso considerata solo una sede di passaggio per pi\u00f9 importanti incarichi. Le rendite erano cos\u00ec scarse che gi\u00e0 il vescovo Domenico Arcaroli (1776-1792) ne chiese espressamente la sua soppressione. Nel dicembre del 1799 mor\u00ec a Lavello l'ultimo presule, Gennaro Fortunato.\nIl 27 giugno 1818 in forza della bolla \"De utiliori\" di papa Pio VII la diocesi fu soppressa ed il suo territorio annesso a quello della diocesi di Venosa.\nDal 1968 Lavello \u00e8 annoverata tra le sedi vescovili titolari della Chiesa cattolica; dal 17 giugno 2016 il vescovo titolare \u00e8 Robert Michael Kasun, C.S.B., vescovo ausiliare di Toronto."}
{"id": "2160205", "revid": "729019", "url": "https://it.wikipedia.org/wiki?curid=2160205", "title": "Cotgrave", "text": "Cotgrave \u00e8 un paese di 7.000 abitanti della contea del Nottinghamshire, in Inghilterra."}
{"id": "2160208", "revid": "1543377", "url": "https://it.wikipedia.org/wiki?curid=2160208", "title": "Municipalit\u00e0 locale di Kungwini", "text": "La municipalit\u00e0 locale di Kungwini (in inglese Kungwini Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Metsweding, nella provincia del Gauteng. In base al censimento del 2001 la sua popolazione \u00e8 di 109.063 abitanti.\nNel 2011 \u00e8 stata accorpata, al pari della municipalit\u00e0 locale di Nokeng tsa Taemane, alla municipalit\u00e0 metropolitana di Tshwane.\nIl suo territorio si estendeva su una superficie di ed era suddiviso in 14 circoscrizioni elettorali (\"wards\"). Il suo codice di distretto era GT462.\nGeografia fisica.\nConfini.\nLa municipalit\u00e0 locale di Kungwini confinava a nord con quelle di Thembisile (Nkangala/Mpumalanga) e Nokeng tsa Taemane, a est con quella di Emalahleni (Nkangala/Mpumalanga), a est e a sud con quella di Delmas (Nkangala/Mpumalanga), a sud e a ovest con il municipio metropolitano di Ekurhuleni e a ovest con il municipio metropolitano di Tshwane."}
{"id": "2160210", "revid": "123003100", "url": "https://it.wikipedia.org/wiki?curid=2160210", "title": "A cena da amici", "text": " \nA cena da amici (\"Dinner with Friends\") \u00e8 un film per la televisione del 2001 diretto Norman Jewison, adattamento della commedia teatrale \"Dinner with Friends\" (2000) del Premio Pulitzer Donald Margulies. In Italia \u00e8 uscito direttamente in DVD per Eagle Pictures.\nTrama.\nConnecticut: Gabe e Karen sono felicemente sposati, Tom e Beth sono una coppia di loro amici anche loro apparentemente felici. Sono stati proprio Gabe e Karen a fare conoscere e mettere assieme Tom e Beth, ma Beth una sera va a casa dei due amici e, cominciando a piangere, racconta che Tom ha da qualche tempo una storia con un'altra donna e che la loro relazione, dopo 12 anni di matrimonio, \u00e8 al capolinea. La rivelazione scuote a fondo l'altra coppia, che s'interroga sull'apparenza della vita felice e sulla propria stessa relazione."}
{"id": "2160217", "revid": "82097", "url": "https://it.wikipedia.org/wiki?curid=2160217", "title": "Nazionale di hockey su ghiaccio della Svizzera femminile", "text": ""}
{"id": "2160219", "revid": "118136", "url": "https://it.wikipedia.org/wiki?curid=2160219", "title": "Demonaz", "text": ""}
{"id": "2160221", "revid": "1971044", "url": "https://it.wikipedia.org/wiki?curid=2160221", "title": "Emilio Strafelini", "text": "Biografia.\nEmilio Domenico Annibale Strafelini, figlio di Felino e Genovefa Rosa Perli, nacque a Rovereto il 3 febbraio 1897.\nUfficiale degli Alpini, fu disertore dall'Esercito austro-ungarico durante la prima guerra mondiale. Si rifugi\u00f2 a Napoli, dove conobbe Sandro Pertini e Pietro Nenni. Entr\u00f2 a far parte del Partito Socialista Italiano nel 1916. Partecip\u00f2 alla guerra civile spagnola. Fu mandato al confino durante il ventennio fascista a Ventotene e successivamente internato in Francia, dove continu\u00f2 la sua attivit\u00e0 partigiana."}
{"id": "2160224", "revid": "767487", "url": "https://it.wikipedia.org/wiki?curid=2160224", "title": "Eastwood (Nottinghamshire)", "text": "Eastwood \u00e8 una cittadina di 18.612 abitanti della contea del Nottinghamshire, in Inghilterra."}
{"id": "2160227", "revid": "729019", "url": "https://it.wikipedia.org/wiki?curid=2160227", "title": "Hucknall", "text": "Hucknall \u00e8 una cittadina di 29.188 abitanti della contea del Nottinghamshire, in Inghilterra."}
{"id": "2160229", "revid": "729019", "url": "https://it.wikipedia.org/wiki?curid=2160229", "title": "Kimberley (Nottinghamshire)", "text": "Kimberley \u00e8 un paese di 6.849 abitanti della contea del Nottinghamshire, in Inghilterra."}
{"id": "2160230", "revid": "1543377", "url": "https://it.wikipedia.org/wiki?curid=2160230", "title": "Municipalit\u00e0 locale di Nokeng tsa Taemane", "text": "La municipalit\u00e0 locale di Nokeng tsa Taemane (in inglese Nokeng tsa Taemane Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Metsweding, nella provincia del Gauteng. In base al censimento del 2001 la sua popolazione era di 53.203 abitanti.\nNel 2011 \u00e8 stata accorpata, al pari della municipalit\u00e0 locale di Kungwini, alla municipalit\u00e0 metropolitana di Tshwane.\nLa sede amministrativa e legislativa era la citt\u00e0 di Rayton e il suo territorio si estendeva su una superficie di ed era suddiviso in 6 circoscrizioni elettorali (\"wards\"). Il suo codice di distretto era GT461.\nGeografia fisica.\nConfini.\nLa municipalit\u00e0 locale di Nokeng tsa Taemane confinava a nord con quelle di Belabela (Waterberg/Limpopo) e Dr J.S. Moroka (Nkangala/Mpumalanga), a est con quella di Thembisile (Nkangala/Mpumalanga), a est e a sud con quella di Kungwini, a ovest con quella di Moretele (Bojanala/Nordovest) e a ovest con il municipio metropolitano di Tshwane."}
{"id": "2160231", "revid": "729019", "url": "https://it.wikipedia.org/wiki?curid=2160231", "title": "Kirkby-in-Ashfield", "text": "Kirkby-in-Ashfield \u00e8 una cittadina di 25.265 abitanti della contea del Nottinghamshire, in Inghilterra."}
{"id": "2160235", "revid": "767487", "url": "https://it.wikipedia.org/wiki?curid=2160235", "title": "Lu\u00eds Pereira", "text": "Carriera.\nClub.\nInizi\u00f2 la carriera nel 1967, a 18 anni, con il S\u00e3o Bento, passando nel 1968 al Palmeiras, diventando in breve uno dei calciatori pi\u00f9 conosciuti del club, conquistandosi anche la convocazione in nazionale e il titolo nel 1972 e nel 1973. Nel 1975 si trasfer\u00ec all'Atl\u00e9tico de Madrid, in Spagna, dove rimase fino al 1980, vincendo il campionato nel 1976-1977 e la Coppa di Spagna nel 1976.\nTornato in Brasile, gioc\u00f2 prima al Flamengo, poi nuovamente al Palmeiras, fino al 1984. Nel 1985 pass\u00f2 alla Portuguesa, nel 1986 al Santo Andr\u00e9 e fino al 1987 al Corinthians. Nel 1991 vinse l'ultimo titolo della sua carriera, il Campeonato Paulista di terza divisione con il S\u00e3o Caetano, a 43 anni. Si ritir\u00f2 nel 1997 all'et\u00e0 di 47 anni, dopo una carriera di trent'anni; con 34 reti segnate \u00e8 il difensore con pi\u00f9 reti con la maglia del Palmeiras.\nNazionale.\nCon la Nazionale brasiliana gioc\u00f2 33 partite, partecipando al . Gioc\u00f2 l'ultima partita nel 1977."}
{"id": "2160236", "revid": "59338", "url": "https://it.wikipedia.org/wiki?curid=2160236", "title": "Sharon Ariel", "text": ""}
{"id": "2160237", "revid": "35707", "url": "https://it.wikipedia.org/wiki?curid=2160237", "title": "American pop", "text": ""}
{"id": "2160238", "revid": "119909186", "url": "https://it.wikipedia.org/wiki?curid=2160238", "title": "Via anfibolica", "text": "Una via anfibolica \u00e8 una via metabolica che serve sia a processi catabolici sia anabolici.\nAd esempio il ciclo dell'acido citrico (ciclo di Krebs) \u00e8 fase del catabolismo di carboidrati, acidi grassi e amminoacidi.\nMa fornisce anche precursori per diverse biosintesi (processi anabolici): l'\u03b1-chetoglutarato e l'ossalacetato sono precursori per la sintesi di amminoacidi quali aspartato e glutammato. L'ossalacetato viene anche convertito in fosfoenolpiruvato (grazie all'enzima fosoenolpiruvato carbossichinasi) nella via di gluconeogenesi.\nLe molecole sottratte dal ciclo vengono risintetizzate per essere reinserite mediante reazioni anaplerotiche."}
{"id": "2160239", "revid": "12067", "url": "https://it.wikipedia.org/wiki?curid=2160239", "title": "Graveyard of Honour", "text": ""}
{"id": "2160242", "revid": "179980", "url": "https://it.wikipedia.org/wiki?curid=2160242", "title": "Lu\u00eds Edmundo Pereira", "text": ""}
{"id": "2160243", "revid": "287204", "url": "https://it.wikipedia.org/wiki?curid=2160243", "title": "Luis Edmundo Pereira", "text": ""}
{"id": "2160244", "revid": "156341", "url": "https://it.wikipedia.org/wiki?curid=2160244", "title": "La Crosse, Wisconsin", "text": ""}
{"id": "2160246", "revid": "287204", "url": "https://it.wikipedia.org/wiki?curid=2160246", "title": "Luis Pereira", "text": ""}
{"id": "2160247", "revid": "74801", "url": "https://it.wikipedia.org/wiki?curid=2160247", "title": "Mansfield (Nottinghamshire)", "text": "Mansfield \u00e8 una cittadina della contea del Nottinghamshire, in Inghilterra.\nGeografia fisica.\nTerritorio.\nMansfield sorge ai piedi dei Pennini a circa 170 metri, la citt\u00e0 \u00e8 circondata da colline.\nClima.\nIl clima di Mansfield \u00e8 influenzato dalla presenza dei Pennini ad ovest, infatti i monti bloccano le precipitazioni ma nel frattempo rendono la citt\u00e0 pi\u00f9 fredda rispetto alla media del Regno Unito.\nSecondo il Met Office Mansfield risulta essere una delle citt\u00e0 pi\u00f9 nevose dell'isola Britannica.\nLa temperatura massima mai registrata si attesta a , registrata nel mese di agosto 1990. In un anno il giorno pi\u00f9 caldo dovrebbe raggiungere .\nLa temperatura minima mai registrata \u00e8 , registrata nel mese di gennaio 1987. 59,0 notti dell'anno subiscono una gelata.\nMansfield ha piovosit\u00e0 media 634 millimetri ogni anno."}
{"id": "2160249", "revid": "729019", "url": "https://it.wikipedia.org/wiki?curid=2160249", "title": "Mansfield Woodhouse", "text": "Mansfield Woodhouse \u00e8 una cittadina di 25.000 abitanti della contea del Nottinghamshire, in Inghilterra."}
{"id": "2160250", "revid": "1543377", "url": "https://it.wikipedia.org/wiki?curid=2160250", "title": "Chi trova prende", "text": "Chi trova prende \u00e8 un racconto popolare Bondei, quindi proveniente dall'attuale Tanzania, che appartiene al genere dei racconti morali \nGenere letterario.\nIl racconto \u00e8 catalogabile nell'ambito dei racconti morali, ossia di quelli incentrati sull'aspetto morale della vita, dell'uomo e delle sue azioni, raccontati con il preciso scopo di indurre un dibattito su particolari tematiche, quali la famiglia e la vita comunitaria.\nIn questo tipo di racconti brevi, \u00e8 prevista una soluzione al problema posto, come anche il desiderio di impartire lezioni morali tramite messaggi chiari e semplici. Generalmente narrano drammi familiari o comunitari e tendono ad evidenziare casi sfortunati o relazioni mal riuscite.\nUno dei temi pi\u00f9 affrontati \u00e8 la spartizione del cibo, che mette in luce l'egoismo dei protagonisti: in questo caso il varano ruba il cibo, ma si giustifica affermando di averlo trovato.\nTrama.\nNei giorni della carestia, tutti gli animali sono impegnati ad accaparrarsi le maggiori riserve di cibo possibili. La tartaruga compra una buona dose di granoturco e si incammina per la via del ritorno quando le capita di vedersi la strada sbarrata da un albero e malauguratamente, nel tentativo di scavalcarlo perde il suo prezioso sacchetto di provviste, che viene invece adocchiato dal varano che se ne approfitta. A nulla servono le proteste della tartaruga che si appella anche al consiglio degli anziani che le respinge sostenendo che chi trova pu\u00f2 prendere.\nTrascorre un certo periodo e capita che la tartaruga ed i suoi amici diano fuoco alla foresta per intrappolare la preda; in questo modo spaventano il varano che si nasconde quasi completamente sottoterra, lasciando allo scoperto solo la punta che viene afferrata dalla tartaruga che afferma di volerla utilizzare come spada. Questa volta \u00e8 il varano ad appellarsi agli anziani che gli danno torto con la stessa motivazione precedente. Alla fine il varano deve essere tagliato per far eseguire la giustizia. \nLa lezione morale del racconto e che prima di fare del male a qualcuno, basterebbe pensare a quello che un giorno pu\u00f2 capitare anche a noi."}
{"id": "2160251", "revid": "110157", "url": "https://it.wikipedia.org/wiki?curid=2160251", "title": "Newark-on-Trent", "text": "Newark-on-Trent \u00e8 una cittadina di 25.000 abitanti della contea del Nottinghamshire, in Inghilterra.\nNewark-on-Trent ha un cimitero di guerra, dove molti soldati polacchi e dei paesi del Commonwealth furono seppelliti durante la Seconda guerra mondiale. I due militari e politici polacchi W\u0142adys\u0142aw Raczkiewicz e W\u0142adys\u0142aw Sikorski furono seppelliti qui, ma nell'anno 1993 il corpo di Sikorski fu riesumato e trasferito in Polonia.\nAmministrazione.\nGemellaggi.\n Emmendingen, Germania\n Saint-Cyr-sur-Loire, Francia\n Sandomierz, Polonia"}
{"id": "2160252", "revid": "729019", "url": "https://it.wikipedia.org/wiki?curid=2160252", "title": "Rainworth", "text": "Rainworth \u00e8 un paese di 7.830 abitanti della contea del Nottinghamshire, in Inghilterra."}
{"id": "2160254", "revid": "729019", "url": "https://it.wikipedia.org/wiki?curid=2160254", "title": "Retford", "text": "Retford \u00e8 una cittadina di 21.314 abitanti della contea del Nottinghamshire, in Inghilterra."}
{"id": "2160255", "revid": "729019", "url": "https://it.wikipedia.org/wiki?curid=2160255", "title": "Ruddington", "text": "Ruddington \u00e8 un paese di 6.500 abitanti della contea del Nottinghamshire, in Inghilterra."}
{"id": "2160257", "revid": "729019", "url": "https://it.wikipedia.org/wiki?curid=2160257", "title": "Stapleford (Nottinghamshire)", "text": "Stapleford \u00e8 una cittadina di 15,241 abitanti della contea del Nottinghamshire, in Inghilterra."}
{"id": "2160258", "revid": "729019", "url": "https://it.wikipedia.org/wiki?curid=2160258", "title": "Aim\u00e9 C\u00e9saire (metropolitana di Parigi)", "text": "Aim\u00e9 C\u00e9saire \u00e8 una stazione futura della linea 12 della metropolitana di Parigi.\nL'apertura, inizialmente pianificata per il 2019, \u00e8 prevista per dicembre 2021."}
{"id": "2160260", "revid": "256896", "url": "https://it.wikipedia.org/wiki?curid=2160260", "title": "Daniel du Toit", "text": "Lavor\u00f2 al Boyden Observatory di Bloemfontein, scoprendo o co-scoprendo cinque comete, le comete periodiche 57P/du Toit-Neujmin-Delporte, la 66P/du Toit e la 79P/du Toit-Hartley. e le comete non periodiche C/1945 L1 du Toit e la C/1945 X1 du Toit.\nRiconoscimenti.\nNel 1946 gli sono state assegnate la 209\u00b0, la 210\u00b0 e la 212\u00b0 medaglia Donohoe . Nel 1947 gli \u00e8 stata assegnata la 213\u00b0 medaglia Donohoe ."}
{"id": "2160264", "revid": "767487", "url": "https://it.wikipedia.org/wiki?curid=2160264", "title": "Southwell (Nottinghamshire)", "text": "Southwell \u00e8 una cittadina di abitanti della contea del Nottinghamshire, in Inghilterra. Degna di nota la cattedrale detta Southwell Minster.\nQua nacque il calciatore Ted Hufton."}
{"id": "2160266", "revid": "287204", "url": "https://it.wikipedia.org/wiki?curid=2160266", "title": "Impero britannico dopo il 1870", "text": "L'Impero britannico dopo il 1870, ritrovatosi in una Europa dall'assetto geopolitico profondamente cambiato, viveva le spinte del nascente movimento sindacale, i problemi di un'economia che mostrava i segni del rallentamento, le contraddizioni della questione irlandese, oltre i problemi che la politica coloniale poneva. \nContesto storico.\nNel 1874 Benjamin Disraeli, capo dei conservatori inglesi, assunse il potere in seguito alla vittoria conseguita nell'elezione di quell'anno. \nDisraeli attu\u00f2 importanti leggi sociali a favore della condizione operaia e port\u00f2 la Gran Bretagna su posizioni di forza nelle relazioni internazionali. La crisi irlandese, relativa alla richiesta d'autonomia, cre\u00f2, tuttavia, le condizioni per il ritorno al potere nel 1883 di William Ewart Gladstone.\nGli irlandesi avevano un capo assai abile in Charles Stewart Parnell, che voleva far mettere all'ordine del giorno la questione irlandese ed imporre l'autonomia dell'Irlanda, ma di fronte alle resistenze britanniche la situazione s'inaspr\u00ec sempre di pi\u00f9. \nIl tentativo compiuto da Gladstone nel 1893 di accordare all'Irlanda l'autogoverno fall\u00ec, tale sconfitta port\u00f2 alle sue dimissioni.\nI propositi di Disraeli vennero accantonati; l'aristocrazia conservatrice accentu\u00f2 la sua integrazione con gli ambienti della grande finanza e dell'industria e si attenne alla pi\u00f9 stretta difesa degli interessi delle classi privilegiate. Alle masse popolari si chiese una forte solidariet\u00e0 nazionale per il proseguimento della politica imperialista.\nL'economia britannica si avviava verso un periodo di crescenti difficolt\u00e0: cresceva costantemente la popolazione e bisognava, perci\u00f2, trovare una via d'uscita alle tensioni sociali ed ai problemi economici.\nIl coronamento del piano era la formazione di un'unione doganale interna all'Impero, tutelata da un protezionismo atto a difendere l'industria britannica dalla concorrenza estera, ma la classe dirigente non si convert\u00ec a questa linea protezionistica che appariva pericolosa.\nIl movimento operaio britannico.\nLa disoccupazione di massa, che si fece sentire in modo particolarmente acuto dopo il 1879, peggior\u00f2 enormemente la condizione di larghi strati popolari. \nAnche gli operai meno qualificati si organizzarono sindacalmente, determinando la nascita delle nuove Trade Unions molto pi\u00f9 aggressive. L'inizio degli anni '80 vide cos\u00ec risorgere in Gran Bretagna correnti che si richiamavano direttamente al socialismo. \nIl movimento operaio inglese si mantenne per\u00f2 estraneo alle influenze del marxismo, ma rivendic\u00f2 l'esigenza che i lavoratori costituissero un partito del lavoro indipendente per far valere il proprio peso in Parlamento direttamente con propri deputati. Il partito fu fondato nel 1893.\nLa politica coloniale britannica.\nIl trentennio di fine secolo vide una possente spinta imperialista della Gran Bretagna, che port\u00f2 a pericolose tensioni con la Francia, l'Impero russo e la Germania.\nLa perla dell'Impero britannico rimase l'India, di cui nel 1876 la regina Vittoria venne proclamata Imperatrice.\nGarantire i confini dell'India e le vie di comunicazione verso di essa era una necessit\u00e0 vitale per la Gran Bretagna. L'apertura del canale di Suez nel 1869 abbreviava enormemente la via per l'India e il governo britannico si accinse ad assumerne il controllo nel 1882.\nA seguito di alcune rivolte e per l'importanza strategica dei territori Egitto (1882) e Sudan (1899) divennero dei possedimenti britannici.\nDopo il 1870 anche l'Africa meridionale era stata oggetto di una sistematica azione coloniale ad opera di esploratori privati quali Cecil Rhodes che scopr\u00ec e occup\u00f2 le zone poi denominate in suo onore Rhodesie (attuali Zambia e Zimbabwe) o di compagnie private quali la British Imperial Est Africa Company (B.I.E.A.C.) che occup\u00f2 gli attuali Kenya e Uganda o la British Niger Company che occup\u00f2 la Nigeria. L'Impero Britannico dopo il 1870 si ingrand\u00ec enormemente, arrivando nel 1901 alla morte della Regina Vittoria a coprire oltre 30 milioni di Km\u00b2, mai prima d'ora era esistito un impero cos\u00ec vasto per superficie e popolazione (circa 500 milioni). Dal Canada all'Australia all'India all'Egitto territori ricchi di materie prime e manodopera permisero all'Impero Britannico di affermarsi come la pi\u00f9 grande potenza economico-politica del mondo."}
{"id": "2160267", "revid": "729019", "url": "https://it.wikipedia.org/wiki?curid=2160267", "title": "Sutton-in-Ashfield", "text": "Sutton-in-Ashfield \u00e8 una cittadina di 41.951 abitanti della contea del Nottinghamshire, in Inghilterra."}
{"id": "2160269", "revid": "767487", "url": "https://it.wikipedia.org/wiki?curid=2160269", "title": "Demonaz Doom Occulta", "text": "Carriera.\nImmortal.\nNegli Immortal, era noto per i testi che scriveva il cui tema predominante, cosa strana per il black metal, verteva su lande di ghiaccio e una terra immaginaria, chiamata Blashyrkh. La storia del Blashyrkh \u00e8 gradualmente raccontata attraverso gli album degli Immortal. Era anche conosciuto per la sua semplice ma estremamente veloce tecnica nel suonare la chitarra che ha sempre basato sui power chords. Con Abbath, ha formato il nucleo degli Immortal fin dal 1990, con una \"line-up\" instabile fino all'arrivo di Horg nel 1997.\nDemonaz ha suonato la chitarra negli album \"Diabolical Fullmoon Mysticism\", \"Pure Holocaust\" e \"Battles in the North\", suonando con gli Immortal per l'ultima volta nel 1997 nell'album \"Blizzard Beasts\". Nello stesso anno, infatti, gli venne diagnosticata una tendinite acuta, che gli imped\u00ec di continuare a suonare la chitarra come faceva prima, ovvero non pot\u00e9 pi\u00f9 suonare alla velocit\u00e0 che richiedevano riff ed assoli tipici dello stile degli Immortal. Ha comunque continuato a curare la parte dei testi, prestandosi spesso anche come manager del gruppo. Ha continuato, inoltre, ad accompagnare la band nei tour ed \u00e8 sempre stato visto da Abbath, Horgh e Apollyon come membro effettivo della band, pur sapendo che non sarebbe mai pi\u00f9 tornato a suonare la chitarra.\nPerfect Visions.\nHa recentemente fondato una band chiamata Perfect Visions, nella quale ha il ruolo di cantante. La formazione include anche altri membri degli I (il progetto parallelo di Abbath). Ha scritto i testi per le canzoni dell'album \"Between Two Worlds\" proprio degli I. \nNel 2011 ha pubblicato il suo primo disco solista, intitolato \"March of the Norse\", a nome Demonaz."}
{"id": "2160270", "revid": "156341", "url": "https://it.wikipedia.org/wiki?curid=2160270", "title": "Fuenlabrados Alta Gestion", "text": ""}
{"id": "2160271", "revid": "729019", "url": "https://it.wikipedia.org/wiki?curid=2160271", "title": "West Bridgford", "text": "West Bridgford \u00e8 una cittadina di 43.395 abitanti della contea del Nottinghamshire, in Inghilterra."}
{"id": "2160274", "revid": "729019", "url": "https://it.wikipedia.org/wiki?curid=2160274", "title": "Worksop", "text": "Worksop \u00e8 una cittadina di 39.072 abitanti della contea del Nottinghamshire, in Inghilterra."}
{"id": "2160281", "revid": "729019", "url": "https://it.wikipedia.org/wiki?curid=2160281", "title": "Mairie d'Aubervilliers (metropolitana di Parigi)", "text": "Mairie d'Aubervilliers \u00e8 una stazione futura della linea 12 della metropolitana di Parigi, la quale funger\u00e0 da capolinea sud una volta entrata in esercizio.\nLa sua apertura \u00e8 prevista a met\u00e0 del 2022.\nLa stazione.\nL'apertura \u00e8 prevista per il 2022. La stazione far\u00e0 da capolinea per la linea 12 con stazioni intermedie Front Populaire e Aim\u00e9 Cesaire."}
{"id": "2160292", "revid": "1543377", "url": "https://it.wikipedia.org/wiki?curid=2160292", "title": "South Valley (Nuovo Messico)", "text": "South Valley \u00e8 un census-designated place (CDP) degli Stati Uniti d'America della contea di Bernalillo nello Stato del Nuovo Messico. La popolazione era di 40,976 persone al censimento del 2010. Fa parte dell'area statistica metropolitana di Albuquerque. Lo United States Postal Service utilizza \"Albuquerque\" per tutti gli indirizzi di South Valley (ZIP code 87105).\nGeografia fisica.\nSouth Valley \u00e8 situata a .\nSecondo lo United States Census Bureau, ha un'area totale di 30,1 miglia quadrate (77,9\u00a0km\u00b2).\nSociet\u00e0.\nEvoluzione demografica.\nSecondo il censimento del 2000, c'erano 40,976 persone.\nEtnie e minoranze straniere.\nSecondo il censimento del 2010, la composizione etnica del CDP era formata dal 59,5% di bianchi, l'1,2% di afroamericani, il 2,2% di nativi americani, lo 0,4% di asiatici, lo 0,0% di oceanici, il 32,7% di altre razze, e il 4,0% di due o pi\u00f9 etnie. Ispanici o latinos di qualunque razza erano l'80,2% della popolazione."}
{"id": "2160293", "revid": "1305772", "url": "https://it.wikipedia.org/wiki?curid=2160293", "title": "South Valley", "text": "Videogiochi"}
{"id": "2160309", "revid": "1543377", "url": "https://it.wikipedia.org/wiki?curid=2160309", "title": "Agostino Steuco", "text": "Della famiglia Steuchi o Stucchi. Acuto esegeta dei testi biblici e profondo conoscitore delle lingue latina, greca ed ebraica, si oppose tenacemente alla riforma protestante e prese parte al Concilio di Trento.\nBiografia.\nNel novembre del 1513 entr\u00f2 nella congregazione dell'Ordine dei Canonici Agostiniani di San Salvatore di Bologna, poi nel monastero di San Secondo, a Gubbio, mutando il suo nome di battesimo Guido in Agostino.\nNel 1524 and\u00f2 al Monastero di Bologna, ove frequent\u00f2 i corsi di ebraico e retorica presso l'Universit\u00e0 bolognese. Nel 1529 fu inviato dalla sua congregazione al Monastero di Sant'Antonio di Castello a Venezia, dove, per l'ampia conoscenza dei linguaggi biblici e l'acume filologico, gli fu affidata la biblioteca del monastero, donata ai canonici dal cardinal Domenico Grimani, della quale una buona parte del patrimonio librario era appartenuto a Pico della Mirandola.\nNegli anni successivi (1529-1533) Steuco scrisse una serie di opere polemiche contro Lutero ed Erasmo, accusandoli di fomentare la rivolta contro la Chiesa. Questi lavori rivelano il solido sostegno che Steuco d\u00e0 alle tradizioni e alle pratiche della Chiesa, difendendo risolutamente l'autorit\u00e0 papale. Parte della sua produzione risalente a questo periodo include un intenso lavoro filologico sull'Antico Testamento, culminato con la pubblicazione del \"Veteris testamenti ad Hebraicam veritatem recognitio\", per la composizione del quale egli si bas\u00f2 su manoscritti ebraici e greci, tratti della biblioteca Grimani, utili a correggere il testo della traduzione latina redatta da San Gerolamo.\nNel revisionare e spiegare il testo, egli mai devi\u00f2 dal significato letterale e storico.\nContemporanea a questo lavoro di esegesi biblica fu la composizione di un'opera d'impianto enciclopedico che egli scrisse in questo periodo, al quale diede il nome di \"Cosmop\u0153ia\". Le sue opere polemiche ed esegetiche destarono l'attenzione favoravole di Papa Paolo III, e nel 1538 questi ordin\u00f2 Steuco vescovo di Kissamos, nell'isola di Creta, e bibliotecario della collezione papale di manoscritti e stampe del Vaticano. Nel 1541 si rec\u00f2 a Lucca con Paolo III e l'imperatore Carlo V.\nQuantunque mai fosse andato a visitare il suo vescovado a Creta, Steuco ademp\u00ec attivamente con scrupolo il suo ruolo di bibliotecario del Vaticano fino alla sua morte nel 1548.\nNel frattempo a Roma redasse i Commenti al Vecchio Testamento riguardanti i Salmi di Giacobbe, aiutando ad annotare e correggere i testi di parte della Vulgata alla luce degli originali ebraici.\nA questo periodo risale la composizione della celeberrima opera \"De perenni philosophia libri X\", dedicata a Paolo III, nella quale egli tenta di mostrare che molte delle idee esposte dai saggi, poeti e filosofi dell'Antichit\u00e0 (ad es. Orfeo, Talete, Pitagora, Parmenide, Platone, Aristotele, Plutarco, Numenio, i neoplatonici, l'ebreo Filone, nonch\u00e9 opere come gli \"Oracoli caldaici\", gli \"Oracoli sibillini\", i trattati ermetici e i frammenti teosofici) erano essenzialmente in armonia con la sostanza delle dottrine della fede cattolica. Questo lavoro contiene una polemica indiretta a margine, poich\u00e9 Steuco elabor\u00f2 un numero di questi argomenti per sostenere molte posizioni teologiche recentemente poste in questione in Italia da riformatori e critici della fede cattolica traditionale.\nCome umanista egli ebbe un profondo interesse per le rovine della Roma antica, e nell'operare un rinnovamento urbano dell'Urbe. A tal proposito, degne d'essere menzionate, sono una serie di brevi orazioni in cui raccomand\u00f2 espressamente a Papa Paolo III di risistemare l'acquedotto conosciuto come \"Aqua Virgo\", in modo da supplire adeguatamente il fabbisogno di acqua fresca per la citt\u00e0 di Roma.\nNel 1547 Steuco fu mandato da papa Paolo III a presenziare il Concilio di Trento, che doveva celebrarsi a Bologna, affidandogli il compito di sostenere l'autorit\u00e0 e le prerogative papali. Mor\u00ec nel 1548, all'et\u00e0 di cinquantatr\u00e9 anni, mentre si trovava a Venezia per problemi di salute, e dove cercava di ristabilirsi durante un periodo di sospensione del Concilio. Nel 1591 le sue ossa furono traslate nell'Eremo di Sant'Ambrogio a Gubbio."}
{"id": "2160311", "revid": "729019", "url": "https://it.wikipedia.org/wiki?curid=2160311", "title": "Towcester", "text": "Towcester \u00e8 un paese di 8.856 abitanti della contea del Northamptonshire, in Inghilterra."}
{"id": "2160320", "revid": "729019", "url": "https://it.wikipedia.org/wiki?curid=2160320", "title": "Brackley", "text": "Brackley \u00e8 un paese di 13.331 abitanti della contea del Northamptonshire, in Inghilterra. \u00c8 sede della Mercedes AMG F1."}
{"id": "2160322", "revid": "56588", "url": "https://it.wikipedia.org/wiki?curid=2160322", "title": "Sede titolare di Lebedo", "text": ""}
{"id": "2160323", "revid": "729019", "url": "https://it.wikipedia.org/wiki?curid=2160323", "title": "Braunston", "text": "Braunston \u00e8 un paese di 1.675 abitanti della contea del Northamptonshire, in Inghilterra."}
{"id": "2160324", "revid": "16758", "url": "https://it.wikipedia.org/wiki?curid=2160324", "title": "Nicole Bullo", "text": "Gioca nel ruolo di difensore.\nCarriera hockeistica.\nNicole Bullo ha giocato per il Biasca, il K\u00fcssnacht am Rigi, e per il Lugano squadra in cui milita attualmente con il numero 23, e con cui ha vinto sei titoli nazionali e una Swiss Women Cup.\nHa partecipato alle Olimpiadi di , , (dove la vinse il bronzo) e . Ha inoltre disputato una edizione del mondiale di Prima Divisione (vinto nel 2005, con promozione al massimo campionato mondiale) e 10 edizioni del mondiale \u00e9lite, con la vittoria di un bronzo nel 2012. "}
{"id": "2160326", "revid": "74801", "url": "https://it.wikipedia.org/wiki?curid=2160326", "title": "Daventry", "text": "Daventry \u00e8 una cittadina di abitanti della contea del Northamptonshire, in Inghilterra."}
{"id": "2160328", "revid": "74801", "url": "https://it.wikipedia.org/wiki?curid=2160328", "title": "Kettering (Regno Unito)", "text": "Kettering \u00e8 una citt\u00e0 di abitanti della contea del Northamptonshire, in Inghilterra."}
{"id": "2160330", "revid": "1305772", "url": "https://it.wikipedia.org/wiki?curid=2160330", "title": "Fest Marsch", "text": "Fest Marsch (Marcia di festa) op. 452, \u00e8 una marcia di Johann Strauss II.\nQuarantasei anni dopo aver composto la sua prima \"Fest-Marsch\" op. 49, Johann Strauss, scrisse un secondo lavoro con questo titolo. La sua marcia fu uno dei due omaggi musicali in occasione del matrimonio fra il principe Ferdinando di Bulgaria (1861-1948) e la principessa Maria Luisa di Borbone-Parma (1870-99). Le celebrazioni del matrimonio si svolsero nella casa della famiglia della sposa, villa Pianola in Italia, il 20 aprile 1893. Oltre alla marcia che Strauss dedic\u00f2 al principe, Johann compose anche il valzer \"Hochzeitsreigen\" op.453 che dedic\u00f2 alla giovane principessa.\nJohann Strauss era in buoni rapporti con il principe Ferdinando, poich\u00e9 fu anche grazie all'intercessione di quest'ultimo che Strauss riusc\u00ec ad ottenere il permesso per sposare Adele, la sua terza moglie, il 15 agosto 1887.\nL'occasione ideale per rappresentare la \"Fest-Marsch\" si present\u00f2 il 4 giugno 1893 ad un concerto al quale presero parte tutti i musicisti dei reggimenti delle bande militari stazionate a Vienna in quel periodo. La manifestazione ebbe luogo al Prater davanti ad un pubblico di 10.000 spettatori.\nQuando il lavoro fu eseguito all'anteprima del concerto, il giornale \"Fremden-Blatt\" il 4 giugno 1893 scrisse in modo entusiastico:\nIl brano ebbe talmente successo che subito fu necessario ripeterlo e la recensione fu favorevole su tutti i giornali; il 6 giugno 1893, il \"Fremden-Blatt\" scrisse, per esempio:\nLa \"Fest-Marsch\" venne eseguita nella sua versione orchestrale, insieme con il valzer \"Hochzeitsreigen\", ad un concerto di Eduard Strauss nel Musikverein di Vienna 12 novembre 1893. Marcia e valzer furono diretti personalmente da Johann Strauss ed il pubblico rispose in entrambi i casi con gli applausi pi\u00f9 tumultuosi. "}
{"id": "2160332", "revid": "729019", "url": "https://it.wikipedia.org/wiki?curid=2160332", "title": "Long Buckby", "text": "Long Buckby \u00e8 un paese di 4.000 abitanti della contea del Northamptonshire, in Inghilterra."}
{"id": "2160333", "revid": "643662", "url": "https://it.wikipedia.org/wiki?curid=2160333", "title": "Radio Citt\u00e0", "text": "Radio Citt\u00e0 \u00e8 il nome di diverse emittenti radiofoniche italiane."}
{"id": "2160334", "revid": "729019", "url": "https://it.wikipedia.org/wiki?curid=2160334", "title": "Naseby", "text": "Naseby \u00e8 un paese di 525 abitanti della contea del Northamptonshire, in Inghilterra.\nStoria.\nIl nome di Naseby \u00e8 ricordato a causa della \"battaglia\" decisiva combattuta il 14 giugno 1645 nell'ambito della guerra civile inglese. La battaglia vide impegnate le forze realiste guidate dal principe Rupert e dal re Carlo I Stuart, contro l'esercito parlamentare guidato da Oliver Cromwell e Thomas Fairfax. L'esercito parlamentare, nettamente superiore e meglio organizzato, ebbe la meglio sui realisti."}
{"id": "2160336", "revid": "729019", "url": "https://it.wikipedia.org/wiki?curid=2160336", "title": "Raunds", "text": "Raunds \u00e8 un paese di 8.275 abitanti della contea del Northamptonshire, in Inghilterra."}
{"id": "2160339", "revid": "729019", "url": "https://it.wikipedia.org/wiki?curid=2160339", "title": "Rothwell (Northamptonshire)", "text": "Rothwell \u00e8 un paese di 8.000 abitanti della contea del Northamptonshire, in Inghilterra."}
{"id": "2160340", "revid": "22356", "url": "https://it.wikipedia.org/wiki?curid=2160340", "title": "Megalonyx jeffersoni", "text": ""}
{"id": "2160343", "revid": "729019", "url": "https://it.wikipedia.org/wiki?curid=2160343", "title": "Rushden", "text": "Rushden \u00e8 una cittadina di 25.849 abitanti della contea del Northamptonshire, in Inghilterra."}
{"id": "2160344", "revid": "1522738", "url": "https://it.wikipedia.org/wiki?curid=2160344", "title": "Thrapston", "text": "Thrapston \u00e8 un paese di 4.835 abitanti della contea del Northamptonshire, in Inghilterra."}
{"id": "2160347", "revid": "767487", "url": "https://it.wikipedia.org/wiki?curid=2160347", "title": "Wrath (Lamb of God)", "text": "Wrath, pubblicato il 24 febbraio 2009 dalla Roadrunner Records, \u00e8 il sesto album in studio dei Lamb of God.\nL'album.\nNell'agosto del 2008 la band annunci\u00f2 di aver cominciato, insieme al produttore Josh Wilbur, la lavorazione del seguito di \"Sacrament\" con l'obiettivo di pubblicarlo nel febbraio 2009.\nDurante il periodo di registrazione \u00e8 stato possibile seguire la band online attraverso il loro sito dove venivano mostrate due webcam posizionate rispettivamente nella stanza della batteria e in quella di mixaggio.\nDopo aver distribuito attraverso un concorso dei supporti USB contenenti quattro tracce dell'album, il 19 dicembre 2008 la divisione inglese della Roadrunner Records ha reso disponibile la traccia \"Contractor\".\nRiguardo l'indirizzo preso dalle nuove canzoni il batterista Chris Adler ha dichiarato:\nIn una recente intervista il chitarrista Mark Morton ha dichiarato:"}
{"id": "2160348", "revid": "729019", "url": "https://it.wikipedia.org/wiki?curid=2160348", "title": "Weedon Bec", "text": "Weedon Bec \u00e8 un paese di 2.485 abitanti della contea del Northamptonshire, in Inghilterra."}
{"id": "2160349", "revid": "729019", "url": "https://it.wikipedia.org/wiki?curid=2160349", "title": "Wellingborough", "text": "Wellingborough \u00e8 una citt\u00e0 di abitanti della contea del Northamptonshire, in Inghilterra. Per gli amanti dei Radiohead \u00e8 conosciuta per aver dato i natali a Thom Yorke, frontman di questa band. Inoltre \u00e8 ricordata dagli storici come patria natale del modesto e dubbio eroe locale Paul Pindar, conosciuto come \"Hero of the Liverpool Tavern\" dovuto al fatto che la sua casa fu trasformata dapprima in una taverna e poi distrutta per far posto alla stazione di Liverpool Street di Londra. Fu grande amico di Sir Christopher Hatton .\nStoria.\nWellingborough era la capitale delle manifatture di scarpe e lo \u00e8 stata per secoli.\nDurante la Guerra civile inglese, Oliver Cromwell marci\u00f2 fino a Wellingborough per ordinare paia di stivali per i suoi soldati."}
{"id": "2160350", "revid": "339392", "url": "https://it.wikipedia.org/wiki?curid=2160350", "title": "Protivovazdushna Otbrana i Voennovazdushni Sili", "text": ""}
{"id": "2160356", "revid": "92723", "url": "https://it.wikipedia.org/wiki?curid=2160356", "title": "Diocesi di Lebedo", "text": "La diocesi di Lebedo (in latino: \"Dioecesis Lebediensis\") \u00e8 una sede soppressa del patriarcato di Costantinopoli e una sede titolare della Chiesa cattolica.\nStoria.\nLebedo \u00e8 un'antica sede episcopale della provincia romana di Asia nella diocesi civile omonima. Faceva parte del patriarcato di Costantinopoli ed era suffraganea dell'arcidiocesi di Efeso.\nLa localit\u00e0 corrisponde alla moderna penisola di Kisik fra le spiagge di Guemuelder e di Uerkmez, nelle vicinanze della citt\u00e0 turca di Smirne.\nLa diocesi \u00e8 documentata nelle \"Notitiae Episcopatuum\" del patriarcato di Costantinopoli fino al XII secolo.\nSi conoscono i nomi di soli cinque vescovi di questa antica diocesi. Ciriaco partecip\u00f2 al cosiddetto \"brigantaggio\" di Efeso nel 449. Allo stesso concilio era presente anche Giuliano in qualit\u00e0 di segretario del metropolita Stefano di Efeso; in quell'occasione gli fu impedito con la forza di prendere appunti sullo svolgimento delle sessioni conciliari. Giuliano succedette a Ciriaco sulla cattedra di Lebedo, ed era vescovo quando si svolse nell'ottobre 451 il concilio di Calcedonia; Giuliano non vi prese parte, ma nell'ultima sessione fu rappresentato dal metropolita Stefano, il quale firm\u00f2 gli atti per Giuliano tramite Esperio di Pitane. Teofane assistette al secondo concilio di Nicea nel 787; a causa di un errore nella trasmissione testuale, in un codice il suo nome \u00e8 mutato in quello di Tommaso. Per quattro secoli non si conoscono pi\u00f9 vescovi fino al XII e XIII secolo, con Michele e Nicola, che parteciparono ai concili provinciali celebrati ad Efeso nel 1167 e nel 1230.\nDal XIX secolo Lebedo \u00e8 annoverata tra le sedi vescovili titolari della Chiesa cattolica; la sede \u00e8 vacante dal 17 gennaio 2000."}
{"id": "2160357", "revid": "298229", "url": "https://it.wikipedia.org/wiki?curid=2160357", "title": "Pista di atletica leggera", "text": "La pista di atletica leggera \u00e8 il luogo in cui si svolgono le gare su pista di atletica leggera (corsa di velocit\u00e0, di mezzofondo, fondo, salto in alto, salto in lungo, salto triplo, salto con l'asta, getto del peso, lancio del giavellotto, lancio del disco, lancio del martello, marcia e corsa a ostacoli).\nLa distanza metrica di una pista olimpica per l'atletica leggera \u00e8 derivata dalle 440 iarde (402,34 m), che costituiscono la quarta parte del miglio inglese. Fu appunto il \"quarter mile\" la distanza scelta dagli inglesi come lunghezza standard per le loro piste di atletica. Dal 1928 in poi le piste olimpiche sono diventate ufficialmente di 400 metri.\nIl materiale usato per il manto che costituisce la pista deve essere, secondo le normative della World Athletics, \"qualunque superficie che possa accettare i chiodi delle scarpette di gara\". Il materiale con cui sono fatte la maggior parte delle piste di atletica leggera \u00e8 il tartan. Tuttavia \"le gare di atletica leggera dei Giochi olimpici, Campionati del mondo e Coppe del mondo [...] possono aver luogo solamente su piste aventi superficie in materiale sintetico conforme alle norme di qualit\u00e0 richieste ed omologate dalla World Athletics\".\nEsistono due tipi di pista per l'atletica leggera: le piste \"outdoor\" (quelle all'aperto) e le piste \"indoor\" (al coperto).\nPista \"outdoor\".\nLe piste \"outdoor\" sono gli impianti pi\u00f9 comuni in Italia. Hanno un numero di corsie che varia, di norma, da 6 a 10 (nelle riunioni internazionali la pista deve avere obbligatoriamente 8 o pi\u00f9 corsie). La lunghezza della corsia pi\u00f9 interna \u00e8 di 400 m e tutte le corsie sono larghe 122 cm, con linee bianche che dividono una corsia dall'altra di 5 cm. Le corsie sono numerate con numeri progressivi crescenti dall'interno verso l'esterno, mentre il senso di corsa \u00e8 quello antiorario (l'interno della pista sulla sinistra dell'atleta).\nLa pista \u00e8 formata da due rettilinei paralleli e da due curve aventi raggio uguale. In genere le curve sono pi\u00f9 lunghe dei rettilinei (ad esempio 120 m contro 80) per far s\u00ec che un pi\u00f9 ampio raggio di curvatura permetta una migliore percorrenza della curva. \nLa linea di partenza e la linea di arrivo di una corsa sono indicate tramite una linea bianca larga 5 cm, ad angolo retto con le linee delimitanti le corsie. La linea di partenza delle corse che si corrono interamente in corsia, ovvero delle gare fino ai 400 m (pi\u00f9 gli 800 m che si corrono parzialmente in corsia), deve essere sfalsata in modo tale che tutti i concorrenti possano partire alla medesima distanza dalla linea di arrivo.\nOltre alla pista utilizzata per le gare di corsa, gli impianti devono comprendere anche una o pi\u00f9 pedane per i salti in estensione, una o pi\u00f9 pedane per i salti in elevazione, una o pi\u00f9 pedane per il lancio del giavellotto, una o pi\u00f9 pedane per il getto del peso, una o pi\u00f9 pedane per il lancio del disco e del martello (che possono essere due pedane distinte o un'unica pedana per entrambi i lanci). Questo oltre alla riviera, ovvero la \"siepe\" seguita da una buca riempita d'acqua.\nPista \"indoor\".\nLe piste di atletica \"indoor\" presentano alcune differenze rispetto alle piste \"outdoor\":"}
{"id": "2160358", "revid": "729019", "url": "https://it.wikipedia.org/wiki?curid=2160358", "title": "Tupolev Tu-134", "text": "Il Tupolev Tu-134 (in caratteri cirillici \u0422\u0443\u043f\u043e\u043b\u0435\u0432 \u0422\u0443-134, nome in codice NATO Crusty) \u00e8 un aereo di linea bimotore a getto progettato dall'OKB 156 diretto da Andrej Nikolaevi\u010d Tupolev e sviluppato in Unione Sovietica negli anni sessanta.\nSimile allo statunitense Douglas DC-9, \u00e8 uno dei pi\u00f9 diffusi aerei di linea dei paesi dell'ex Patto di Varsavia ed il numero di esemplari in servizio \u00e8 in calo a causa delle restrizioni sull'inquinamento acustico.\nIl Tu-134 ha prestato servizio per lungo tempo in 42 paesi tra Europa, Sud-Est asiatico, Medio Oriente, Africa ed America Latina, utilizzato in alcune compagnie aeree europee molto intensamente (fino a 12 decolli ed atterraggi giornalieri). Oltre al regolare servizio passeggeri, \u00e8 stato anche utilizzato in varie forze aeree, esercito e marina in ruoli di supporto, per la formazione di piloti e navigatori e per scopi di ricerca nei test di progettazione per l'aviazione sovietica. Negli ultimi anni, un certo numero di esemplari sono stati convertiti per essere utilizzati come trasporto VIP.\nLa produzione complessiva del Tu-134 nel periodo 1966-1984 ammonta ad un totale di 852 costruiti.\nUtilizzatori.\nCivili.\nAll'agosto 2006 erano ancora in servizio un totale di 277 Tupolev Tu-134 (in tutte le versioni). I maggiori operatori, per numero di esemplari in servizio, erano: 223mo Distaccamento Aereo (15), Aeroflot-Nord (14), Albanian Airlines (alcuni) Azerbaijan Airlines (9), Belavia (11), Moskovia Airlines (2), Hemus Air (6), Kolavia (6), Pulkovo Aviation Enterprise (10), Rossiya Airlines (11), S-Air (6), Samara Airlines (6), Sirius-Aero (6), Tajik Air (9), UTair Aviation (31) and Jamal Airlines (10). Altre 55 compagnie operarono con un numero inferiore di esemplari.\nOperatori attuali e passati:\nAdjarian Airlines, Aeroflot, Aeroflot-Don, Aeroflot-Nord, Aeroflot-Plus, Aero Rent Airlines, Air Armenia, Airest, Air Kharkov, Air Koryo, Air Lithuania, Air Moldova, Air Ukraine, Alania Airlines, Albanian Airlines, Alrosa-Avia, Alrosa Mirnyj Air Enterprise, Armavia, Armenian Airlines, Astrakan Airlines, Astral, Atlant-Sojuz, Atyrau Airways, Aurela, Avcom, Aviaenergo, Aviaprima, Arkhangelsk Airlines, Azerbaijan Airlines, Aviogenex, Balkan Bulgarian Airlines, BAL Bashkirian Airlines, Belair, Belavia, Benin Golf Air, Black Sea Airlines, Cheboksary, Chelyabinsk Air Enterprise, Chernomorskie Airlines, CSA, Daghestan Airlines, EgyptAir, Enkor, Estonian Air, Euro-Asia Air, FlyLal, Gazpromavia, Georgian National Airlines, Gomelavia, Grizodubovoy, Moskovia Airlines, GST Aero, Harka Air, Hemus Air, Interflug, Iraqi Airways, Izhavia, KD Avia, Karat, Katekavia, Kazair West, Kirov Air, Kavminvodyavia, Kolkov Air, Komi Avia, Kosmos PO Aircompany, Kyrgyzstan, Kyrgyzstan Airlines, Lat Charter, Polskie Linie Lotnicze LOT, Mal\u00e9v Hungarian Airlines, Marsland Aviation, Meridian Air, Moscow Airways, NAPO, Orbi Georgian, Orenair, Orient Avia, Perm Airlines, Polet Airlines, Progress, Pulkovo Aviation Enterprise, Rossija Airlines, RusLine, Samal Air, Samara Airlines, Sibaviatrans, Syrian Arab Airlines, Tajikistan Airlines, Tatarstan Airlines, UM Airlines, UTair, UTAGE, Vietnam Airlines, Volga Aviaexpress, Voronezh Avia, Jamal Airlines, Yukos Avia, Zapoljar'e Aviakompanija.\nIncidenti.\nIl 21 giugno 2011 il volo RusAir 243, un Tupolev 134 con 52 persone a bordo, si schianta su un'autostrada distante 1\u00a0km dall'aeroporto di Petrozavodsk. Al contatto con la terra si \u00e8 spezzato in due prendendo fuoco. Nell'impatto sono morte 45 persone mentre sette sono rimaste ferite."}
{"id": "2160362", "revid": "322321", "url": "https://it.wikipedia.org/wiki?curid=2160362", "title": "Marcello Sacchi", "text": "Biografia.\nFu decano capitolare della diocesi di Martirano, poi vicario generale a Policastro e, infine, vescovo di San Marco Argentano dal 22 novembre 1745 alla morte. Laureato \"in utroque iure\" nello Studio napoletano \u00e8 rimasta una \"Esclamatione legale in difesa d'Antonio Russo marinaro delle regie galere per revocarsi in gradu appellationis nel S.R.C. il decreto emanato dalla G.C. della Vicaria\".\nGenealogia episcopale.\nLa genealogia episcopale \u00e8:"}
{"id": "2160367", "revid": "1272592", "url": "https://it.wikipedia.org/wiki?curid=2160367", "title": "Nepomuk (Plze\u0148)", "text": "Nepomuk \u00e8 una citt\u00e0 della Repubblica Ceca facente parte del distretto di Plze\u0148-jih, nella regione di Plze\u0148.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "2160368", "revid": "131145", "url": "https://it.wikipedia.org/wiki?curid=2160368", "title": "Pista di atletica", "text": ""}
{"id": "2160369", "revid": "56588", "url": "https://it.wikipedia.org/wiki?curid=2160369", "title": "Sede titolare di Martirano", "text": ""}
{"id": "2160370", "revid": "599013", "url": "https://it.wikipedia.org/wiki?curid=2160370", "title": "Esala Masi", "text": "Carriera.\nClub.\nHa giocato per molto tempo in Australia, con diverse squadre tra cui Gippsland Falcons (ex Morwell), e Newcastle United.\nNel 2008 torn\u00f2 in patria per giocare con il Navua F.C. in un torneo chiamato IDC, nel quale partecipano le cinque squadre pi\u00f9 importanti delle isole Figi.\nNazionale.\nMasi detiene il record sia di gol sia di presenze con la nazionale delle Figi.\nHa fatto il suo debutto con la Nazionale nel 1997 contro la Nuova Zelanda, "}
{"id": "2160377", "revid": "1048993", "url": "https://it.wikipedia.org/wiki?curid=2160377", "title": "Roberto Lavorenti", "text": "Carriera.\nHa conquistato la promozione nella serie A2 di Volley, vincendo il campionato di B1 con la formazione del Cons.I.T. di Livorno.\nA soli 27 anni \u00e8 stato l'allenatore pi\u00f9 giovane del campionato Italiano di serie A.\nHa guidato la compagine labronica nel campionato maschile di serie A nel 1990-1991 e 2000-2001. Successivamente \u00e8 stato il tecnico della squadra femminile del Londi Livorno che, nel maggio 2008, ha conquistato la promozione in B2 sconfiggendo in finale l'Upv Buggiano. Precedentemente aveva riportato Livorno dalla serie C alla serie B altre 2 volte, nel campionato 1996-1997 (femminile - Londi dolci) e nel 2001-2002 (maschile VVF Tomei), squadra nella quale aveva militato da giocatore.\nNel campionato 2009-2010 \u00e8 l'allenatore della formazione di B2 femminile Gabbaplast Casciavola nel pisano che ottiene la matematica promozione in B1 con 5 giornate in anticipo sulla chiusura della stagione regolare. Lo stesso anno con la squadra Juniores della stessa societ\u00e0 ottiene il bronzo alle finali Nazionali di categoria di Boario Terme.\nNella stagione successiva 2010/2011 torna ad allenare nella sua citt\u00e0 natale e vince nuovamente il campionato di serie C Femminile.\nNella stagione 2015/2016 vince il campionato di D Femminile al Volley 6 Rose, riportando la societ\u00e0 di Rosignano in serie C. La stagione successiva \u00e8 a Donoratico e vince ancora una volta la \"C\" femminile, riportando la societ\u00e0 in B e nelle serie Nazionali.\nNel stagione 2018/19 vince ancora la serie C femminile riportando il Volley Cecina in serie B.\nAll'inizio della stagione 2020-21 lascia la squadra per ridurre il pericolo di contrarre il Covid-19: soffrendo di asma bronchiale dalla nascita era infatti particolarmente a rischio. Nonostante questa precauzione, il virus ne ha causato il decesso nell'aprile del 2021."}
{"id": "2160381", "revid": "1504506", "url": "https://it.wikipedia.org/wiki?curid=2160381", "title": "Proti (Mar Ionio)", "text": "Proti (\u03a0\u03c1\u03ce\u03c4\u03b7) \u00e8 un'isola greca delle isole ionie. Fa parte del comune di Gargalianoi, nella prefettura greca di Messenia. Il censimento 2001 ha riportato una popolazione di soli 4 abitanti.\nNon va confusa con l'omonima isola del mar di Marmara, ora K\u0131nal\u0131ada (in turco K\u0131nal\u0131ada) dove, nel 1072, mor\u00ec l'imperatore bizantino Romano IV, poco dopo aver subito l'accecamento e l'esilio."}
{"id": "2160385", "revid": "287204", "url": "https://it.wikipedia.org/wiki?curid=2160385", "title": "Il grande libro dei robot", "text": "Il grande libro dei robot \u00e8 un'antologia italiana di racconti di Isaac Asimov, edita dalla Arnoldo Mondadori Editore. Il tema delle storie \u00e8 quello dei robot positronici e dell'implicazione delle loro famosissime Tre leggi. Contiene gli stessi presenti in \"Tutti i miei robot\", pi\u00f9 il racconto \"Sogni di robot\" e il romanzo \"Abissi d'acciaio\"."}
{"id": "2160394", "revid": "436907", "url": "https://it.wikipedia.org/wiki?curid=2160394", "title": "Astronomy Domine", "text": "Astronomy Domine \u00e8 una canzone dei Pink Floyd, la prima traccia del loro album di debutto, \"The Piper at the Gates of Dawn\".\nIl brano.\nComposizione.\nLa canzone venne composta da Barrett nel 1966 (nonostante ci lavorasse gi\u00e0 dal '65), quando le sessioni con i Floyd si svolgevano nell'appartamento di Highgate di Mike Leonard. Durante le pause, Barrett consult\u00f2 svariati atlanti siderali di Leonard, dalla cui consultazione venne fuori il verso \"Jupiter and Saturn / Oberon, Miranda and Titania / Neptune, Titan\".\nGi\u00e0 dalle prime sessioni la voce e la chitarra erano di Barrett, mentre la tastiera era affidata a Wright. Differente invece era il titolo di lavorazione: \"Astronomy Domin\u00e9 (An Astral Chant)\", con un riferimento al fatto che il vocabolo \"Domine\" (tradotto \"Signore\") \u00e8 una parola latina spesso utilizzata nei canti gregoriani.\nLa canzone si apre con la voce del manager dei Pink Floyd dell'epoca, Peter Jenner, che recita i nomi delle stelle attraverso un megafono. L'intenzione di questa apertura \u00e8 quella di replicare le sensazioni dello spazio profondo; la voce di Jenner sembra quella di un astronauta che parla attraverso un intercom. Si sente anche un messaggio in codice Morse all'inizio di questa canzone, che era un modo per trasmettere messaggi utilizzando una serie di toni lunghi e brevi. \nLa traccia \u00e8 - insieme ad \"Interstellar Overdrive\" - quella pi\u00f9 \"spaziale\" dell'LP. \nVersioni alternative e dal vivo.\n\"Astronomy Domine\" era un pezzo piuttosto frequente nei concerti; a riprova di ci\u00f2, comparve come prima traccia sull'LP dal vivo di \"Ummagumma\". Dopo l'abbandono di Barrett, tocc\u00f2 al nuovo chitarrista David Gilmour eseguire la parte cantata, insieme a Wright. La canzone venne ampliata raggiungendo in alcuni momenti una durata di 15 minuti.\nDopo il concerto del 20 giugno 1971 al Palaeur di Roma, la canzone non fece pi\u00f9 parte della scaletta nei concerti dal vivo fino al 1994, anno in cui venne pubblicata (in una versione dal vivo a Miami) come lato B del singolo \"Take It Back\".\nVenne ripresa nel tour del 2006 di David Gilmour e Richard Wright per alcuni concerti. Gilmour continu\u00f2 a eseguirla regolarmente nei suoi concerti.\nVideo musicale.\nNel 1968, i Pink Floyd andarono in Belgio a girare un filmato promozionale per \"Astronomy Domine\", cos\u00ec come avevano gi\u00e0 fatto per \"The Scarecrow\" e avrebbero ripetuto per \"See Emily Play\", \"Apples and Oranges\", \"Paint Box\", \"Set the Controls for the Heart of the Sun\", \"Corporal Clegg\". Syd Barrett non \u00e8 presente in nessuno di questi filmati tranne che in \"The Scarecrow\".\nCover.\nIl gruppo thrash metal canadese Voivod ha inserito una cover di \"Astronomy Domine\" nell'album \"Nothingface\" del 1989."}
{"id": "2160397", "revid": "1566286", "url": "https://it.wikipedia.org/wiki?curid=2160397", "title": "Gina Hecht", "text": "La sua attivit\u00e0 ha riguardato sia il mondo del cinema che quello della televisione: ha recitato, infatti, in numerose serie, nonch\u00e9 in vari film."}
{"id": "2160398", "revid": "21168554", "url": "https://it.wikipedia.org/wiki?curid=2160398", "title": "Dassault Falcon 100", "text": ""}
{"id": "2160399", "revid": "767487", "url": "https://it.wikipedia.org/wiki?curid=2160399", "title": "Tagma (zoologia)", "text": "Nella biologia degli invertebrati il tagma (plurale tagmi o anche tagmata) raggruppa pi\u00f9 segmenti di una particolare e differenziata regione del corpo.\nIl termine deriva dal greco , \"t\u00e0gma\", che significa \"ordinamento, disposizione\", ad indicare appunto la disposizione dei vari segmenti in una determinata regione del corpo di un artropode.\nI segmenti di ogni tagma possono essere fusi in un unico blocco, come accade nei ragni, e in questo caso si parla di coalescenza, oppure mobili, come ad esempio negli Ortotteri.\nA seconda del gruppo di Artropodi considerato avremo differenti suddivisioni in tagmata: \nIl processo evolutivo che consente la fusione dei segmenti in tagmata o la loro reciproca articolazione \u00e8 detto tagmosi."}
{"id": "2160400", "revid": "729019", "url": "https://it.wikipedia.org/wiki?curid=2160400", "title": "Italian Yank", "text": "La Italian Yank \u00e8 stata una casa discografica italiana attiva negli anni '60.\nStoria dell'azienda.\nL'etichetta nasce nel 1964 su iniziativa delle Edizioni musicali Italian Yank, di propriet\u00e0 di Alessandro Celentano, fratello di Adriano, attive da qualche anno sul mercato e che avevano pubblicato canzoni come \"Chi ce l'ha con me\" o \"Grazie prego scusi\" per Adriano Celentano.\nLa sede \u00e8 la stessa della casa editrice; si specializza in beat, appoggiandosi per la distribuzione al Clan Celentano.\nTra gli artisti pi\u00f9 noti dell'etichetta sono da ricordare Angela, Guidone e Carlo Marangon; tra gli arrangiatori che contribuirono alle realizzazioni della Italian Yank ricordiamo Detto Mariano e Aldo Pagani.\nChiude le attivit\u00e0 alla fine del decennio, rimanendo per\u00f2 attiva come casa di edizioni musicali, acquisendo per l'Italia anche molti successi esteri, come il primo repertorio dei Chicago.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2160405", "revid": "599013", "url": "https://it.wikipedia.org/wiki?curid=2160405", "title": "Anthony Circelli", "text": "Carriera.\nDopo gli inizi in una lega minore nordamericana, la Atlantic Coast Hockey League, Circelli si trasfer\u00ec in Italia a 22 anni.\nGiunse all'Alleghe HC, che lanci\u00f2 la sua carriera: con la squadra veneta disput\u00f2 sei stagioni, dal 1984 al 1990. Durante quegli anni ottenne la cittadinanza italiana e, nel 1987, fece il suo esordio con la maglia azzurra.\nA livello di club ha poi giocato in Italia coi Devils Milano (per quattro stagioni, dal 1990 al 1994) e coi Mastini Varese (per due stagioni, 1995 e 1996), nella Deutsche Eishockey Liga (Germania) coi Wedemark Scorpions (1996-97, oggi Hannover Scorpions), e nella Ice Hockey Superleague britannica coi Cardiff Devils (1997-98). Nella sua ultima stagione ha anche disputato i play-off del campionato italiano con la maglia degli altoatesini dell'HC Merano.\nNel suo palmar\u00e8s ci sono tre scudetti, tutti vinti a Milano.\nCon la maglia della nazionale ha partecipato a sette mondiali, tre di gruppo B (1989, 1990 e 1991) e quattro di gruppo A (1992, 1993, 1994 e 1995), oltre che alle Olimpiadi di Albertville 1992 e Lillehammer 1994.\nDopo il ritiro, Circelli si \u00e8 trasferito con la moglie italiana in Gran Bretagna dove ha fondato una catena di locali, \"The Sports Caf\u00e9\". Lasciata questa attivit\u00e0 ha fatto ritorno in Canada nel 2005 dove ha iniziato ad allenare squadre giovanili."}
{"id": "2160406", "revid": "122706929", "url": "https://it.wikipedia.org/wiki?curid=2160406", "title": "Il cacatoa e il gallo", "text": "Il cacatoa e il gallo \u00e8 un racconto popolare Bondei, quindi proveniente dall'attuale Tanzania, che appartiene al genere dei racconti narrati per intrattenere e divertire, che non escludono un finale a sfondo morale.\nTrama.\nUn cacatoa vuole stringere amicizia con un gallo ed entrambi si mostrano molto cortesi e premurosi nel mettere a proprio agio l'ospite e ad offrirgli lauti pasti. Un giorno per\u00f2 al gallo viene in mente di preparare uno scherzo al cacatoa e si finge morto cotto in pentola. Il dramma esplode quando anche il cacatoa, nel maldestro tentativo di ripetere l'atto, muore davvero bollito. E la stessa fine la fa anche il leopardo.\nLa morale del racconto ci segnala che il gallo \u00e8 un animale astuto e quindi gli altri animali hanno raramente stretto con lui un rapporto di amicizia."}
{"id": "2160407", "revid": "46291", "url": "https://it.wikipedia.org/wiki?curid=2160407", "title": "Lembotropis", "text": "Lembotropis \u00e8 un genere di piante spermatofite dicotiledoni appartenenti alla famiglia delle Fabaceae (o Leguminose), dall'aspetto di piccoli arbusti perenni con infiorescenze racemose.\nDescrizione.\nFusto.\nIl fusto \u00e8 legnoso con i rami eretti pi\u00f9 o meno pubescenti.\nFoglie.\nLe foglie sono disposte in modo alternato lungo il fusto; sono trifogliate (a tre segmenti o lobi o foglioline) di forma lanceolata (3 volte pi\u00f9 lunghi che larghi) con apice acuto. La pagina superiore dei lobi \u00e8 percorsa da nervi che per\u00f2 non raggiungono il margine del lobo stesso. Il margine delle foglie \u00e8 intero, sono inoltre picciolate e il colore \u00e8 verde scuro.\nInfiorescenza.\nL'infiorescenza \u00e8 del tipo a racemo eretto terminale afillo con fiori privi di brattee. I fiori sono disposti in modo patente e sono peduncolati.\nFiori.\nI fiori sono ermafroditi, pentameri, zigomorfi, eteroclamidati (calice e corolla ben differenziati) e diplostemoni (gli stami sono il doppio dei petali).\nFrutti.\nIl frutto \u00e8 un legume glabro, appiattito e arcuato alle estremit\u00e0, deiscente, senza tubercoli ghiandolari ma con fitti peli appressati. I semi (giallastri e scuri) di forma lenticolare, alla base presentano una appendice callosa.\nBiologia.\nIl ciclo biologico di queste piante \u00e8 perenne, mentre la forma biologica prevalente \u00e8 del tipo nano-fanerofita (NP), quindi sono piante legnose con gemme svernanti poste tra i 30\u00a0cm e i 60\u00a0cm (massimo 1 metro) dal suolo.\nDistribuzione e habitat.\nLa diffusione di questo genere \u00e8 relativa all'emisfero boreale e principalmente all'areale corologico Eurasiatico; mentre l'habitat tipico sono le zone boschive o a cespuglieti.\nSistematica.\nIl genere \"Lembotropis\" appartiene alla famiglia delle Fabaceae, che raccoglie 650 generi circa con oltre 12.000 specie. Nelle classificazioni pi\u00f9 vecchie \u00e8 chiamata Leguminosae o Papilionaceae.\n\"Lembotropis\" appartiene alla trib\u00f9 delle Genisteae, caratterizzata dall'avere tutti e 10 gli stami monadelfi; mentre un suo specifico carattere morfologico (fatto per cui alcuni botanici ne fanno un genere a parte) \u00e8 dovuto alle sue infiorescenze lunghe, compatte e prive di brattee.\nLe specie di questo genere sono a volte molto somiglianti con altre specie di generi vicini dal punto di vista tassonomico. In effetti le specie di \"Lembotropis\" inizialmente appartenevano al genere \"Cytisus\" ora smembrato in pi\u00f9 parti. Da ci\u00f2 si capisce perch\u00e9 nelle diverse flore la classificazione di questo e altri generi affini vari anche notevolmente appesantendo la nomenclatura e creando non poca confusione. Pignatti, ad esempio, nella sua opera \u201cFlora d'Italia\u201d si lamenta che i limiti artificiali tra i vari generi qui contemplati siano poco evidenti. Per dare una quadro completo di questa situazione, nel paragrafo \u201cGeneri simili\u201d, vengono elencati i generi che pi\u00f9 si avvicinano a quello di questa scheda.\nIl genere \"Lembotropis\" comprende attualmente (marzo 2015) due specie e due sottospecie:"}
{"id": "2160409", "revid": "16758", "url": "https://it.wikipedia.org/wiki?curid=2160409", "title": "Tony Circelli", "text": ""}
{"id": "2160412", "revid": "339392", "url": "https://it.wikipedia.org/wiki?curid=2160412", "title": "Prefettura di Florina", "text": ""}
{"id": "2160414", "revid": "767487", "url": "https://it.wikipedia.org/wiki?curid=2160414", "title": "Sergio Stefanini", "text": "Ala-pivot, ha giocato in Nazionale e in Serie A italiana per quindici anni, \u00e8 stato per quattro stagioni consecutive il miglior marcatore della massima serie e ha vinto sette volte lo scudetto.\nSoprannominato \"Caneon\", secondo Dan Peterson \u00ab\"\u00e8 stato uno dei pi\u00f9 grandi giocatori italiani di sempre\"\u00bb.\nHa collaborato nella stesura di un volume sulla storia della Reyer Venezia. \u00c8 morto a 87 anni.\nDal 2010 fa parte dell'Italia Basket Hall of Fame.\nCaratteristiche tecniche.\nSu \"La Gazzetta dello Sport\", Rolly Marchi lo ha definito \u00ab\"fulmine, mente, guizzo, elevazione, primattore, calamita di applausi\"\u00bb.\nAlto 186 cm, aveva un'elevazione superiore agli altri giocatori della massima serie e una notevole velocit\u00e0 da canestro a canestro. Faceva anche atletica leggera, gareggiando con ottimi risultati nei 400 metri piani e nel salto in alto.\nCarriera.\nCarriera nei club.\nEsordisce nell'Audax Venezia nel Campionato di Prima Divisione (1937-38), sempre all'Audax nella stagione 1938-39 (serie B). Passa alla Reyer Venezia 1939-40 disputando il Campionato di Prima Divisione (campione d'Italia con la Reyer B). Nella stagione 1940-41 in serie A con la Reyer Venezia (IV classificata). L'anno successivo, stagione 1941-42 vince lo scudetto con la Reyer, ed anche nel campionato 1942-43, il terzo 1943-44 a causa della Seconda guerra mondiale, non viene omologato alla Reyer Venezia. Tra il 1946-48 ha giocato anche in Brasile, con la Fluminense.\nAncora Reyer al ritorno dal Brasile in tempo per giocare le finali di campionato (IV classificata) e vincere con i granata il Trofeo Mairano (11-13 giugno 1948), terzo posto con la Reyer nel 1948-49 e poi ha conquistato cinque titoli con la Borletti Milano, con cui \u00e8 stato capocannoniere per quattro stagioni consecutive, segnando 473 punti nel 1950-51, 366 nel 1951-52, 416 nel 1952-53 e 517 nel 1953-54. Secondo le statistiche dell'Olimpia Milano, i punti furono rispettivamente 475, 364, 431 e 514. Inoltre \u00e8 stato vicecapocannoniere nel 1949-50 dietro Romeo Romanutti e nel 1954-55 dietro Tonino Zorzi.\nNel 1953, durante una partita tra Victoria Pesaro e Borletti Milano, fu protagonista di un tiro a tempo scaduto da venti metri che, non toccando neanche l'anello, si trasform\u00f2 in assist per Alberto Reina, che segn\u00f2 sul fischio dell'arbitro e fece vincere gli ospiti di un punto.\nSi \u00e8 ritirato dalla massima serie a 32 anni perch\u00e9 non aveva pi\u00f9 il fisico adatto a causa dei tanti contrasti di gioco, lasciando nel momento in cui aveva raggiunto l'apice delle vittorie. In seguito si dedic\u00f2 al suo lavoro e agli studi. Ha chiuso con una stagione alla Pallacanestro Gallaratese, nel 1955-56.\nCarriera in Nazionale.\nSergio Stefanini ha esordito con la maglia azzurra il 19 luglio 1942, in occasione della vittoria dell'Italia sulla Nazionale ungherese per 45-31. In tutto, ha disputato 62 partite segnando 681 punti.\nHa vinto l'argento agli Europei di Ginevra 1946 e ha partecipato alle Olimpiadi di Londra 1948 e Helsinki 1952.\nStatistiche.\n\"Statistiche aggiornate al 1\u00ba gennaio 2009\""}
{"id": "2160416", "revid": "729019", "url": "https://it.wikipedia.org/wiki?curid=2160416", "title": "Ashby Magna", "text": "Ashby Magna \u00e8 un paese della contea del Leicestershire, in Inghilterra."}
{"id": "2160417", "revid": "729019", "url": "https://it.wikipedia.org/wiki?curid=2160417", "title": "Aston Flamville", "text": "Aston Flamville \u00e8 un paese della contea del Leicestershire, in Inghilterra."}
{"id": "2160418", "revid": "1784938", "url": "https://it.wikipedia.org/wiki?curid=2160418", "title": "Club bretone", "text": "Il club bretone designa il gruppo di deputati, soprattutto eletti in Bretagna agli Stati generali, che dal 30 aprile 1789 si riunivano abitualmente in una sala del caf\u00e9 Amaury, a Versailles, per discutere preliminarmente delle questioni oggetto di dibattito all'Assemblea degli Stati.\nCon il trasferimento a Parigi dell'Assemblea, avvenuto il 6 ottobre 1789, il club bretone si trasform\u00f2 in novembre nella \"Societ\u00e0 degli amici della Costituzione\", pi\u00f9 nota come club dei Giacobini, con sede nel convento domenicano di San Giacomo, in rue Saint-Honor\u00e9.\nStoria del club bretone.\nA Versailles.\nVerso la met\u00e0 dell'aprile del 1789 cominciarono ad arrivare a Versailles i deputati del clero, della nobilt\u00e0 e del terzo stato eletti nelle diverse province di Francia per prendere parte agli Stati generali, la cui apertura era stata fissata al 27 aprile. Dalla Bretagna giunsero soltanto i quarantaquattro rappresentanti del terzo stato \u2013 dei quali diciassette avvocati, dieci magistrati, nove commercianti, tre sindaci e un medico \u2013 e solo venti del basso clero, avendo prelati e nobilt\u00e0 bretone rifiutato di partecipare per protesta contro le presunte offese portate alle loro prerogative.\nL'apertura degli Stati generali slitt\u00f2 al 5 maggio e il 28 aprile i deputati bretoni ne approfittarono per rendere visita ai ministri Necker e Montmorin, gli unici presenti quel giorno a Versailles. Secondo quanto scrive il 30 aprile il deputato di Lorient Delaville-Leroulx, quando ormai tutti i rappresentanti della Bretagna, tranne i due deputati di Foug\u00e8res, erano presenti a Versailles, essi presero la decisione di riunirsi in una sala appositamente affittata. Il luogo di riunione era il caf\u00e9 Amaury, allora ancora esistente all'angolo dell'avenue Saint-Cloud con l'attuale rue Carnot, prossimo all'H\u00f4tel des Menus-Plaisir, sede degli Stati generali. Il proprietario del locale, Nicolas Amaury, attivo in politica, di idee liberali, era stato delegato di Versailles alle elezioni di baliato.\nA questa prima riunione non erano presenti soltanto deputati bretoni, come informa l'avvocato Jean-Pierre Boull\u00e9, deputato di Plo\u00ebrmel, scrivendo agli ufficiali municipali di Pontivy il 1\u00ba maggio 1789: \u00abieri sera ci si riun\u00ec per la prima volta, ed erano presenti parecchi deputati delle altre province e, tra gli altri, M. Mounier, segretario degli Stati del Delfinato e noto dai suoi scritti\u00bb. Di questa prima riunione scrive anche Delaville-Leroulx: \u00aboltre a questa assemblea particolare, ce ne sar\u00e0 un'altra, quotidiana, per tutti i deputati che vorranno parteciparvi\u00bb. Si prevedevano perci\u00f2 due assemblee, una riservata alle questioni che interessavano particolarmente la provincia bretone, e un'altra pi\u00f9 generale, aperta a tutti i deputati che condividevano lo stesso programma politico, in vista d'intese sull'azione da svolgere all'assemblea degli Stati generali.\nLa questione pi\u00f9 importante allora dibattuta era certamente se approvare le deliberazioni degli Stati generali con il voto \u00abper testa\u00bb, come voleva il terzo stato, o \u00abper ordine\u00bb, come sostenevano clero e nobilt\u00e0: \u00abquesto punto fondamentale pu\u00f2 dar luogo a grandi discussioni\u00bb - scriveva Boull\u00e9 - \u00abCome cominciarle e quale condotta \u00e8 prescritta a questo riguardo? \u00c8 l'oggetto delle conferenze che ci si propone di avere prima dell'apertura\u00bb. Le lettere di Pellerin e di Delaville-Leroulx confermano che si tennero nel caf\u00e9 Amaury assemblee riservate ai deputati bretoni e assemblee aperte ai rappresentanti delle altre province, nelle quali si manifest\u00f2 in proposito una comune unit\u00e0 d'intenti tra i deputati del terzo stato.\nNon che vi fosse unanimit\u00e0 su ogni questione. Il monarchico Bertrand de Molleville, gi\u00e0 intendente generale della Bretagna, racconta di essere stato invitato a \u00abconferire su oggetti molto importanti\u00bb con i rappresentanti di Quimper e di Saint-Brieuc. Questi sei deputati erano Le D\u00e9ant, Le Goazre de K\u00e9rv\u00e9l\u00e9gan, Le Guillou de K\u00e9rincuff, Poulain de Corbion, De Neuville e Palasne de Champeaux, che gli confessarono di sentirsi spaesati, di non sapere bene \u00abcosa si volesse che facessero\u00bb, di non conoscere \u00abn\u00e9 la corte n\u00e9 i ministri\u00bb, e si rimisero ai suoi consigli, assicurandolo che era loro intenzione \u00abfar tutto per il re e per ristabilire la sua autorit\u00e0, in modo che la nobilt\u00e0 e i parlamenti non potessero mai recarle offesa\u00bb.\nRichiesto di farsi intermediario presso Necker, dal quale quei deputati si dichiararono disposti ad accettare ogni disposizione, De Molleville ottenne per\u00f2 dal ministro un rifiuto sotto la giustificazione della \u00abmorale\u00bb e dei \u00abprinc\u00ecpi\u00bb. Egli scrive che il club bretone aveva inizialmente un programma molto moderato e si dispiace che il governo del tempo non abbia fatto al suo interno quell'opera di corruzione - \u00able risorse dei governi deboli\u00bb - che avrebbe potuto impedire la radicalizzazione delle posizioni politiche del club e salvare la monarchia.\nIn realt\u00e0 l'opera di corruzione dei deputati degli Stati generali era gi\u00e0 stata avviata dalla corte. Secondo Dubois-Cranc\u00e9, grazie a \u00abdenaro, promesse, cene\u00bb, tra di loro si contavano ormai \u00abpi\u00f9 di cento disertori della causa popolare\u00bb. Non per\u00f2, a suo giudizio, tra i deputati bretoni, e perci\u00f2 egli propose al club bretone di permettere con una formale lettera l'ingresso al circolo di tutti i deputati delle altre province, una proposta accettata dal presidente del club Jean-Denis Lanjuinais: \u00abIl club bretone divenne cos\u00ec quello dei deputati riconosciuti per difensori della causa del popolo\u00bb. Opinione condivisa da Boull\u00e9: il club \u00ab\u00e8 diventato da qualche giorno il punto di ritrovo dei buoni cittadini\u00bb - scrive il 9 giugno - \u00abnoi passiamo per tali fra le persone oneste, mentre la gente corrotta, le anime venali, diffondono contro di noi calunnie che, forse, ci onorano\u00bb.\nForse tra i calunniatori Boull\u00e9 comprendeva anche il deputato di Bar-le-Duc Adrien Duquesnoy, per il quale i bretoni con \u00abfurore insensato\u00bb volevano solo \u00abschiacciare la nobilt\u00e0\u00bb e si erano alleati con Mirabeau, \u00abuna bestia feroce, un arrabbiato dall'aspetto di tigre\u00bb. Anche un anonimo libellista riferisce di un'alleanza politica conclusa dall'ambizioso Mirabeau con l'autorevole deputato bretone Le Chapelier, avente per scopo la distruzione degli Stati generali e la loro sostituzione con \u00abun'assemblea di confusione sotto il titolo di Assemblea nazionale\u00bb. Le affermazioni dell'anonimo furono riprese dalla \"Gazette de Leyde\", provocando la reazione sdegnata del deputato di Brest Louis Legendre, che neg\u00f2 che il club intendesse formare \u00abuna cabala democratica\u00bb in accordo con Mirabeau, \u00abquel forsennato\u00bb che \u00abnon conosce regola, n\u00e9 misura, n\u00e9 verit\u00e0\u00bb.\nQuesta smentita dimostrava piuttosto la divisione, resasi pi\u00f9 manifesta con il progredire del conflitto sociale e politico, nel gruppo dei deputati bretoni. Da una parte i deputati di Rennes, Le Chapelier, Lanjuinais e Glezen, insieme con Boull\u00e9, con il deputato di Hennebont Coroller du Moustoir e con i rappresentanti di Nantes Pellerin, Blin, Cottin e Chaillon, questi ultimi due \u00abi pi\u00f9 ardenti fra i bretoni\u00bb, formavano l'ala pi\u00f9 avanzata del club, all'opposto delle rappresentanze di Brest, Quimper e Saint-Brieuc, ostili o timorose delle novit\u00e0, mentre il resto dei deputati svolse per lo pi\u00f9 un ruolo passivo.\nTra i pi\u00f9 noti esponenti del terzo stato, l'abate Siey\u00e8s present\u00f2 il 14 giugno al club bretone una mozione che prevedeva la trasformazione degli Stati generali in \"Assemblea dei soli rappresentanti conosciuti e verificati della nazione francese\". La mozione fu approvata dal club bretone. Passata agli Stati generali, dove erano presenti i deputati del terzo stato e una piccola parte del clero, la mozione fu modificata su iniziativa di Jer\u00f4me Legrand, deliberando il 17 giugno di assumere la denominazione di \"Assemblea Nazionale\".\nIl terzo stato si attendeva per il 23 giugno la reazione negativa del re. L'\"abb\u00e9\" Gr\u00e9goire ricorda la riunione del club bretone del 22 giugno. Erano presenti soltanto una dozzina di deputati: \u00abSapendo ci\u00f2 che la corte meditava per l'indomani, ciascun articolo fu discusso da tutti e tutti dissero la loro sul partito da prendere. La prima risoluzione fu quella di restare nella sala malgrado la proibizione del re. Fu convenuto che prima dell'apertura della seduta noi circolassimo tra i nostri colleghi per informarli su ci\u00f2 che stava per succedere sotto i loro occhi e che cosa bisognava opporre\u00bb. Il giorno dopo, l'ordine minaccioso impartito da Luigi XVI di riprendere le sedute divisi nei tre ordini feudali fu ignorato dai deputati del terzo stato che respinsero le guardie del re e dichiararono l'inviolabilit\u00e0 delle loro persone.\nIl 2 agosto il duca d'Aiguillon, il pi\u00f9 grande proprietario fondiario di Francia dopo il re, si present\u00f2 alla riunione del circolo, sia per rendersi popolare, sia per difendere al meglio la sua immensa fortuna, minacciata dalle rivolte dei contadini contro la nobilt\u00e0 terriera che a luglio si erano estese in tutta la Francia. Egli vi illustr\u00f2 un suo progetto di legge sul riscatto dei diritti feudali che fu approvato dal club. Il 3 agosto il crescente prestigio del club fece ottenere al deputato Le Chapelier la presidenza dell'Assemblea nazionale. Nella notte del 4 agosto 1789 l'Assemblea dichiar\u00f2 la distruzione del regime feudale decretando in parte l'abolizione e in parte il riscatto degli antichi diritti feudali.\nA Parigi: il club dei Giacobini.\nIl 6 ottobre 1789 l'Assemblea nazionale lasci\u00f2 Versailles per trasferirsi, come il re, a Parigi. In attesa che la sala del Maneggio delle Tuileries fosse convenientemente sistemata per accoglierla, l'Assemblea s'install\u00f2 nel Palazzo arcivescovile. In queste more, il club bretone si dissolse, come testimonia Dubois-Cranc\u00e9, e come tale non si ricostitu\u00ec pi\u00f9.\nIl deputato dell'Anjou La R\u00e9velli\u00e8re-L\u00e9peaux ricorda che \u00abil club bretone non sopravvisse al nostro trasferimento a Parigi\u00bb ma, per far fronte all'iniziativa del partito aristocratico, \u00abi deputati della Franca Contea, alcuni deputati dell'Anjou, come Leclerc, Pilastre ed io, e qualche altro costituente\u00bb, pensarono di organizzarsi \u00abper assicurare il comitato di presidenza dell'Assemblea ai patrioti\u00bb.\nAnche Alexandre de Lameth escluse l'esistenza di ogni legame tra il dissolto club bretone e il nuovo circolo, contraddetto peraltro dal deputato bretone Boull\u00e9 che l'8 dicembre 1789 riferisce di un club \u00abrinnovato e perfezionato\u00bb funzionante a Parigi, e dal \"Bulletin de la Correspondance de Brest\" del 9 gennaio 1790, secondo il quale da un mese esisteva a Parigi un'associazione \u00abche si occupa senza posa della felicit\u00e0 del popolo\u00bb ed \u00e8 \u00abformata dai deputati della Bretagna\u00bb.\nIn ogni caso, il club che si costitu\u00ec nel novembre del 1789 nella biblioteca del convento dei frati giacobini di rue Saint-Honor\u00e9 raccolse deputati provenienti dalle pi\u00f9 diverse province e i rappresentanti della Bretagna non vi svolsero un ruolo determinante. Chiamato dapprima \"Soci\u00e9t\u00e9 de la R\u00e9volution\", al club fu presto cambiato il nome in \"Soci\u00e9t\u00e9 des Amis de la Constitution\" ma tutti lo conobbero meglio come club dei Giacobini. La sua storia \u00e8 la storia della Rivoluzione francese."}
{"id": "2160419", "revid": "30610", "url": "https://it.wikipedia.org/wiki?curid=2160419", "title": "Anfiteatro romano di Durazzo", "text": "L'anfiteatro romano di Durazzo (in albanese: \"Amfiteatri i Durr\u00ebsit\") \u00e8 un anfiteatro romano della citt\u00e0 di Durazzo, in Albania. Venne costruito nel II secolo sotto il regno di Traiano ed \u00e8 situato al centro della citt\u00e0. Poteva contenere sino a 25.000 persone, il che lo rende l'anfiteatro pi\u00f9 grande presente nei Balcani.\nVenne scoperto nel XX secolo e attualmente \u00e8 un'attrazione turistica, nonostante una buona parte della struttura non sia ancora stata dissotterrata.\nStoria.\nL'anfiteatro \u00e8 stato costruito probabilmente nel II secolo d.C. durante il regno dell'imperatore Traiano.\n\u00c8 stato utilizzato fino ad un disastroso terremoto che ha colpito la citt\u00e0 di Durazzo nella seconda met\u00e0 del IV secolo. L'anfiteatro rimase deserto anche a causa del bando imperiale dei giochi gladiatori.\nNel VI secolo \u00e8 stata costruita, all'interno di una stanza dell'anfiteatro, una piccola cappella cristiana, decorata, con mosaici visibili ancora oggi. Successivamente un'altra cappella \u00e8 sorta sul sito nel XIII secolo, sempre con decorazioni a mosaico che sono tuttavia illeggibili.\nL'anfiteatro \u00e8 citato da Marino Barlezio nella sua \"Historia de vita et gestis Scanderbegi Epirutarvm Principis\", opera scritta nel 1508.\nNel XVI secolo l'anfiteatro fu ricoperto dal terreno dopo l'invasione ottomana, e vi furono costruite sopra diverse case che ancora oggi minacciano la conservazione del sito.\nNegli anni '60 del '900 iniziarono i primi scavi per riportare alla luce l'anfiteatro, tuttavia questo caus\u00f2 un forte deterioramento della struttura, dato che non ci furono provvedimenti per la sua conservazione.\nDal 2004 fa parte di un progetto di valorizzazione del centro storico della citt\u00e0 attraverso la creazione del Parco Archeologico Urbano di Durazzo, in cui sono coinvolti l'universit\u00e0 di Parma, il Ministero degli Affari Esteri, la municipalit\u00e0 di Durazzo e il Ministero della Cultura albanese."}
{"id": "2160420", "revid": "156341", "url": "https://it.wikipedia.org/wiki?curid=2160420", "title": "Ala-pivot", "text": ""}
{"id": "2160421", "revid": "486946", "url": "https://it.wikipedia.org/wiki?curid=2160421", "title": "A.co.tra.l.", "text": ""}
{"id": "2160422", "revid": "188194", "url": "https://it.wikipedia.org/wiki?curid=2160422", "title": "Ascolto fluttuante", "text": ""}
{"id": "2160425", "revid": "767487", "url": "https://it.wikipedia.org/wiki?curid=2160425", "title": "Anstey (Leicestershire)", "text": "Anstey \u00e8 un paese di 5.821 abitanti della contea del Leicestershire, in Inghilterra."}
{"id": "2160428", "revid": "486946", "url": "https://it.wikipedia.org/wiki?curid=2160428", "title": "A.co.tra.l", "text": ""}
{"id": "2160430", "revid": "37401", "url": "https://it.wikipedia.org/wiki?curid=2160430", "title": "Castrum Petrae Roseti", "text": "Il Castrum Petrae Roseti (Castello della Pietra di Roseto) \u00e8 un castello fortificato a difesa della costa dell'Alto Ionio Cosentino, risalente ad epoca normanna, ricostruito nel Duecento per volont\u00e0 dell'imperatore e re di Sicilia Federico II di Svevia, rimaneggiato pi\u00f9 volte fino al secolo XVI. \u00c8 sito in Roseto Capo Spulico, a picco sul mare sul Promontorio di Cardone.\nStoria.\nIl maniero era di importanza strategica nel periodo dei Normanni in quanto segnava la divisione della Contea di Sicilia tra Roberto il Guiscardo e Ruggero, suo fratello. Sorge su un avito monastero basiliano-normanno. Non lontano vi era il piccolo borgo di pietra di Roseto, oggi Roseto Capo Spulico.\nStruttura.\nIl castello \u00e8 di forma trapezoidale ed ha tre torri, di cui una merlata e pi\u00f9 alta rispetto alle altre. Vi sono ampi saloni di rappresentanza all'interno (visitabili, apprezzabile solo il panorama), ed all'esterno si possono vedere cisterne e scuderie. La struttura attuale non \u00e8, per\u00f2, interamente medioevale : numerosi sono stati i rifacimenti che hanno completato e modificato l'aspetto originale della fortezza.\nLa struttura attuale non \u00e8 antecedente al secolo XVI, pur conservando alcune antiche tracce rinvenute nei recenti restauri.\nLa struttura \u00e8 attualmente in vendita, visto che \u00e8 una propriet\u00e0 privata .\nLo \"scoglio incudine\".\n\u00c8 un piccolo faraglione caratteristico che si trova in mare, sotto il Castrum Petrae Roseti. \u00c8 detto anche \"pietra dell'incudine\".\nUna leggenda vuole che, tra il 1204 e il 1253, durante il regno di Federico II, il castello custod\u00ec la Sacra Sindone."}
{"id": "2160432", "revid": "729019", "url": "https://it.wikipedia.org/wiki?curid=2160432", "title": "Arnesby", "text": "Arnesby \u00e8 un paese di 343 abitanti della contea del Leicestershire, in Inghilterra."}
{"id": "2160435", "revid": "729019", "url": "https://it.wikipedia.org/wiki?curid=2160435", "title": "Barwell", "text": "Barwell \u00e8 un paese di 6.300 abitanti della contea del Leicestershire, in Inghilterra."}
{"id": "2160437", "revid": "729019", "url": "https://it.wikipedia.org/wiki?curid=2160437", "title": "Birstall (Leicestershire)", "text": "Birstall \u00e8 un paese di 11.480 abitanti della contea del Leicestershire, in Inghilterra."}
{"id": "2160438", "revid": "110157", "url": "https://it.wikipedia.org/wiki?curid=2160438", "title": "Federazione cestistica di Saint Lucia", "text": "La Federazione cestistica di Saint Lucia \u00e8 l'ente che controlla e organizza la pallacanestro a Saint Lucia.\nLa federazione controlla inoltre la nazionale di pallacanestro di Saint Lucia. Ha sede a Castries e l'attuale presidente \u00e8 Anthony Lamontagne.\n\u00c8 affiliata alla FIBA dal 1997 e organizza il campionato di pallacanestro di Saint Lucia."}
{"id": "2160442", "revid": "21169037", "url": "https://it.wikipedia.org/wiki?curid=2160442", "title": "Fredeich Halbherr", "text": ""}
{"id": "2160448", "revid": "729019", "url": "https://it.wikipedia.org/wiki?curid=2160448", "title": "Blaby", "text": "Blaby \u00e8 un paese di 6.240 abitanti della contea del Leicestershire, in Inghilterra."}
{"id": "2160449", "revid": "253269", "url": "https://it.wikipedia.org/wiki?curid=2160449", "title": "Robert Donner", "text": "Biografia.\nIn quarant'anni di carriera, fece centinaia di comparse, sia nel mondo del cinema che in quello della televisione: recit\u00f2, infatti, in numerose serie, nonch\u00e9 in vari film, senza tuttavia raggiungere la fama, poich\u00e9 fu quasi sempre impiegato in ruoli minori.\nEsord\u00ec sul grande schermo nel 1959 con un ruolo non accreditato nel western \"Un dollaro d'onore\" e prese parte anche ai suoi due remake, \"El Dorado\" (1966) e \"Rio Lobo\" (1970). Lo si ricorda per il personaggio di Exidor in \"Mork &amp; Mindy\" e di Yancy Tucker in \"Una famiglia americana\".\nMor\u00ec nel 2006 a causa di un'aritmia."}
{"id": "2160450", "revid": "1543377", "url": "https://it.wikipedia.org/wiki?curid=2160450", "title": "Atrofia muscolare", "text": "L'atrofia muscolare \u00e8 una riduzione della massa muscolare che ne determina una parziale o completa perdita di funzione. La principale conseguenza dell'atrofia \u00e8 la debolezza muscolare (astenia), poich\u00e9 la forza che pu\u00f2 essere generata da un muscolo dipende (sebbene non esclusivamente) dalla sua massa. L'atrofia muscolare generalizzata costituisce una possibile complicanza o comorbidit\u00e0 di diverse patologie, quali i tumori maligni, l'AIDS, lo scompenso cardiaco congestizio, la BPCO, l'insufficienza renale cronica in stadio avanzato e le ustioni gravi; in tutti questi casi, essa pu\u00f2 rientrare in un quadro di cachessia (condizione di grave deperimento con ipercatabolismo), generalmente associato a prognosi infausta.\nQuadri clinici correlati.\nMolte condizioni fisio-patologiche possono causare una riduzione della massa muscolare. Tra le pi\u00f9 comuni si ricordi l'inattivit\u00e0 prolungata in soggetti costretti a letto, l'immobilizzazione di un arto (ad esempio in seguito a una frattura), la cachessia (vedi sopra), l'inedia e la grave insufficienza epatica, che comporta una ridotta produzione di proteine.\nTra le cause rare di atrofia muscolare sono comprese neuropatie come la sindrome di Dejerine-Sottas; mentre l'atrofia muscolare \u00e8 relativamente frequente nella neuropatia diabetica.\nAltre cause di atrofia muscolare di tipo neurogeno sono:\nSpesso l'atrofia muscolare \u00e8 correlata a quadri clinici di artrosi e artrite, all'immobilizzazione di varia origine e problemi cardiaci di varia natura.\nQualit\u00e0 di vita.\nL'atrofia muscolare riduce la qualit\u00e0 di vita impedendo al soggetto affetto di svolgere le normali attivit\u00e0, come camminare, o aumentando il rischio di infortuni legato a queste ultime, specie nelle forme di grave atrofia muscolare su base genetica come: l'atrofia muscolare spinale (SMA) e la distrofia di Duchenne.\nDiagnosi differenziale.\nL'atrofia muscolare patologica non va confusa con la normale riduzione della massa e della forza muscolare che si verifica nell'invecchiamento. Questa condizione clinica corrisponde, dal punto di vista biologico, a una sarcopenia (definita come perdita contemporanea di massa, forza e/o funzionalit\u00e0 muscolare), il cui meccanismo di insorgenza non \u00e8 ancora perfettamente chiaro; recentemente \u00e8 stato ipotizzato un insieme di meccanismi meccanici, ormonali, neurologici e metabolici correlati all'invecchiamento.\nQuadri clinici analoghi (sebbene si manifestino spesso in soggetti pi\u00f9 giovani) possono essere legati alle varie forme di distrofia muscolare o a miopatie.\nEsami strumentali.\nUna riduzione delle masse muscolari, oltre che dall'esame obiettivo, pu\u00f2 essere evidenziata dalla radiografia tradizionale e dalla TAC. Per una diagnosi eziologica, per\u00f2, \u00e8 spesso necessario il ricorso ad altre metodiche. In particolare possono essere utili, a seconda dei casi:\nFisiopatologia.\nL'atrofia muscolare esprime un'alterazione del normale rapporto fra sintesi e degradazione delle proteine. In particolare, in questa condizione si verifica un'inibizione della sintesi proteica e un'attivazione del relativo catabolismo.\nFra le diverse vie di degradazione delle proteine, quella maggiormente responsabile dell'atrofia muscolare sembra essere il meccanismo ATP-dipendente&lt; ubiquitina/proteasoma.\nIn questo sistema, alcune proteine destinate alla distruzione sono marcate dal legame con almeno quattro copie di un piccolo peptide chiamato ubiquitina. Quando la proteina-substrato \u00e8 legata all'ubiquitina in questo modo, essa pu\u00f2 essere distrutta dal proteasoma. Alcuni enzimi fanno s\u00ec che il legame con l'ubiquitina avvenga solo per alcune proteine e per altre. Tale specificit\u00e0 \u00e8 garantita dal legame delle proteine marcate alla E3 ubiquitina ligasi, enzima specifico per particolari gruppi di substrati.\nPossibili terapie.\nIn teoria, l'atrofia muscolare si pu\u00f2 combattere con gli stimoli che normalmente inducono ipertrofia del muscolo, come l'esercizio fisico, che agisce sulle vie di sintesi/distruzione delle proteine in senso opposto a quello descritto precedentemente; anche l'elettrostimolazione muscolare viene spesso utilizzata in questi casi.\nL'atrofia muscolare richiede un trattamento sistemico e non limitato ad un singolo muscolo. Secondo Davide Carli e Silvia di Giacomo la rieducazione delle catene muscolari deve essere obiettivo primario con rispetto delle simmetrie corporee, della postura e degli equilibri fra distretti muscolari, poich\u00e9 i punti anomali di una catena (ad esempio rigidi e/o deboli) hanno ripercussioni sull'intero sistema corporeo.\nPoich\u00e9 la carenza di aminoacidi \u00e8 una delle cause principali del danno, pu\u00f2 essere indicata un'integrazione alimentare con questi, in particolare con quelli a catena ramificata(leucina, isoleucina e valina sono fondamentali per il processo, insieme alla lisina e ad altri aminoacidi).\nVa per\u00f2 sottolineato come questa terapia sia meno efficace nell'anziano.\nSono state effettuate promettenti ricerche sull'uomo la carnitina. Nel 1998 \u00e8 stata condotta una interessante ricerca con l'ormone secretagogo del GH.\nTalvolta \u00e8 necessario ricorrere all'intervento chirurgico per sopprime una grave contrattura di uno o pi\u00f9 muscoli."}
{"id": "2160451", "revid": "106908", "url": "https://it.wikipedia.org/wiki?curid=2160451", "title": "Bottesford (Leicestershire)", "text": "Bottesford \u00e8 un paese di 3.000 abitanti della contea del Leicestershire, in Inghilterra."}
{"id": "2160452", "revid": "729019", "url": "https://it.wikipedia.org/wiki?curid=2160452", "title": "Broughton Astley", "text": "Broughton Astley \u00e8 un paese di 8.290 abitanti della contea del Leicestershire, in Inghilterra."}
{"id": "2160454", "revid": "2210120", "url": "https://it.wikipedia.org/wiki?curid=2160454", "title": "Burbage (Leicestershire)", "text": "Burbage \u00e8 un paese di 114.568 abitanti della contea del Leicestershire, in Inghilterra."}
{"id": "2160457", "revid": "767487", "url": "https://it.wikipedia.org/wiki?curid=2160457", "title": "Ricettacolo seminale", "text": "Il ricettacolo seminale o spermateca \u00e8 una struttura dell'apparato genitale femminile degli artropodi che consente la ricezione e la conservazione per un certo periodo di tempo dello sperma, che il maschio avr\u00e0 raccolto in apposite spermatofore, al fine di ottimizzare i pochi \"incontri\" sessuali di questi animali. Infatti la femmina conserva lo sperma fino al periodo in cui vuole o pu\u00f2 riceverlo per essere fecondata.\nIn varie specie di ragni, ad esempio, il maschio prepara una piccola tela in cui avvolge lo sperma, per poi depositarlo, dopo aver inviato attenti segnali alla femmina in genere molto pi\u00f9 grande, nel suo epigino attraverso i suoi palpi; da qui viene subito conservato dalla femmina nelle spermateche poste in una parte pi\u00f9 interna dell'apparato genitale."}
{"id": "2160460", "revid": "729019", "url": "https://it.wikipedia.org/wiki?curid=2160460", "title": "Bushby", "text": "Bushby \u00e8 un paese della contea del Leicestershire, in Inghilterra."}
{"id": "2160461", "revid": "110157", "url": "https://it.wikipedia.org/wiki?curid=2160461", "title": "Federazione cestistica del Suriname", "text": "La Federazione cestistica del Suriname \u00e8 l'ente che controlla e organizza la pallacanestro in Suriname.\nLa federazione controlla inoltre la nazionale di pallacanestro del Suriname e ha sede a Paramaribo.\n\u00c8 affiliata alla FIBA dal 1959 e organizza il campionato di pallacanestro del Suriname."}
{"id": "2160464", "revid": "729019", "url": "https://it.wikipedia.org/wiki?curid=2160464", "title": "Sutton Cheney", "text": "Sutton Cheney \u00e8 un paese di 545 abitanti della contea del Leicestershire, in Inghilterra. Si trova nella parrocchia civile di Market Bosworth."}
{"id": "2160467", "revid": "729019", "url": "https://it.wikipedia.org/wiki?curid=2160467", "title": "Swinford (Leicestershire)", "text": "Swinford \u00e8 un paese della contea del Leicestershire, in Inghilterra."}
{"id": "2160468", "revid": "775372", "url": "https://it.wikipedia.org/wiki?curid=2160468", "title": "Federazione cestistica di Turks e Caicos", "text": "La Federazione cestistica di Turks e Caicos (in lingua inglese: Turks and Caicos Islands Basketball Federation) \u00e8 l'ente che controlla e organizza la pallacanestro a Turks e Caicos.\nLa federazione controlla inoltre la nazionale di pallacanestro di Turks e Caicos e ha sede a Cockburn Town.\n\u00c8 affiliata alla FIBA ed organizza il campionato di pallacanestro di Turks e Caicos."}
{"id": "2160474", "revid": "729019", "url": "https://it.wikipedia.org/wiki?curid=2160474", "title": "Shepshed", "text": "Shepshed \u00e8 un paese di 14.000 abitanti della contea del Leicestershire, in Inghilterra."}
{"id": "2160475", "revid": "36426", "url": "https://it.wikipedia.org/wiki?curid=2160475", "title": "Santa Maria Madre delle Grazie", "text": ""}
{"id": "2160477", "revid": "322321", "url": "https://it.wikipedia.org/wiki?curid=2160477", "title": "Diocesi di Ravello", "text": "La diocesi di Ravello (in latino: \"Dioecesis Rebellensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi era posta sul versante meridionale della penisola sorrentina, lungo la costiera amalfitana, e comprendeva il solo abitato di Ravello ed il territorio circostante. La diocesi era molto piccola, cos\u00ec come le altre due diocesi nelle vicinanze di Ravello, ossia Scala e Minori. \u00abSembra altronde incredibile - scrive Matteo Camera - come abbiansi potuto erigere contemporaneamente tre vescovadi alla distanza di circa un miglio, come furono Scala, Ravello e Minori\u00bb.\nCattedrale della diocesi era la chiesa di Santa Maria Assunta. Il capitolo era composto, nel Settecento, da 4 dignitari e 13 canonici.\nPatrono della diocesi era san Pantaleone di Nicomedia, che ancora oggi \u00e8 il patrono della citt\u00e0. L'ampolla, che si dice custodisca il sangue del santo, presenta il fenomeno dell'annuale liquefazione del sangue, che avviene nel mese di luglio o in occasione di miracoli ottenuti dal santo. \u00c8 conservata nella cappella dedicata al santo, realizzata nel 1643, a sinistra dell'altare maggiore del duomo, dal vescovo Bernardino Panicola, che ne fece la traslazione con una solenne processione per la citt\u00e0.\nStoria.\nNel 1086 papa Vittore III eresse Ravello a sede vescovile, scorporandone il territorio da quello dell'arcidiocesi di Amalfi. Primo vescovo della nuova diocesi fu il monaco benedettino Orso Papice, consacrato dallo stesso pontefice l'anno successivo a Capua.\nVittore III concesse alla diocesi il privilegio dell'immediata soggezione alla Santa Sede, che fu confermato dai pontefici successivi, a cominciare da papa Urbano II nel 1090 e poi da papa Pasquale II nel 1101.\nSul finire dell'XI secolo fu edificato il duomo di Ravello, cattedrale della diocesi, dedicato a Santa Maria Assunta. La cripta ospita oggi il \"museo del Duomo\", istituito il 3 luglio 1983, a cui si deve aggiungere l'adiacente chiesa del Corpo di Cristo, adibita a pinacoteca. Nel territorio esistevano anche due antichi monasteri: l'abbazia maschile di San Trifone, risalente al X secolo, il cui abate Pietro ricevette nel 1096 uno speciale privilegio dalla popolazione ravellese; e l'abbazia femminile della Santissima Trinit\u00e0, attestata dal 944. Antiche chiese sono quelle di Sant'Eustachio e di Sant'Angelo, documentate rispettivamente nel 1020 e nel 1039.\nNei primi secoli, i vescovi furono tutti di origine ravellese, appartenenti a famiglie del patriziato urbano. Ci\u00f2 evidenzia il carattere molto municipalizzato della Chiesa. Inizialmente la cattedrale non aveva un capitolo, ma solo un sodalizio di 12 sacerdoti semplici; fu il vescovo Tolomeo (1286-1290) che istitu\u00ec il collegio dei canonici, composto da tre dignit\u00e0 (arcidiacono, arciprete e primicerio) e 18 canonici.\nSulle rendite patrimoniali di cui godevano i vescovi di Ravello, cos\u00ec scrive Matteo Camera: \u00abOltre le rendite patrimoniali che percepiva in Barletta, Giovinazzo, Bitonto ed in altri luoghi, riscuoteva poi il vescovo di Ravello de' diritti pecuniari sul macello degli animali (\"jus macelli\"), sulle fornaci da calce (\"jus calcariae\"), sulla tintura e cilindratura de' panni, la decima sulla pescagione, ecc.\u00bb\nAlla diocesi di Ravello il 30 luglio 1603 fu unita \"aeque principaliter\" la diocesi di Scala. Il vescovo Francesco Bennio, gi\u00e0 vescovo di Scala dal 1598, divenne vescovo di Ravello, conservando il titolo di entrambe le Chiese, cosa che fecero anche i suoi successori. Nella bolla di unione viene tuttavia confermata a Ravello l'immediata soggezione alla Santa Sede, per cui i vescovi erano soggetti a Roma come vescovi di Ravello, ma erano suffraganei di Amalfi se agivano come vescovi di Scala.\nNell'ambito della riorganizzazione delle circoscrizioni ecclesiastiche del regno napoletano sancita dal concordato tra papa Pio VII e Ferdinando I, il 27 giugno 1818 le diocesi di Ravello e Scala furono soppresse in forza della bolla \"De utiliori\" di Pio VII ed il loro territorio aggregato a quello dell'arcidiocesi di Amalfi.\nL'archivio dell'antica diocesi, costituito dall'archivio della curia vescovile, da quello del capitolo e da altri fondi minori, \u00e8 oggi conservato presso le sale della confraternita del Santissimo Nome di Ges\u00f9 a Ravello, ed \u00e8 formato da un fondo pergamenaceo (dal 998 al 1874) e da un fondo cartaceo (secoli XIV-XX).\nDal 1968 Ravello \u00e8 annoverata tra le sedi vescovili titolari della Chiesa cattolica; dal 7 dicembre 2001 l'arcivescovo, titolo personale, titolare \u00e8 Claudio Gugerotti, nunzio apostolico nel Regno Unito."}
{"id": "2160480", "revid": "729019", "url": "https://it.wikipedia.org/wiki?curid=2160480", "title": "Sheepy", "text": "Sheepy \u00e8 una parrocchia civile di 1.192 abitanti della contea del Leicestershire, in Inghilterra. \u00c8 composta dai villaggi di Sheepy Magna e Sheepy Parva."}
{"id": "2160484", "revid": "729019", "url": "https://it.wikipedia.org/wiki?curid=2160484", "title": "Shearsby", "text": "Shearsby \u00e8 un paese della contea del Leicestershire, in Inghilterra."}
{"id": "2160486", "revid": "729019", "url": "https://it.wikipedia.org/wiki?curid=2160486", "title": "Shackerstone", "text": "Shackerstone \u00e8 un paese di 811 abitanti della contea del Leicestershire, in Inghilterra."}
{"id": "2160487", "revid": "729019", "url": "https://it.wikipedia.org/wiki?curid=2160487", "title": "Rothley", "text": "Rothley \u00e8 un paese di 3.612 abitanti della contea del Leicestershire, in Inghilterra."}
{"id": "2160489", "revid": "436907", "url": "https://it.wikipedia.org/wiki?curid=2160489", "title": "Seek &amp; Destroy", "text": "Seek &amp; Destroy \u00e8 un brano del gruppo musicale statunitense Metallica, nona traccia del primo album in studio \"Kill 'Em All\", pubblicato il 25 luglio 1983.\nSi tratta di uno dei primi brani del gruppo registrati in studio e fu pubblicato per la prima volta nel demo \"No Life 'Til Leather\".\nLa canzone viene proposta nei concerti del gruppo sin dal loro debutto nel 1982 ed \u00e8 il brano di chiusura dei concerti dei Metallica dal Madly in Anger with the World Tour.\nDescrizione.\nIl brano tratta del bisogno di uccidere, riferito non ad uccisioni ingiustificate ma quale vendetta contro qualcuno che merita di morire.\nLars Ulrich afferm\u00f2 che \"Seek &amp; Destroy\" \u00e8 stata influenzata principalmente da \"Dead Reckoning\" dei Diamond Head, mentre i primi tre \"mini assoli\" sono invece una diretta derivazione del brano \"Princess of the Night\" dei Saxon.\nNel documentario \"\" del 2004 il brano viene utilizzato come sottofondo durante la narrazione dei momenti pi\u00f9 importanti dei primi anni di carriera dei Metallica.\nNella classifica dei \"migliori 10 brani di tutti i tempi dei Metallica\" stilata da AOL Radio, il brano si \u00e8 classificato al quarto posto\nCover.\nLa canzone \u00e8 stata oggetto di numerose reinterpretazioni:"}
{"id": "2160492", "revid": "76963", "url": "https://it.wikipedia.org/wiki?curid=2160492", "title": "Toshishiro Obata", "text": "\u00c8 il fondatore del Shinkendo, arte marziale basata sull'uso delle armi dei samurai, e della relativa scuola, . In Giappone, \u00e8 stato campione per diversi anni di \"tameshigiri\" (tecnica di taglio con la spada).\nBiografia.\nNato nella prefettura di Gunma, Toshishiro Obata \u00e8 di nobili origini: discendente degli Heike, un illustre clan di samurai. Un suo avo, Toramori Obata, era un generale al servizio della famiglia Takeda, era uno dei famosi \"24 strateghi\" durante la guerra civile dell'era Sengoku ed era signore feudale della provincia Shin Shu (l'attuale Nagano). All'et\u00e0 di 18 anni Toshishiro si iscrive ad un dojo di aikid\u014d a Tokyo, studiando sotto la guida di Gozo Shioda. In questo periodo inizi\u00f2 anche a praticare l'uso della katana. Ben presto divenne istruttore, insegnando difesa personale nella polizia metropolitana anti-sommossa, nell'esercito e nelle universit\u00e0 giapponesi. Deciso ad espandere le sue conoscenze, Obata impara anche l'uso della spada, praticando lo Yagy\u016b Shinkage-ry\u016b con il maestro Yagyu Nobuharu ed intraprende anche gli studi della filosofia Zen.\nNel 1973, Toshishiro abbandona la scuola di aikid\u014d di Tokyo per studiare altre arti marziali e entr\u00f2 nel \"Tokyo Wakakoma\", una societ\u00e0 di stuntmen che faceva coreografie di combattimento per la televisione e il cinema giapponese. All'interno dell'associazione, Obata studia varie discipline del Bud\u014d e allo stesso tempo insegna ai neofiti il tiro con l'arco a cavallo (Bajutsu), l'arte della lancia (Yarijutsu), dell'alabarda (Naginata) e la vestizione delle Yoroi (armature dei samurai).\nNel 1980, Obata si trasferisce negli Stati Uniti, continuando la sua prestazione di attore e coreografo di scene d'azione, oltre che come istruttore di arti marziali. Proprio durante la sua attivit\u00e0 negli Stati Uniti, fonda lo Shinkendo, un'arte marziale che trae origine dallo stile di combattimento dei samurai, in particolare dedicata all'insegnamento di tecniche e filosofia dell'arte della katana. Accanto alla sua attivit\u00e0 di insegnante, Obata viene scritturato in vari film d'azione, ricoprendo spesso ruoli \"secondari\" o piccole comparse da cattivo.\nPartecipa in pellicole come \"Black Rain - Pioggia sporca\" (1989), \"Tartarughe Ninja alla riscossa\" (1990), \"Tartarughe Ninja II - Il segreto di Ooze\" (1991), \"Resa dei conti a Little Tokyo\" (1991), \"Demolition Man\" (1993) e \"In trappola\" (1995), finora la sua ultima apparizione come attore. Nel 1993, compare anche nell'episodio \"L'ombra del dragone\" della serie televisiva \"Walker Texas Ranger\". Nel 1996, Obata fonda la \"Aikibujutsu Tanren Kenkyukai\", un'organizzazione che insegna per le forze dell'ordine discipline come Bujutsu, Aikid\u014d e Taihojutsu. Continua a tenere seminari nelle varie sedi distaccate della sua scuola, di cui se ne contano pi\u00f9 di 60 in tutto il mondo."}
{"id": "2160494", "revid": "767487", "url": "https://it.wikipedia.org/wiki?curid=2160494", "title": "Quorn (Leicestershire)", "text": "Quorn \u00e8 un paese della contea del Leicestershire, in Inghilterra."}
{"id": "2160501", "revid": "339392", "url": "https://it.wikipedia.org/wiki?curid=2160501", "title": "Formica dinosauro", "text": ""}
{"id": "2160506", "revid": "440475", "url": "https://it.wikipedia.org/wiki?curid=2160506", "title": "Scuola elementare di Springfield", "text": ""}
{"id": "2160513", "revid": "1573940", "url": "https://it.wikipedia.org/wiki?curid=2160513", "title": "Emma Forrest", "text": "Biografia.\nGiornalista dall'et\u00e0 di 15 anni, ha esordito con un articolo sulla cantante Madonna pubblicato dal giornale di Londra Evening Standard. Ottiene ben presto una colonna sul Sunday Times, intitolata \"Generation X\", cosa che la costringe ad abbandonare gli studi per girare il mondo e intervistare numerosi esponenti della musica Britpop e Indie, tra gli artisti intervistati c'\u00e8 Richey Edwards, membro dei Manic Street Preachers.\nTrasferitasi negli USA, ha poi lavorato per i giornali \"Vogue\", \"Vanity Fair\", \"Harper's Bazaar\", \"Time Out\", \"Guardian\", \"NME\", \"Interview\", e \"Blackbook\". Nel 2007 ha pubblicato negli Stati Uniti \"Damage Control\", una raccolta di brani scritti da varie attrici a scrittrici, tra cui l'amica Minnie Driver e Rose McGowan.\nNel settembre del 2000 la compagnia di Brad Pitt Plan B Entertainment ha comprato i diritti di una sceneggiatura scritta dalla Forrest, \"Becoming Music\", sulla vita del cantante Jeff Buckley. La scrittrice ha inoltre ultimato la sceneggiatura di \"Liars (A-E)\", la cui trasposizione cinematografica sar\u00e0 affidata alla regia di Richard Linklater e vedr\u00e0 la partecipazione dell'attrice Rebecca Hall.\nNel 2018 esordisce alla regia con \"Untogheter\", presentato in anteprima mondiale al Tribeca Film Festival. Tra i protagonisti l'ex marito Ben Mendelsohn, Alice Eve, Jamie Dorman e le sorelle Lola e Jemima Kirke.\nVita privata.\n Nel giugno del 2012 si sposa con l'attore australiano Ben Mendelsohn presso l'hotel Chateau Marmont di Los Angeles.\nDurante il montaggio del film \"Untogether\", girato dalla Forrest e interpretato, tra gli altri, dal marito Ben, la coppia si separa; qualche settimana pi\u00f9 tardi la Forrest chieder\u00e0, e otterr\u00e0, il divorzio."}
{"id": "2160515", "revid": "1833487", "url": "https://it.wikipedia.org/wiki?curid=2160515", "title": "Macclesfield", "text": "Macclesfield \u00e8 una citt\u00e0 di abitanti della contea del Cheshire, in Inghilterra."}
{"id": "2160520", "revid": "121457026", "url": "https://it.wikipedia.org/wiki?curid=2160520", "title": "Cristoforo Colombo (serie animata)", "text": " \u00e8 un anime co-prodotto dall'italiana Mondo TV/Doro TV e dalla giapponese Nippon Animation in ventisei puntate nel 1991. Alla produzione hanno partecipato anche la svizzera Abdabra Cinematographique e la societ\u00e0 dello Stato spagnolo per l'anniversario dei cinquecento anni dalla scoperta del Nuovo Mondo, la \"Sociedad Estatal V Cenenario\".\nTrama.\nGenova. Il giovane Cristoforo Colombo ha un sogno, andare per mare con una nave, ma il padre Domenico ostacola il progetto del figlio, perch\u00e9 vuole che il ragazzo prosegua il suo lavoro di tessitore per prendere un giorno il suo posto. Ma Cristoforo, con la sua determinazione, riuscir\u00e0 a convincere il padre, il quale, alla fine, lascer\u00e0 che il figlio segua la strada che desidera.\nIniziano qui le avventure per mare di Cristoforo, che s'imbarca su varie navi, viene assalito dai corsari e fa naufragio al largo del Portogallo. Dopo questa disavventura, Colombo decide d'imparare il pi\u00f9 possibile sull'arte della navigazione e va a Lisbona ad aiutare il fratello minore Bartolomeo, che si guadagna da vivere come cartografo, e a frequentare la locale scuola di navigazione.\nFinalmente al ragazzo viene offerto il posto di primo ufficiale su una nave diretta in Groenlandia. Qui Colombo sente per la prima volta la leggenda di un'antica nave vichinga che aveva raggiunto una terra lontana. Questo \u00e8 l'embrione del pensiero che, in seguito, spinger\u00e0 Colombo a presentare, senza successo, al re del Portogallo il progetto di un viaggio per raggiungere le Indie da occidente.\nIn seguito, ripresenter\u00e0 il progetto ai reali di Spagna, Ferdinando e Isabella, i quali, dopo lunghe consultazioni con gli esperti, decideranno di finanziare la spedizione. Colombo, quindi, riuscir\u00e0 ad ottenere le tre navi per intraprendere il suo lungo viaggio verso quella scoperta che avrebbe cambiato il mondo per sempre.\nDistribuzione.\nLa serie \u00e8 stata trasmessa per la prima volta su Canale 5, in Italia, dal 12 agosto al 9 ottobre 1992, con il titolo di \"Cristoforo Colombo\" e con l'omonima sigla, in occasione del 500\u00ba anniversario della scoperta del Nuovo Mondo. Il doppiaggio italiano \u00e8 eseguito presso lo Studio P.V. di Milano e diretto da Enrico Carabelli. Sempre nel 1992 la serie \u00e8 stata distribuita in edicola dalla De Agostini, in formato VHS, con il nuovo titolo \"Alla scoperta dell'America\" e con la nuova sigla dallo stesso titolo. Dal 26 novembre 2013 la serie viene pubblicata per la visione in streaming su Internet sul canale di YouTube \"Mondo TV - All'avventura!\", con il titolo \"Cristoforo Colombo, l'uomo del nuovo mondo!\" e una sigla strumentale.\nIn Giappone la serie \u00e8 stata trasmessa solo dieci anni dopo la trasmissione italiana, dal 28 novembre 1991 al 30 marzo 1992 su NHK BS-2, rete satellitare della televisione pubblica NHK. Essendoci la voce di Kei Tomiyama, morto nel 1995, il doppiaggio giapponese fu registrato almeno sette anni prima. Si tratta della prima volta che la NHK trasmise un anime della Nippon Animation dopo l'episodio unico \"Tottoi\", andato in onda dieci anni prima, e ventitr\u00e9 anni dopo \"Conan il ragazzo del futuro\"."}
{"id": "2160529", "revid": "484362", "url": "https://it.wikipedia.org/wiki?curid=2160529", "title": "Seritteri", "text": "I seritteri o ghiandole sericigene sono tipi di ghiandole specializzate dei ragni, dette anche \"ghiandole filatrici\", che secernono fili di seta sottilissimi per scopi vari e diversificati: dalla costruzione della tana, all'imbozzolamento delle uova, per la costruzione della ragnatela, eccetera.\nAllo stato attuale delle ricerche si distinguono 6 o 7 tipi di ghiandole sericigene, distinti in base alla funzione della tela che filano in:\nLe varie famiglie di ragni posseggono solo alcune di queste ghiandole, non tutte insieme."}
{"id": "2160537", "revid": "31886", "url": "https://it.wikipedia.org/wiki?curid=2160537", "title": "Ghiandola sericigena", "text": ""}
{"id": "2160540", "revid": "281901", "url": "https://it.wikipedia.org/wiki?curid=2160540", "title": "Spratto", "text": ""}
{"id": "2160543", "revid": "281901", "url": "https://it.wikipedia.org/wiki?curid=2160543", "title": "Sprattus sprattus sprattus", "text": ""}
{"id": "2160544", "revid": "889336", "url": "https://it.wikipedia.org/wiki?curid=2160544", "title": "Dick Jol", "text": "Carriera.\nCon un passato da calciatore nel N.E.C. e da allenatore, Jol diventa arbitro solo all'et\u00e0 di 29 anni nel 1985. Ma l'abilit\u00e0 acquisita nel mondo del calcio viene messa ben presto in mostra e viene promosso arbitro internazionale dal 1993.\nIn carriera ha diretto diversi incontri importanti, tra cui tre partite dell'europeo 2000 (ovvero Svezia-Turchia, Germania-Portogallo e il quarto di finale tra i portoghesi ed i turchi)e anche la finale della UEFA Champions League 2000-2001 tra e Valencia, disputatasi allo Stadio San Siro di Milano.\nNel 2000 \u00e8 protagonista anche della finale della prima edizione sperimentale del Mondiale per club svoltasi in Brasile tra Vasco de Gama e Corinthians.\nVanta anche la direzione in una semifinale della Coppa delle Coppe 1998-1999 (-Real Mallorca).\nNel 2001 termina la sua carriera internazionale per anzianit\u00e0, ma continua per diversi anni a dirigere nella Eredivisie olandese con un contratto a gettone, fino a quando nell'estate 2008, con un anno di anticipo rispetto all'accordo pattuito con la Federazione, si dimette: infatti la Federazione gli impedisce di arbitrare l'amichevole per l'addio al calcio del giocatore Jaap Stam, e Jol come reazione restituisce la tessera da arbitro accusando il designatore Jaap Uilenberg di autoritarismo."}
{"id": "2160551", "revid": "1522738", "url": "https://it.wikipedia.org/wiki?curid=2160551", "title": "Arenipoli", "text": ""}
{"id": "2160566", "revid": "300067", "url": "https://it.wikipedia.org/wiki?curid=2160566", "title": "Jerryd Bayless", "text": "Caratteristiche tecniche.\nDi ruolo playmaker, \u00e8 dotato di buona agilit\u00e0, velocit\u00e0 e capacit\u00e0 di un buon range di tiro che gli consente di essere pericoloso sia al tiro da 2 che da 3 punti.\nCarriera.\nNCAA.\nHa frequentato la St. Mary's High School a Phoenix, per poi passare alla University of Arizona, dove gioc\u00f2 nella squadra dell'universit\u00e0: gli Arizona Wildcats.\nNBA (2008-2019).\nPortland Trail Blazers (2008-2010).\nBayless venne selezionato come 11\u00aa scelta assoluta nel Draft NBA 2008 dagli Indiana Pacers, e subito ceduto con il compagno Ike Diogu ai Portland Trail Blazers, in cambio di Brandon Rush (la 13\u00aa scelta dello stesso Draft), Jarrett Jack e Josh McRoberts. Arrivato a Portland Bayless mostr\u00f2 tutto il suo talento nella NBA Summer League del 2008, dove segn\u00f2 una media di 29,8 punti a partita, che gli valsero il premio di miglior giocatore del torneo.\nCon la canotta dei Trail Blazers ha giocato 127 partite, segnando il suo \"career-high\" di punti in una partita, 31, contro i San Antonio Spurs, il 23 dicembre 2009.\nNew Orleans Hornets (2010).\nBayless venne mandato ai New Orleans Hornets il 23 ottobre 2010 in cambio di una futura prima scelta al Draft, e vi rimase fino al novembre dello stesso anno, quando venne nuovamente ceduto, questa volta ai Toronto Raptors.\nToronto Raptors (2010-2012).\nIl 20 novembre 2010 Bayless venne ceduto dai New Orleans Hornets ai Toronto Raptors, in uno scambio che coinvolse anche assieme lui anche Predrag Stojakovi\u0107, ai Toronto Raptors, in cambio di Jarrett Jack, Marcus Banks, e David Andersen. Al suo debutto in12 maglia Raptors fece subito bella figura, mettendo a referto 13 punti, 2 rimbalzi e 2 assist.\nL'11 dicembre 2010 pareggi\u00f2 il suo \"career-high\" di 31 punti nella partita vinta contro i Detroit Pistons, aggiungendovi 5 rimbalzi e 7 assist.\nMemphis Grizzlies (2012-2014).\nNel luglio del 2012 divent\u00f2 un giocatore dei Memphis Grizzlies, sostituendo cos\u00ec il partente O.J. Mayo, che firm\u00f2 per i Dallas Mavericks.\nBoston Celtics (2014).\nIl 7 gennaio 2014 venne completata una trade a tre squadre tra i Memphis Grizzlies, i Boston Celtics e gli Oklahoma City Thunder. Memphis mand\u00f2 Bayless a Boston e ha concesso una seconda scelta nel 2014 e 2017 ad Oklahoma City, in cambio di una seconda scelta al draft 2016 e Courtney Lee dai Celtics. Come parte della transazione, Ryan Gomes \u00e8 stato inviato dai Thunder ai Celtics, dove poi \u00e8 stato svincolato.\nMilwaukee Bucks (2014-2016).\nIl 1\u00ba agosto 2014 firm\u00f2 con i Milwaukee Bucks.\nPhiladelphia 76ers (2016-2018).\nIl 14 luglio 2016 firm\u00f2 con i Philadelphia 76ers. La sua esperienza a Philadelphia \u00e8 stata condizionata da molti infortuni, terminando la prima stagione dopo sole 3 partite giocate il 15 dicembre 2016 (con comunque 11 punti segnati di media).\nLa stagione successiva gioc\u00f2 pi\u00f9 partite (39) ma venne nuovamente condizionato dagli infortuni, tanto che a febbraio gioc\u00f2 la sua ultima partita.\nMinnesota Timberwolves (2018-2019).\nDopo indiscrezioni che lo vedevano andare ai Cleveland Cavaliers in cambio di Kyle Korver, il 10 novembre 2018 venne ceduto insieme a Dario \u0160ari\u0107, Robert Covington e una futura seconda scelta al Draft NBA 2022 ai Philadelphia 76ers in cambio dell'All-Star Jimmy Butler e Justin Patton. Con i lupi torn\u00f2 in campo il 21 dicembre contro i San Antonio Spurs dopo 10 mesi di assenza. A fine anno non rinnov\u00f2 il suo contratto e rimase free agent.\nCina (2019).\nIl 15 agosto 2019 si trasfer\u00ec ai Sichuan Blue Whales in Cina."}
{"id": "2160568", "revid": "63727", "url": "https://it.wikipedia.org/wiki?curid=2160568", "title": "Daimler Phoenix-Wagen", "text": "La Daimler Phoenix-Wagen \u00e8 una autovettura prodotta dal 1897 al 1902 dalla Casa automobilistica tedesca Daimler Motoren Gesellschaft.\nStoria e caratteristiche.\nGenesi: c'era una volta un propulsore.\nIl nome \"Phoenix\" fu adottato per la prima volta da Wilhelm Maybach per denominare un tipo di motore a scoppio da lui realizzato. Tale tipo di motore era un bicilindrico in linea con camere di scoppio parallele ricavate in un monoblocco. Tale monoblocco era poi montato su un alloggiamento di forma sferica destinato a contenere l'albero a gomiti. Tale motore, denominato appunto \"motore Phoenix\" fu una delle caratteristiche della storia della produzione automobilistica della Daimler, sarebbe stato montato su alcuni modelli di sua produzione ed avrebbe dato a sua volta il nome ad un modello di autovettura della Daimler stessa, nonch\u00e9 a due suoi modelli da competizione.\nIl modello di serie: la \"Phoenix-Wagen\".\nLa \"Phoenix-Wagen\" fu presentata nel 1897 al pubblico e la commercializzazione avvenne di l\u00ec a poco. Compito della \"Phoenix-Wagen\" era quello di affiancare ed in seguito sostituire la Riemenwagen, il cui esito commerciale si dimostr\u00f2 alquanto felice.\nTecnicamente le prime \"Phoenix-Wagen\" non presentavano grossissime novit\u00e0 rispetto alla \"Riemenwagen\". Le uniche novit\u00e0 stavano nel nuovo telaio in lamiera d'acciaio con sezione ad U, e nel nuovo cambio, non pi\u00f9 a nastro ma ad ingranaggi, sempre a 4 marce. Inizialmente la \"Phoenix-Wagen\" era equipaggiata unicamente da un bicilindrico \"Phoenix\" da 1060 cm\u00b3 montato gi\u00e0 sulla \"Riemenwagen\". Tale motore era proposto di serie con potenza di 4 CV a 700 giri/min, ma su richiesta poteva essere potenziato a 6 CV o ridotto a 2.3 CV. In questa sua prima veste, la \"Phoenix-Wagen\" raggiungeva una velocit\u00e0 massima di circa 25\u00a0km/h.\nUna svolta si ebbe nel 1898, quando la \"Phoenix-Wagen\" vide una decisa evoluzione nel sistema di accensione, non pi\u00f9 mediante tubi ad incandescenza, bens\u00ec tramite magnete a bassa tensione, un sistema ideato in quel periodo dalla Bosch, all'epoca ancora una giovane azienda.\nNel 1899 la \"Riemenwagen\" usc\u00ec dal listino e fu proprio la \"Phoenix-Wagen\" a sostituirla, anzi, proprio nel 1899 la gamma venne ampliata con l'introduzione di una nuova versione equipaggiata da un 4 cilindri, il primo nella storia dell'automobile. Tale motore nasceva dall'accoppiamento di due bicilindrici utilizzati nella versione di base, ma dotati di alesaggio ridotto da 75 a 70 mm, cos\u00ec da ottenere una cilindrata di 1845\u00a0cm\u00b3. La potenza era di 6 CV a 700 giri/min. La velocit\u00e0 massima di questa primordiale versione di punta era di 40\u00a0km/h.\nLa \"Phoenix-Wagen\" stradale \u00e8 stata l'ultima \"Daimler\" stradale a portare tale marchio: essa venne infatti sostituita nel 1902 dalla Mercedes 8/11 PS.\nLe Phoenix sportive.\nIl nome \"Phoenix\" \u00e8 stato utilizzato anche per denominare due modelli Daimler destinati alle prime corse automobilistiche della storia. Il primo modello \u00e8 stato commissionato alla Daimler dal console austro-ungarico Emil Jellinek, un personaggio importante nella storia tedesca dell'automobile, poich\u00e9 sar\u00e0 alla base della nascita del marchio \"Mercedes\", il quale a sua volta originer\u00e0 in seguito la famosa Mercedes-Benz.\nEmil Jellinek, oltre che console austro-ungarico a Nizza, era anche un grande appassionato di autovetture e di corse automobilistiche.\nLa Daimler appront\u00f2 una vettura ad alte prestazioni (per l'epoca): era equipaggiata da un grosso 4 cilindri della cilindrata di ben 5507\u00a0cm\u00b3, in grado di erogare una potenza massima di 24 CV. Nel 1900, in occasione della Settimana di Nizza, una gara automobilistica molto nota all'epoca, lo stesso Jellinek commission\u00f2 alla Daimler una nuova versione di tale autovettura, dotata dello stesso motore, ma capace di erogare fino a 28 CV ad 800 giri/min, e di spingere la vettura ad una velocit\u00e0 massima di 80\u00a0km/h. Purtroppo, l'esordio di questa nuova versione della \"Phoenix\" da gara venne funestato da un tragico episodio: poco dopo la partenza della nuova edizione della Settimana di Nizza, una delle \"Phoenix\", pilotata dal capo-officina della Daimler, Wilhelm Bauer, si schiant\u00f2 alla prima curva contro un muretto. Rimasto ferito gravemente, mor\u00ec il giorno seguente. Il principale problema di molte auto da competizione di quei tempi era il baricentro troppo alto, poich\u00e9 il concetto di assetto da gara era ancora pressoch\u00e9 sconosciuto."}
{"id": "2160572", "revid": "76963", "url": "https://it.wikipedia.org/wiki?curid=2160572", "title": "Steven Wiig", "text": "Biografia.\nNato nella Contea di Marquette in Michigan, figlio di due insegnanti, Judy e Ray Wiig. Si \u00e8 diplomato nel 1991 alla Negaunee High School, dove ha praticato svariati sport e ha fatto parte di un gruppo musicale, successivamente ha frequentato la Northern Michigan University.\nHa fatto parte di diversi gruppi musicali, di cui era autore dei brani e realizzatore dei loghi e delle copertine dei CD. \u00c8 stato il batterista dei Papa Wheelie, band formata dall'ex-bassista dei Metallica Jason Newsted, che ha pubblicato due album.\nAssiduo collaboratore dei Metallica, come assistente personale e amico del batterista Lars Ulrich, Wiig \u00e8 apparso nel loro documentario del 2004 \"\".\nNel 2007 ha debuttato come attore con un piccolo ruolo nel film diretto da Sean Penn \"Into the Wild - Nelle terre selvagge\", l'anno seguente ottiene un ruolo in \"Milk\" di Gus Van Sant, con protagonista Sean Penn.\nAttualmente risiede a Sausalito in California, dove continua la sua collaborazione con i Metallica."}
{"id": "2160578", "revid": "287204", "url": "https://it.wikipedia.org/wiki?curid=2160578", "title": "Per non parlare della Strega", "text": "Per non parlare della Strega \u00e8 il primo album dei Martinicca Boison, pubblicato nel dicembre 2005.\nTracce.\n+ Traccia cd-rom: videoclip di \u201cPensieri di un pattinatore notturno\u201d\nCrediti.\nFormazione: Lorenzo Ugolini (voce, piano, chit. acustica); Francesco Cusumano \u2018Frank\u2019 (chit. acustica, classica, elettrica, mandolino, tromba, cori); Paolino Pampaloni (basso, contrabbasso, voce, cori); Andrea \u2018Endless\u2019 Rapisardi (violino, cori); Gabriele Baratto (clarinetto, cornamuse, whistles, cori); Marco Zagli \u2018Zaz\u00e0\u2019 (batteria, cori) + Luca \u201cLiuk\u201d Bonini (fonico).\nHanno partecipato: Pablo \u2018GaNba\u2019 Cancialli (congas, percussioni); Federico Piras (percussioni etniche); Guglielmo \u2018Ghando\u2019 Ridolfo Gagliano (violoncello, cori); Erriquez Greppi (voce e cori); Sergio Odori (timpani).\nRegistrato presso lo studio \"Larione 10\" (Ponte a Ema\u00a0\u2013 FI) da Claudio Tani e Guglielmo Ridolfo Gagliano detto \u201cGhando\u201d\nMixato da \u201cGhando\u201dpresso Wander Studio \u2013 Arezzo.\nEditing e mastering di Lorenzo \u201cMoka\u201d Tommasini\nPreproduzione di Luca \u201cLiuk\u201d Bonini effettuata ai Trecento Studios (Montespertoli\u00a0\u2013 FI)\nProduzione artistica: Martinicca Boison e \u201cGhando\u201d\nProduzione esecutiva: Martinicca Boison e Materiali Sonori\nMateriali Sonori Edizioni musicali\nVideoclip realizzato da \u201cDodicimezzi\u201d\nGrafica: Francesco \u201cFrasco\u201d Buffolino\nFoto: Gianni Ugolini"}
{"id": "2160579", "revid": "18323", "url": "https://it.wikipedia.org/wiki?curid=2160579", "title": "387P/Boattini", "text": "387P/Boattini, precedentemente indicata P/2008 Y1 (Boattini) e informalmente come Boattini 3, \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta nel corso del Catalina Sky Survey il 22 dicembre 2008 dall'astronomo italiano Andrea Boattini, col telescopio Schmidt di 68\u00a0cm dell'Osservatorio Steward dell'Universit\u00e0 dell'Arizona, situato sul Monte Bigelow. \u00c8 la settima cometa scoperta da Boattini."}
{"id": "2160580", "revid": "709565", "url": "https://it.wikipedia.org/wiki?curid=2160580", "title": "Cenerentola (serie animata)", "text": " \u00e8 un anime italo-giapponese del 1995 in 26 puntate prodotto da Tatsunoko Productions e Mondo TV. La serie, liberamente tratta dall'omonima fiaba francese di Charles Perrault, \u00e8 stata trasmessa per la prima volta dal canale NHK BS-2 della televisione pubblica giapponese NHK a partire dall'aprile del 1996, e in Italia da Italia 1 a partire dall'agosto 1997, alle ore 6:40 del mattino.\nTrama.\nLa storia inizia con la partenza del padre di Cenerentola per un lungo viaggio d'affari. La fanciulla rimane quindi sola con la matrigna e le due sorellastre, Caterina e Giannina. Da quel momento per Cenerentola le cose cambiano: deve fare i lavori pi\u00f9 ingrati ed umili ed \u00e8 costretta a vivere in una stanzetta nella soffitta della villa.\nFortunatamente Paulette, la sua Fata madrina, veglia su di lei: oltre a toglierla dai guai di nascosto, le d\u00e0 il dono di potere comunicare con gli animali. Cenerentola si circonda quindi di nuovi piccoli amici: il cagnolino Paco, i topini Bingo e Ciuciu, l'uccellino Papy e Mischa, la gatta della matrigna (che all'inizio \u00e8 cattiva con lei ma in seguito le diventa amica), che l'aiutano come possono.\nDurante una delle poche occasioni in cui Cenerentola riesce ad andare in citt\u00e0 (\u00e8 praticamente segregata in casa ad occuparsi delle faccende domestiche, mentre le sorelle sono fuori a divertirsi), incontra uno strano giovane, che si vanta nientemeno di essere amico del Principe Carlo. La fanciulla inizialmente non si fida di lui e gli d\u00e0 ripetutamente del bugiardo. Cenerentola per\u00f2 non sa che questo ragazzo non \u00e8 altri che il Principe Carlo in persona, che poco propenso a stare al castello a prendere lezioni dal suo precettore, ogni tanto scappa sotto le mentite spoglie di Alessio, suo grande amico e compagno di scherma.\nIniziano qui numerose avventure, tra battute di caccia, tradimenti e congiure di palazzo, che hanno per protagonisti il Principe, quasi sempre in incognito, Cenerentola e la matrigna, che spera di far sposare una delle sue due figlie al migliore partito della citt\u00e0, il Principe Carlo.\nMa alla fine Cenerentola scopre la vera identit\u00e0 del ragazzo al quale ha dato pi\u00f9 volte del bugiardo ed \u00e8 sconvolta e disperata: come far\u00e0 a rimediare per quello che ha detto al Principe? Intanto il Re organizza una grande festa danzante, alla quale vengono invitate tutte le fanciulle nubili della zona, cos\u00ec che il figlio Carlo possa trovare la donna da sposare. Anche Cenerentola \u00e8 invitata, ma la matrigna strappa il suo invito. La Fata madrina per\u00f2, sempre pronta ad aiutare la ragazza, con la sua bacchetta magica le procura uno splendido abito da sera con delle meravigliose scarpette di cristallo: Cenerentola potr\u00e0 quindi andare al ballo, ma dovr\u00e0 ritornare prima di mezzanotte, ora in cui la magia avr\u00e0 fine.\nQuesta volta \u00e8 Cenerentola ad essere in incognito, e alla festa il Principe Carlo non riconosce in quella splendida Principessa apparsa dal nulla la compagna di tante avventure. Ma arriva mezzanotte e Cenerentola \u00e8 costretta a fuggire, perdendo una scarpetta sullo scalone del palazzo. Il Principe, rimasto affascinato dalla misteriosa fanciulla, la cerca disperatamente di casa in casa, fino a trovarla. I due giovani possono ora vivere felici, con l'approvazione anche del padre di Cenerentola, finalmente ritornato dal suo lungo viaggio, nonch\u00e9, apparentemente, perfino della matrigna e delle sorellastre, che sembrano capire il proprio egoismo e arroganza e voler fare la loro parte nel lavorare in casa.\nSigle.\nEntrambe le sigle sono cantate da Judy Ongg, scritte da Akira \u014ctsu e composte e arrangiate da Hisamasa Kojima.\nDistribuzione.\nIn Italia, la serie \u00e8 stata pubblicata in edicola tra la fine del 1997 e l'inizio del 1998 in 13 VHS da Hobby &amp; Work con il titolo \"Le avventure di Cenerentola\". Le VHS, ad ognuna delle quali era allegato un piccolo booklet, utilizzavano la sigla internazionale della Mondo TV, diversa da quella usata per la trasmissione televisiva, ed avevano tutte il logo Hobby &amp; Work in sovrimpressione.\nNei primi anni 2000, Mondo Home Entertainment, divisione home video di Mondo TV, ha iniziato la pubblicazione dei titoli di punta della propria library classica in VHS. Di \"Cenerentola\" sono stati distribuiti 3 volumi, per un totale di 6 episodi, dopodich\u00e9 la pubblicazione si \u00e8 inspiegabilmente arrestata. Insieme alle VHS \u00e8 stato distribuito anche un CD con parte della colonna sonora di John Sposito.\nIn Giappone, cos\u00ec come in Francia e Russia, \u00e8 disponibile la serie completa in diverse edizioni DVD.\nFilm.\nDalla serie sono stati tratti tre film riassuntivi, \"Cenerentola\", \"Cenerentola e il Principe Carlo\" e \"Cenerentola e il Castello di Esmeraldo\". Mentre il primo film mostra le parti salienti della fiaba, gli altri due sono di tipo integrativo e contengono ci\u00f2 che era stato tralasciato nel primo film per motivi di durata."}
{"id": "2160582", "revid": "1543377", "url": "https://it.wikipedia.org/wiki?curid=2160582", "title": "Perch\u00e9 la lepre scappa sempre", "text": "Perch\u00e9 la lepre scappa sempre \u00e8 una fiaba popolare Ewe proveniente dall'attuale Ghana sudorientale, dal Togo meridionale e dal Benin sudoccidentale, che appartiene al genere delle favole animali. \nTalvolta questo genere \u00e8 stato influenzato dalla cultura europea e islamica, per\u00f2 le storie fantastiche si sono africanizzate e vengono narrate con lo scopo di intrattenere.\nTrama.\nA causa di una grande siccit\u00e0 gli animali si riuniscono in consiglio per decidere cosa fare. A causa dell'emergenza decidono di tagliarsi la punta dell'orecchio per estrarvi il grasso e quindi rivenderlo ed ottenere cos\u00ec una zappa ed altri attrezzi per scavare e cercare con pi\u00f9 efficacia nuove sorgenti d'acqua.\nSolo la lepre si rifiuta di eseguire questa delicata operazione. \nCon i nuovi attrezzi gli animali riescono a scavare un pozzo e a trovare un po' d'acqua. Ma la lepre decide di sfruttare anch'essa la nuova fonte e la infanga suscitando le ire delle altre bestie che iniziano a cacciarla, la catturano e la bastonano. E da quel giorno la lepre scappa sempre."}
{"id": "2160585", "revid": "300067", "url": "https://it.wikipedia.org/wiki?curid=2160585", "title": "Kyle Weaver", "text": ""}
{"id": "2160597", "revid": "1573940", "url": "https://it.wikipedia.org/wiki?curid=2160597", "title": "Chiesa di Sant'Antonio (Cerreto Sannita)", "text": "La chiesa di Sant'Antonio \u00e8 un'architettura religiosa sita nel centro storico di Cerreto Sannita, intitolata al santo patrono del comune.\nL'edificio era annesso all'ex convento dei padri conventuali di Sant'Antonio, oggi palazzo Sant'Antonio.\nA seguito degli eventi sismici del 29 dicembre 2013 e del 20 gennaio 2014 la chiesa \u00e8 stata dichiarata non fruibile a causa della presenza di una evidente \"lesione di distacco tra parete e altare e navata, presumibilmente passante, che interessa tutto il perimetro, lungo la cupola cappella\ndi destra, volta e finestra campanile\".\nStoria.\nLa chiesa nella vecchia Cerreto.\nIl convento dei francescani, cui era annessa la chiesa, venne fondato nella Cerreto antica intorno al 1240, pochi anni dopo la morte di san Francesco d'Assisi e di sant'Antonio di Padova secondo quanto si deduce da un documento del 1244 col quale un certo Salomone, figlio di Girardo di Massa di Faicchio, don\u00f2 al convento un appezzamento di terreno.\nLa chiesa trovava posto a sinistra del convento ed era molto grande, a giudicare dagli altari e cappelle che vi sorgevano. Tra queste la pi\u00f9 importante era sicuramente la cappella del Tesoro, fondata da padre Cesare De Laurentiis, cerretese e Maestro dell'Ordine, la cui costruzione inizi\u00f2 nel maggio del 1625.\nLa cappella del Tesoro, ricavata aprendo un varco tra il coro e la Congregazione del pianto, era preceduta da un atrio nel quale si affacciavano due cappelline dedicate entrambe a San Giovanni Battista.\nDopo queste due cappelline si entrava nella grande Cappella del Tesoro, terminata nel 1627. Quest'oratorio, costruito a pianta circolare, possedeva ben venticinque nicchie contenenti altrettante statue di santi. Queste statue, dotate ognuna di una reliquia del santo corrispondente, erano costate dieci ducati ciascuna e sette di esse erano state acquistate dai frati mentre le restanti erano state donate da privati cittadini cerretesi. Al centro si ergeva un altare intitolato a San Francesco d'Assisi che acquisiva un forte risalto grazie alla pavimentazione dell'aula, costituita da mattonelle in ceramica bianche e nere.\nLa chiesa, che nei secoli XVI-XVII ospit\u00f2 pi\u00f9 volte il sinodo diocesano, venne completamente distrutta dal terremoto del 5 giugno 1688.\nLa chiesa dopo il 1688.\nDopo il sisma del 1688 chiesa e convento vennero ricostruiti nel nuovo tessuto urbanistico di Cerreto Sannita, progettato da Giovanni Battista Manni.\nDalle macerie della vecchia chiesa vennero tratte in salvo solo poche opere d'arte come la pregevole scultura argentea del Santo, portata in processione il 13 giugno di ogni anno, e alcune oreficerie.\nIn attesa della edificazione della chiesa i fedeli usavano riunirsi in un locale detto \"piccola chiesa\" e, successivamente, \"chiesa vecchia\". Questo locale corrisponde al vasto ambiente sito fra la chiesa e palazzo Sant'Antonio, locale attualmente adibito a cartolibreria.\nNel 1729 il tempio fu terminato e adibito a culto mentre solo nel 1765 avvenne la decorazione della facciata.\nSant'Antonio da Padova venne dichiarato ufficialmente \"Patronus Principalis\" di Cerreto Sannita nel 1731 da mons. Baccari. Ma da molti anni prima era venerato dai cerretesi come tale come si evince da un \"processo matrimoniale\" del 1616 dal quale si apprende che la denuncia di matrimonio tra i promessi sposi Giovan Angelo Mazzacane e Camilla Salomone avvenne \"nella festa di s. Antonio da Padua, Protectore della sopradetta Terra di Cerreto\". Nel 1721 Giovan Camillo Rosato, dopo aver baciato la reliquia nel petto della scultura argentea custodita nel Duomo, riacquist\u00f2 la parola persa durante una lunga malattia. Nel 1733 gli amministratori dell'Universitas deliberarono l'offerta annua di venti libbra di cera bianca lavorata in occasione della festa patronale.\nIl terremoto del 26 luglio 1805 danneggi\u00f2 gravemente l'edificio facendo crollare il presbiterio, la cupola e il transetto. Nonostante un contratto di appalto stipulato nel 1806 tra i frati ed il muratore Vincenzo Terreri, le parti della chiesa crollate a causa del sisma non vennero mai pi\u00f9 ricostruite perch\u00e9 pochi mesi dopo venne soppresso il convento con decreto del Re di Napoli Murat.\nDescrizione.\nLa facciata della chiesa \u00e8 alta e sobria, priva di eccessive decorazioni. Alla base del finestrone si pu\u00f2 ammirare lo stemma in stucco dell'Ordine dei Frati Minori Conventuali che risiedevano nell'annesso convento.\nMediante una scalinata si accede al sagrato dove si pu\u00f2 ammirare il portale in pietra, realizzato nella prima met\u00e0 del XVIII secolo.\nL'interno appare molto ridotto rispetto alle dimensioni originarie a causa del crollo della cupola, del presbiterio e del transetto avvenuto con il terremoto del 1805.\nLa pianta della chiesa \u00e8 a croce latina, ad un'unica navata avente cappelle laterali e pregevoli decorazioni a stucco in stile barocco iniziate da Giovanni Battista Antonini e compiute da Giacomo Caldarisi nel primo Settecento.\nVi si conserva la statua di Santa Caratisa, salvatasi al terremoto del 5 giugno 1688.\nCappelle a sinistra.\nNella predella dell'altare \u00e8 un pavimento in ceramica cerretese del primo Settecento ad opera di Nicol\u00f2 Russo. A sinistra vi \u00e8 una tela raffigurante con San Nicola.\nSacrestia.\nNella sacrestia vi sono una tela raffigurante San Giuseppe da Copertino e alcuni stucchi settecenteschi, con impresso lo stemma dei frati.\nPresbiterio.\nVi \u00e8 l'altare maggiore in marmi policromi realizzato nel 1775 dal \"mastro marmoraro\" Vincenzo D'Adamo.\nRetrostante ad esso \u00e8 una tela del 1750 di Francesco Celebrano che raffigura Sant'Antonio in ginocchio che con la mano destra sorregge il Bambino, mentre con la mano sinistra indica la chiesa che \u00e8 raffigurata cos\u00ec come appariva prima del terremoto del 1805, con la cupola e il transetto successivamente crollati. Il Bambino poggia su di un libro a sua volta poggiato su di un tavolino, a fianco a un cranio. Un angelo sta per porgere una corona di fiori sulla testa del Bambino mentre un putto, in basso a sinistra, regge il giglio di Sant'Antonio. In basso a destra \u00e8 posto lo stemma dell'Universitas di Cerreto che commission\u00f2 l'opera."}
{"id": "2160598", "revid": "125969078", "url": "https://it.wikipedia.org/wiki?curid=2160598", "title": "Russell Westbrook", "text": "\u00c8 stato eletto MVP della stagione 2016-2017. Ha partecipato otto volte all'NBA All-Star Weekend, risultando miglior giocatore dell'evento nel 2015 e nel 2016.\nDetiene il record di triple doppie realizzate in una stagione NBA, ossia 42 nella stagione 2016-17, nonch\u00e9 il record di triple doppie all-time nelle partite di regular-season. Considerato uno dei migliori cestisti dell\u2019NBA e della sua generazione, Westbrook \u00e8 l'unico giocatore nella storia della NBA ad aver realizzato per quattro volte di cui tre consecutive (2017, 2018, 2019 e 2021) una tripla doppia di media stagionale (per punti, assist e rimbalzi). Solo Oscar Robertson era riuscito nell'impresa di una tripla doppia stagionale di media nel 1962.\nBiografia.\nRussell Westbrook \u00e8 nato a Long Beach, in California, da Russell Westbrook Jr. e Shannon Horton. Ha un fratello minore di nome Raynard. Crescendo a Hawthorne, Westbrook e il suo migliore amico Khelcey Barrs III nutrivano la speranza di andare a UCLA e giocare insieme. Nel maggio 2004, per\u00f2, Barrs mor\u00ec per un ingrossamento del cuore durante una partita.\nIl 29 agosto 2015, Westbrook ha sposato la sua fidanzata del college Nina Earl. Il primo figlio della coppia, un maschio di nome Noah Russell Westbrook, \u00e8 nato nel 2017. La coppia ha poi avuto due figlie gemelle nel 2018.\nCaratteristiche tecniche.\n\u00c8 un giocatore dotato di grande foga agonistica, di ruolo playmaker; \u00e8 molto bravo nel fornire assist, raccogliere rimbalzi e segnare in quanto dispone di grande tecnica individuale. \u00c8 molto veloce e agile, oltre che dotato anche di ottime abilit\u00e0 di palleggio che gli consentono di effettuare crossover sugli avversari. Dispone pure di ottima elevazione, infatti spesso effettua delle schiacciate, anche spettacolari. Non \u00e8 dotato di un buon tiro perimetrale: nella sua stagione da rookie ha chiuso con il 27% sui tiri da tre punti e, in generale, si \u00e8 attestato su valori vicino al 30% nel corso della sua carriera.\nCritiche allo stile di gioco.\nWestbrook \u00e8 considerato una delle superstar NBA pi\u00f9 divisive degli ultimi anni.\nMolti analisti, opinionisti ed ex giocatori NBA hanno messo in discussione lo stile di gioco di Westbrook, considerandolo poco favorevole a far vincere un titolo alla sua squadra: Westbrook, infatti, \u00e8 stato accusato di essere uno \"stat-padder\", ovvero di puntare a incrementare il proprio bottino personale di rimbalzi, punti e assist per ottenere la tripla doppia a discapito, per\u00f2, dell'esito della partita stessa o delle statistiche personali dei propri compagni. In tutte e quattro le stagioni in cui Westbrook ha mantenuto una media da tripla doppia in regular-season, la sua squadra \u00e8 poi sempre uscita al primo turno di play-off.\nMolti altri, invece, hanno sottolineato che la percentuale di vittoria dei Thunder quando Westbrook ha firmato una tripla doppia \u00e8 molto pi\u00f9 alta rispetto a quando non vi \u00e8 riuscito: nella stagione 2016-17, chiusa con la cifra record di 42 triple doppie, i Thunder vinsero 33 delle 42 partite (78.5%) ma ottennero soltanto 13 vittorie nelle rimanenti 39 (33.3%) nelle quali Westbrook non chiuse con una tripla doppia. Oscar Robertson si \u00e8 espresso contro coloro che hanno accusato Westbrook di non aver mai vinto un titolo a causa del suo stile di gioco, egoistico e finalizzato alle sole statistiche personali, definendo le loro critiche \"ridicole\".\nCarriera.\nOklahoma City Thunder (2008-2019).\nI primi anni nella lega (2008-2010).\nDopo aver militato a livello universitario con UCLA per 2 anni, viene selezionato come quarta scelta assoluta del Draft NBA 2008 dai Seattle SuperSonics, poi divenuti Oklahoma City Thunder: viene apprezzato per la sua rapidit\u00e0, la sua esplosivit\u00e0 e le sue abilit\u00e0 difensive sul perimetro. Durante la stagione da rookie, mette a segno la sua prima tripla doppia nella vittoria contro i Dallas Mavericks: 17 punti, 10 rimbalzi, 10 assist.\nSi conferma uno tra i migliori giocatori al primo anno, e si classifica quarto nelle votazioni per l'NBA Rookie of the Year. Viene, inoltre, nominato nella NBA All-Rookie First Team.\nNel suo anno da sophomore, durante il Rookie Challenge all'All Star Game di Dallas, nel 2010, i sophomore perdono contro i rookie nonostante i suoi 40 punti.\nIl 4 aprile 2010 Westbrook fa registrare 10 punti e un massimo in carriera di 16 assist in una partita vinta 116-108 sui Minnesota Timberwolves. I Thunder raddoppiano il numero delle loro vittorie rispetto alla stagione precedente e si qualificano per i play-off con un record di 50-32. Tuttavia, al primo turno vengono eliminati dai Los Angeles Lakers, campioni in carica. Nella serie, Westbrook migliora le cifre rispetto alla stagione regolare, chiudendo con una media di 20.5 punti, 6 rimbalzi, 6 assist e 3.2 recuperi.\nL'esplosione e la finale contro Miami (2010-2012).\nDurante la stagione 2010-2011 Russel esplode diventando uno dei migliori playmaker della NBA e uno dei pi\u00f9 atletici, realizzando, tra l'altro, il suo \"carrer-high\" di rimbalzi, catturandone 15 contro i New Jersey Nets, e il suo massimo di punti in carriera (43) contro gli Indiana Pacers il 26 novembre 2010. Il 20 febbraio 2011 prende parte al suo primo NBA All-Star Game, giocando quattordici minuti e mettendo a referto 12 punti, 5 rimbalzi, 2 assist e 1 stoppata. Conclude la stagione con 21,9 punti di media a partita, 8,2 assist e 4,6 rimbalzi e tre triple doppie messe a segno, portando i Thunder alla quarta piazza assoluta, nella Western Conference, con un record di 55-27, apprestandosi a diventare una delle nuove stelle del panorama NBA.\nPrima dell'inizio della stagione 2011-12, cominciata in ritardo a causa del \"lock-out\", gli Oklahoma City Thunder vengono indicati come principale candidati al titolo insieme ai Miami Heat. Il 26 febbraio 2012 Westbrook viene convocato per l'All-Star Game, gioca ventisette minuti segnando 21 punti, catturando 5 rimbalzi e distribuendo 2 assist ai compagni. Il 23 marzo mette a segno il suo \"career-high\" di punti registrandone 45 contro i Minnesota Timberwolves di Kevin Love. Conclude la \"regular season\" con 23,6 punti, 5,5 assist e 4,6 rimbalzi in 35,3 minuti giocati a partita, portando coi compagni Kevin Durant (top scorer per il secondo anno di fila) e James Harden (miglior sesto uomo) i Thunder al secondo posto della \"conference\" dietro solo i San Antonio Spurs. Ai playoffs, dopo aver superato i campioni uscenti dei Dallas Mavericks (4-0) e i Los Angeles Lakers di Kobe Bryant (4-1), arrivano alle finali di conference contro gli esperti San Antonio Spurs di coach Gregg Popovich, che battono in rimonta (dopo lo 0-2 iniziale) per 4-2. Alle finali, per\u00f2, sono sconfitti dai Miami Heat per 4-1: Westbrook segna 43 punti in gara 4. Russell conclude i play-off con la media di 23,1 punti, 5,5 rimbalzi e 5,8 assist.\nViene convocato per le Olimpiadi di Londra da Mike Krzyzewski, insieme ai compagni di squadra Durant e Harden. Gli viene assegnata la casacca numero 7. Con il Team USA vince la medaglia d'oro battendo in finale la Spagna dei fratelli Gasol.\nL'infortunio al menisco (2012-2013).\nIl 17 febbraio 2013 viene convocato per il suo terzo All-Star Game, in cui gioca diciotto minuti mettendo a referto 14 punti, 4 rimbalzi e 3 assist. Russell gioca un'altra buona stagione, riuscendo a portare \"OKC\" al primo posto della \"Western Conference\", col secondo miglior record assoluto (60-22), alle spalle dei soliti Heat (66-16), che intanto sono riusciti nell'impresa di vincere 27 gare di fila. Conclude l'anno con 23,2 punti, 5,2 rimbalzi e 7,4 assist in 82 partite giocate tutte da titolare. Ai Playoffs affrontano al primo turno gli Houston Rockets dell'ex compagno di squadra James Harden. In gara 2, a gioco praticamente fermo perch\u00e9 era stato fischiato un time out, il rookie Patrick Beverley nella foga di rubargli il pallone gli cade rovinosamente addosso, provocandogli la rottura del menisco; il giocatore chiude cos\u00ec in anticipo la sua \"post-season\", interrompendo una striscia di 445 partite consecutive giocate.\nLa consacrazione: miglior marcatore e la finale di conference (2013-2016).\nAll'All Star Game 2015 viene nominato MVP della competizione, realizzando 41 punti (uno in meno del record di Wilt Chamberlain), di cui 27 nel primo tempo (record della competizione).\nNonostante le continue prestazioni eccezionali (per numeri, il miglior giocatore NBA nei tre mesi post All-Star Game), non riesce a condurre OKC ai play-off, mancando la post season per la prima volta in cinque anni. Viene per\u00f2 nominato miglior marcatore dell'NBA 2014-2015 con una media di 28,1 punti a partita in 67 partite giocate.\nLa stagione 2015-16 si apre in modo eccellente per Westbrook. Nella partita contro i San Antonio Spurs realizza 33 punti con 10 assist, e nella successiva partita contro i Magic addirittura 48 con 11 rimbalzi e 8 assist, aiutando i Thunder a portare a casa la partita dopo due overtime.\nViene rinominato MVP dell'All Star Game di Toronto dopo una prestazione da 31 punti, aiutando l'ovest a vincere.\nContro i Milwaukee Bucks, nella sfida del 6 marzo 2016, registra la decima tripla doppia della stagione e tre giorni pi\u00f9 tardi contro i Los Angeles Clippers fa registrare un'altra tripla doppia da 25 punti, 11 rimbalzi e 20 assist (realizzando il suo record di assist) regalando la vittoria ai Thunder.\nNel marzo 2016 realizza 7 triple doppie, tra cui 4 consecutive, record NBA, condiviso con Michael Jordan.\nConclude la stagione con le medie di 23,5 punti, 10,4 assist e 7,8 rimbalzi a partita, arrivando quarto nella corsa al premio di MVP.\nDopo aver eliminato i Mavericks e gli Spurs ai play-off, i Thunder affrontano i Golden State Warriors campioni uscenti. In gara-4 Westbrook, grazie a 35 punti, 11 assist e 11 rimbalzi, diventa il primo giocatore dopo Jerry West a realizzare una tripla doppia con almeno 35 punti ai campioni uscenti. I Thunder, nonostante un vantaggio di 3-1, perdono le restanti tre partite, inclusa una gara 6 in cui Westbrook perde numerose palle nel finale di gara, ed escono per 4-3.\nL'addio di Kevin Durant, il titolo di MVP e le tre triple doppia di media (2016-2019).\nDopo un'estate che vide il passaggio del compagno Kevin Durant ai Golden State Warriors (oltre che di Serge Ibaka agli Orlando Magic), Westbrook disputa una stagione di alto livello, stabilendo o eguagliando alcuni record relativi alle triple doppie. Sul finire del 2016 e ad aprile ne realizza 7 consecutive, al pari di Michael Jordan e Oscar Robertson: solo Wilt Chamberlain seppe fare di meglio, toccando quota 9. Dopo aver preso parte come riserva all'All-Star Game, nell'aprile del 2017 diventa il secondo giocatore, dopo Oscar Robertson, a concludere una stagione con una tripla doppia di media (31.6 punti, 10.7 rimbalzi e 10.4 assist); supera inoltre il record di 41 triple doppie stagionali (in una partita contro i Nuggets) stabilito dallo stesso Robertson nel 1962, e consegue un ulteriore primato realizzando, in tre occasioni, una tripla doppia con almeno 50 punti. Grazie ai 31,6 punti di media, inoltre, diventa il miglior realizzatore della regular season, tenendo la seconda media pi\u00f9 alta degli ultimi undici anni. I Thunder si qualificano con il sesto posto ai Playoff, ma vengono sconfitti al primo turno dagli Houston Rockets nonostante ottime prestazioni da parte di Westbrook. Viene poi nominato MVP della regular season, battendo la concorrenza di James Harden e Kawhi Leonard.\nLa stagione successiva vede grandi novit\u00e0 in casa Oklahoma City. La dirigenza cede infatti Victor Oladipo e Domantas Sabonis agli Indiana Pacers in cambio dell'all-star Paul George, per poi acquistare via trade Carmelo Anthony. Westbrook mantenne nuovamente una tripla-doppia di media (primo nella storia a riuscirci), portando i Thunder al quarto posto nella Western Conference. Nei Playoff, per\u00f2, i Thunder vengono eliminati in sei gare al primo turno dagli Utah Jazz, trascinati dal rookie Donovan Mitchell.\nLa dirigenza si dimostra nuovamente attiva nella free-agency, scambiando Carmelo Anthony per Dennis Schr\u00f6der. A inizio stagione Westbrook supera Jason Kidd al terzo posto per triple doppie realizzate in carriera. L\u201911 febbraio realizza la decima tripla doppia consecutiva superando il record di Wilt Chamberlain.\nIl 3 aprile 2019 diventa il secondo giocatore (dopo Wilt Chamberlain nel 1968) a mettere a referto una tripla doppia da almeno 20 punti, 20 assist e 20 rimbalzi (21 gli assist totali per lui) in occasione della vittoria per 119-103 sui Los Angeles Lakers. A fine anno, per la terza volta consecutiva, chiude la stagione con una tripla doppia di media.\nHouston Rockets (2019-2020).\nIl 16 luglio 2019 viene ufficializzato il suo passaggio agli Houston Rockets in cambio di Chris Paul, due prime scelte protette e altre chiamate. In regular season si conferma ai suoi livelli con 27.2 punti di media a partita, ottenendo l'accesso ai play-off con il quarto miglior record ad ovest (44-28).\nLa stagione NBA viene sospesa a partire da marzo a causa della pandemia di COVID-19. A luglio, Westbrook risulta positivo al COVID-19, ma si riprende e ritorna in campo pi\u00f9 tardi nella bolla di Orlando per la ripartenza della lega. Nella terza partita di ritorno, Westbrook si stira il quadricipite destro e salta quattro delle cinque rimanenti partite di stagione regolare. Salta, inoltre, le prime quattro partite della serie inaugurale dei playoff contro Oklahoma City. Disputa, al ritorno in campo, dei play-off sottotono risultando poco incisivo al primo turno contro gli Oklahoma City Thunder (I Rockets superano il turno dopo la vittoria in gara 7), sia successivamente in semifinale contro i Los Angeles Lakers, futuri campioni, che eliminano i Rockets 4-1, nonostante una buona partita in gara 1, vinta da Houston, da 24 punti, 9 rimbalzi e 6 assist.\nWashington Wizards (2020-2021).\nIl 2 dicembre 2020 viene scambiato con i Washington Wizards per John Wall e una prima scelta al Draft 2023. Il 30 marzo 2021 Westbrook realizza nella partita vinta contro i Pacers una tripla doppia da 35 punti, 14 rimbalzi e 21 assist, il secondo a effettuarne una con 35+ punti e 20+ assist nella storia della Lega dopo Wilt Chamberlain; questa \u00e8 la sua sedicesima tripla doppia in maglia Wizards, che lo porta a superare il record di franchigia (15) detenuto da Darrell Walker. Nel mese di aprile 2021 riesce a superare il record di Wilt Chamberlain per numero di triple doppie segnate in un mese (11), segnandone ben 14 in 17 partite. Il 4 maggio 2021, dopo aver totalizzato nella vittoria contro i Pacers 14 punti, 21 rimbalzi (suo massimo in carriera) e 24 assist (pareggiando la sua migliore prestazione in assoluto), Westbrook \u00e8 gi\u00e0 sicuro di chiudere la sua quarta stagione con una tripla doppia di media; inoltre, per la seconda volta in carriera, ha firmato una tripla doppia da almeno 20 punti e 20 rimbalzi (WIlt Chamberlain \u00e8 l'unico altro giocatore della storia NBA ad aver terminato una partita con una tripla doppia da almeno 20 assist e 20 rimbalzi). L'8 maggio 2021, nella partita vinta all'overtime 133-132 contro gli Indiana Pacers, realizza la sua 181\u00aa tripla doppia (33 punti, 19 rimbalzi e 15 assist) raggiungendo cos\u00ec Oscar Robertson per numero di triple doppie in carriera. Il 10 maggio 2021 Westbrook fa registrare 28 punti, 13 rimbalzi e 21 assist nella partita persa in over-time sul campo degli Atlanta Hawks: \u00e8 la sua 182\u00aa tripla doppia in carriera in regular-season, il che lo colloca al primo posto assoluto in questa classifica, superando il record stabilito da Oscar Robertson nel 1974; Robertson era stato leader di questa speciale classifica per 59 anni, a partire dalla stagione 1961-62. Diventa, inoltre, il quarto giocatore della storia (dopo Oscar Robertson, LeBron James e Gary Payton) ad aver messo a referto almeno 20.000 punti e 8.000 assist in carriera.\nGrazie alle prestazioni record di Westbrook e Beal, il quale chiude al secondo posto della classifica marcatori in regular-season, i Wizards chiudono la stagione all'ottavo posto nella Eastern Conference, che permette alla squadra della capitale di guadagnarsi l'accesso ai play-in, un risultato assolutamente inaspettato solo un mese prima: il 7 aprile, infatti, i ragazzi guidati da coach Scott Brooks sono molto indietro in classifica, con 17 vittorie a fronte di 32 sconfitte; da allora, per\u00f2, i Wizards inanellano una serie di vittorie, perdendo soltanto 6 delle ultime 33 partite disputate. L'ultima gara della stagione viene vinta in rimonta 115-110 sul parquet di casa contro gli Hornets: vittoria condita dall'ennesima tripla doppia di Russell Westbrook, la 184\u00aa in carriera e la 38\u00aa in stagione, da 23 punti, 15 rimbalzi e 10 assist.\nDopo l'agevole vittoria 142-115 in casa contro gli Indiana Pacers, nella seconda partita dei play-in, Washington avanza con la testa di serie numero 8 ai play-off 2021: \u00e8 l'undicesima volta nelle ultime dodici stagioni che Westbrook disputa la post-season NBA. I suoi Washington Wizards, tuttavia, subiscono un 4-1 nella serie di primo turno contro i Philadelphia 76ers.\nLos Angeles Lakers (2021-).\nIl 6 agosto 2021 passa ai Los Angeles Lakers, che ricevono anche tre future seconde scelte, in cambio di Kentavious Caldwell-Pope, Montrezl Harrell, Kyle Kuzma e la scelta numero 22 del Draft 2021 Isaiah Jackson.\nNazionale.\nViene convocato da Mike Krzyzewski per partecipare al Campionato mondiale maschile di pallacanestro 2010 con la nazionale statunitense, insieme al (all'epoca) compagno di squadra Kevin Durant, con la quale vince la medaglia d'oro.\nPartecipa alle Olimpiadi del 2012 con il Team USA vincendo la medaglia d'oro. Decide, come molti altri atleti della NBA, di non partecipare alle successive Olimpiadi di Rio De Janeiro del 2016.\nFuori dal campo.\nWestbrook ha preso parte ad una puntata della sitcom \"Henry Danger\".\nRiferimenti nella cultura di massa.\nRussell Westbrook viene citato nella canzone \"a m a r i\" di J. Cole, il quale, dopo aver menzionato il suo nome, nomina anche la celebre esultanza del cestista \"rock-a-baby\"."}
{"id": "2160599", "revid": "278209", "url": "https://it.wikipedia.org/wiki?curid=2160599", "title": "National Basketball Association of Afghanistan", "text": ""}
{"id": "2160600", "revid": "902936", "url": "https://it.wikipedia.org/wiki?curid=2160600", "title": "Ryo, un ragazzo contro un impero", "text": " \u00e8 un anime televisivo prodotto da Tatsunoko Productions nel 1983 in 50 episodi. La serie \u00e8 stata trasmessa per la prima volta dal network giapponese Fuji TV a partire dal gennaio 1983 e in Italia da Italia 1 a partire dal 1996.\nTrama.\nUn ragazzo sta guidando la sua automobile ad alta velocit\u00e0 per le strade di Tokyo durante una notte tempestosa, inseguito dalla polizia. L'auto del ragazzo, dopo una brusca svolta viene catturata da un'anomalia spaziotemporale: dal 1983 il giovane si ritrova nell'anno 2050.\nDurante il viaggio nel tempo, il ragazzo ha perduto completamente la memoria e non ha idea di chi sia o da dove provenga, ma ben presto si trova inseguito dalle forze paramilitari dell'impero di \"Neocrime\", una potente organizzazione criminale guidata da Ludwig, a sua volta agli ordini dell'enigmatico \"Supremo\". Il capo dell'organizzazione \u00e8 infatti convinto che il ragazzo, a causa del \"salto\" temporale, possieda il segreto dell'eterna giovinezza.\nIl ragazzo assume quindi il nome di Ryo Urashima ed entra a far parte della \"Megapolizia\", un corpo d'\u00e9lite che utilizza armature ad alta tecnologia per il potenziamento del corpo, e comincia a combattere l'impero di \"Neocrime\". Invece delle potenti automobili volanti dell'epoca, utilizza per\u00f2 una vecchia Volkswagen \"maggiolino\", con la quale intraprender\u00e0 la lotta aiutato dall'ufficiale Claudio, con il quale avr\u00e0 un profondo rapporto di amicizia, e da Sophia, una ex-suora disillusa."}
{"id": "2160601", "revid": "298229", "url": "https://it.wikipedia.org/wiki?curid=2160601", "title": "Campionati panpacifici di nuoto 1995", "text": "I VI Campionati panpacifici di nuoto si svolsero ad Atlanta, negli Stati Uniti, dal 10 al 13 agosto 1995."}
{"id": "2160605", "revid": "767487", "url": "https://it.wikipedia.org/wiki?curid=2160605", "title": "Courtney Lee", "text": "Carriera.\nHigh school e college.\nLee, dopo aver frequentato la Pike High School a Indianapolis, venne chiamato nel 2004, dall'allenatore di basket dell'Universit\u00e0 di Western Kentucky Darrin Horn per farlo giocare nella sua squadra.\nNella sua prima stagione stabil\u00ec il record di punti per un freshman, mettendone a segno 461 in 31 partite. Nel 2008 contribu\u00ec a portare la sua squadra al Torneo NCAA, segnando una media di 20,4 punti a partita, compreso il suo carrier high di 33 punti nella vittoria per 77-68 contro l'Universit\u00e0 di Arkansas State.\nNBA (2008-).\nOrlando Magic (2008-2009).\nLee venne scelto con la 22\u00aa chiamata assoluta dagli Orlando Magic nel Draft NBA 2008.\nFin\u00ec la sua stagione da rookie segnando 8,4 punti di media a partita con il 40,4% da tre punti, e contribuendo a portare la squadra fino alle NBA Finals, dove per\u00f2 venne sconfitta dai Los Angeles Lakers con un netto 4-1.\nNew Jersey Nets (2009-2010).\nNonostante le cifre, e l'ottimo apporto dato alla squadra, il 25 giugno 2009 venne ceduto assieme a Rafer Alston e Tony Battie ai New Jersey Nets, in cambio di Vince Carter e Ryan Anderson.\nNella stagione 2009-10 \u00e8 al primo posto, per quanto riguarda la sua squadra, nelle palle rubate (93), nei tiri da 3 punti segnati (76) e nella percentuale ai tiri liberi (86,9%).\nL'8 marzo 2010 ha stabilito il suo career high di punti nell'NBA, mettendone a referto 30, nella sconfitta per 107-101 contro i Memphis Grizzlies.\nHouston Rockets (2010-2012).\nL'11 agosto 2010, Lee venne ceduto dai New Jersey Nets agli Houston Rockets, in un'operazione di scambi che coinvolse quattro franchigie e cinque giocatori.\nBoston Celtics (2012-2014).\nIl 20 luglio 2012 venne ceduto ai Boston Celtics, tramite sign-and-trade, in cambio di JaJuan Johnson, E'Twaun Moore e Sean Williams, firmando un contratto quadriennale.\nMemphis Grizzlies (2014-2016).\nIl 7 gennaio 2014 venne ceduto ai Memphis Grizzlies in cambio di Jerryd Bayless.\nCharlotte Hornets (2016).\nil 17 febbraio 2016 venne ceduto agli Charlotte Hornets tramite una trade a 3 squadre che coinvolse anche i Miami Heat e i Memphis Grizzlies.\nNew York Knicks (2016-2019).\nIl 9 luglio 2016 firm\u00f2 un quadriennale con i New York Knicks.\nDallas Mavericks (2019-).\nIl 31 gennaio 2019 venne ceduto ai Dallas Mavericks nell'ambito del maxi-scambio che port\u00f2 (insieme a Lee) Kristaps Porzi\u0146\u0123is a Dallas."}
{"id": "2160606", "revid": "267975", "url": "https://it.wikipedia.org/wiki?curid=2160606", "title": "Diocesi di Zuglio", "text": "La diocesi di Zuglio (in latino: \"Dioecesis Iuliensis\") \u00e8 una sede soppressa e sede titolare della Chiesa cattolica.\nStoria.\nL'antica \"Iulium Carnicum\" divenne sede vescovile, suffraganea di Aquileia, tra il IV e il V secolo ed estendeva la sua giurisdizione alla Carnia e al Cadore. Assunse un rilievo sempre maggiore per la sua posizione strategica, che permetteva di controllare la strada detta \"Iulia Augusta\" che da Aquileia, attraverso il passo di Monte Croce Carnico, conduceva ad \"Aguntum\" nel Norico.\nNei secoli della fine dell'Impero Romano gli abitanti di Zuglio, costretti dalle invasioni barbariche, abbandonarono ripetutamente la citt\u00e0. Al pianoro del monte di San Pietro fu probabilmente eretta un'altra basilica, pi\u00f9 piccola, dove fu trasferita la sede vescovile. Zuglio, troppo esposta alle scorrerie, venne definitivamente abbandonata intorno al 705, dopo una terribile incursione avara. In questa occasione, come riferisce lo storico longobardo Paolo Diacono, il vescovo Fidenzio trasfer\u00ec la sede episcopale a Cividale. Secondo lo stesso Paolo, il suo successore, Amatore, fu cacciato nel 737 dal patriarca di Aquileia Callisto, che aveva fatto di Cividale la sua nuova sede patriarcale.\nQuando Amatore mor\u00ec, la diocesi di Zuglio venne soppressa e inglobata nel patriarcato aquileiese. Zuglio ebbe per\u00f2 il privilegio di mantenere il capitolo della cattedrale fino all'epoca napoleonica.\nNel 1751 l'intero territorio un tempo facente parte della diocesi di Zuglio pass\u00f2 alla nuova arcidiocesi di Udine; da questa nel 1846 il Cadore pass\u00f2 alla diocesi di Belluno (oggi diocesi di Belluno-Feltre).\nDal 1967 Zuglio \u00e8 annoverata tra le sedi vescovili titolari della Chiesa cattolica; dal 27 maggio 2017 il vescovo titolare \u00e8 Pedro Sergio de Jes\u00fas Mena D\u00edaz, vescovo ausiliare di Yucat\u00e1n."}
{"id": "2160610", "revid": "72396", "url": "https://it.wikipedia.org/wiki?curid=2160610", "title": "Damm (Parchim)", "text": ""}
{"id": "2160612", "revid": "709565", "url": "https://it.wikipedia.org/wiki?curid=2160612", "title": "Pac-Man (serie animata)", "text": "Pac-Man, conosciuto in Italia anche semplicemente come Pac man, \u00e8 una serie televisiva a cartoni animati statunitense, prodotta dalla Hanna-Barbera nel 1982 e basata sul noto videogioco dall'omonimo nome.\nIn Italia la serie \u00e8 stata trasmessa dal 30 dicembre 1985, con l'episodio speciale \"Natale a Pac Land\", su Canale 5 e dal 2 al 23 gennaio 1986, con la prima stagione, sempre sullo stesso canale.\nSigla italiana.\nLa sigla italiana dal titolo \"Pac-Man\" \u00e8 stata incisa da Packi."}
{"id": "2160614", "revid": "647919", "url": "https://it.wikipedia.org/wiki?curid=2160614", "title": "Bahrain Basketball Association", "text": ""}
{"id": "2160618", "revid": "599013", "url": "https://it.wikipedia.org/wiki?curid=2160618", "title": "Cosimo Pinto", "text": "Biografia.\nCosimo Pinto \u00e8 nato e cresciuto a Novara, dove inizia a boxare tra le file della squadra locale Novara Boxe. Entra a far parte delle Forze armate italiane che ne promuovono la carriera. Nel 1961 \u00e8 campione piemontese novizi dei pesi medi ed \u00e8 terzo ai campionati italiani.\nPassa ai mediomassimi nel 1963 ed \u00e8 sconfitto da Giulio Saraudi, bronzo alle Olimpiadi di Roma del 1960, ai campionati italiani dilettanti. Rappresenta l'Italia all'edizione di Napoli dei Giochi del Mediterraneo, dove batte in finale il francese Cosimo Bruno. Nello stesso anno vince anche il Torneo Preolimpico di Tokyo battendo per KO al 3\u00ba round il giapponese Tadeyuki Maruyama.\nNel maggio del 1964 vince i Campionati mondiali militari di Tunisi, nella categoria dei medi. Batte in finale il tedesco federale Starter Schneider, per abbandono al 1\u00ba round.\nIn vista delle Olimpiadi di Tokyo vengono organizzati due tornei preolimpici a Genova e a Rimini. Pinto combatte nei mediomassimi e si afferma sia sul pi\u00f9 esperto Saraudi che su Macchia e Mancini. Nella selezione decisiva, a Orvieto, \u00e8 invece Saraudi a prevalere. Il civitavecchiese \u00e8 per\u00f2 scoperto a fumare, dopo il match, dal trainer Natalino Rea che lo esclude dai giochi, spianando la strada a Cosimo Pinto.\nPochi mesi pi\u00f9 tardi, ai Giochi Olimpici, Pinto conquista la medaglia d'oro, nella categoria dei mediomassimi, succedendo a Cassius Clay vincitore alle Olimpiadi di Roma 1960. Lungo la strada che lo conduce al titolo olimpico, Pinto batte Rudi Lubbers (Paesi Bassi), ai punti 5:0; J\u00fcrgen Schlegel (RDT), ai punti 4:1; in semifinale, Alexander Nikolov (Bulgaria), KOT al 3\u00ba round; in finale, Aleksej Kisel\u0451v (Unione Sovietica), ai punti 3:2.\nDopo la vittoria olimpica, Pinto non passa professionista e riduce anche la propria attivit\u00e0 agonistica, tra i dilettanti.\nVince per\u00f2 il titolo italiano dei mediomassimi nel 1965 e, dopo due anni di stop, anche nel 1967. Si ripresenta ad un torneo internazionale solo nel 1967, ai Campionati europei di Roma, dove batte Georgi Stankov (Bulgaria), per squalifica al 3\u00ba round, e Kurt Baumgarten (Svizzera), ai punti. Giunto in semifinale, Pinto \u00e8 sconfitto da Peter Gerber (BRD), per KOT al 3\u00ba round.\nA dispetto dei pronostici che lo volevano campione di livello internazionale anche tra i professionisti, Pinto preferisce concludere la propria carriera tra i dilettanti, interrompendola all'et\u00e0 di 25 anni, diventando in seguito un apprezzato funzionario di banca."}
{"id": "2160620", "revid": "767487", "url": "https://it.wikipedia.org/wiki?curid=2160620", "title": "Tom Hoover", "text": ""}
{"id": "2160625", "revid": "599013", "url": "https://it.wikipedia.org/wiki?curid=2160625", "title": "Leland Mitchell", "text": ""}
{"id": "2160626", "revid": "83531", "url": "https://it.wikipedia.org/wiki?curid=2160626", "title": "Drei Gleichen (comune)", "text": "Drei Gleichen \u00e8 un comune con \"status\" di \"Landgemeinde\" di abitanti della Turingia, in Germania. Appartiene al circondario di Gotha.\nIl comune prende nome dalle Drei Gleichen, un gruppo di tre fortezze poste in cima a tre alture; non esiste alcun centro abitato con tale nome: si tratta pertanto di un comune sparso. La sede comunale \u00e8 posta nella frazione di Wandersleben.\nStoria.\nIl comune fu formato il 1\u00ba gennaio 2009 dall'unione dei comuni di Grabsleben, M\u00fchlberg, Seebergen e Wandersleben.\nNel 2018 venne aggregato al comune di Drei Gleichen il comune di G\u00fcnthersleben-Wechmar.\nGeografia antropica.\nIl comune di Drei Gleichen \u00e8 suddiviso nelle frazioni (\"Ortsteil\") di Cobst\u00e4dt, Grabsleben, Gro\u00dfrettbach, G\u00fcnthersleben, M\u00fchlberg, Seebergen, Wandersleben e Wechmar."}
{"id": "2160627", "revid": "729019", "url": "https://it.wikipedia.org/wiki?curid=2160627", "title": "Auburn (New York)", "text": "Auburn (\u00c1hsku\u2022\u02c0 in lingua tuscarora) \u00e8 una citt\u00e0 degli Stati Uniti d'America, capoluogo della Contea di Cayuga, nello Stato di New York. Secondo il censimento del 2000, la citt\u00e0 ha una popolazione di 28.574 abitanti.\nLa citt\u00e0 di Auburn \u00e8 la sede della squadra \"Auburn Doubledays\" della lega minore di baseball, di propriet\u00e0 della \"Auburn Community Owned Non-Profit Baseball Association, Inc.\".\nStoria.\nOrigine.\nLa citt\u00e0 di Auburn fu fondata nel 1793, prima della creazione della Contea di Cayuga, da John L. Hardenbergh, un veterano della Rivoluzione Americana, ora sepolto nel cimitero cittadino di \"Fort Hill\". La comunit\u00e0 si svilupp\u00f2 attorno ad un mulino costruito da Hardenbergh nel 1793.\nOriginariamente conosciuta come \"Hardenbergh's Corners\" nella citt\u00e0 di Aurelius, l'insediamento fu rinominato \"Auburn\" nel 1805 quando esso divenne capoluogo di contea. Auburn divenne un villaggio unitario nel 1815, ricevendo il suo statuto come citt\u00e0 nel 1848. Dal 1818 al 1939, Auburn fu sede del \"Auburn Theological Seminary\", uno dei principali seminari di teologia negli Stati Uniti. Nel 1939, dovendo affrontare difficolt\u00e0 finanziarie, durante la Grande depressione, l'Auburn Theological Seminary fu spostato al campus dell'Union Theological Seminary a New York. L'unico edificio che ci resta oggi dell'Auburn Theological Seminary \u00e8 la Willard Memorial Chapel in Nelson Street, progettata dall'architetto Andrew Jackson Warner (1833\u20131910), con vetrate e decorazione degli interni di Louis Comfort Tiffany. Essa \u00e8 la sola completa, immutata cappella di Tiffany esistente che si conosca, anche se le pareti e le canne dell'organo sono state ridipinte.\nLa prigione di Auburn.\nNel 1816, la prigione di Auburn venne fondata in base alle idee di allora riguardanti il trattamento dei prigionieri, conosciuto ora come \"Auburn System\". Degli ispettori furono pagati con l'incarico di esaminare la struttura e i suoi carcerati. Il 6 agosto del 1890, la prima esecuzione (legale) tramite sedia elettrica fu compiuta nella prigione di Auburn. Nel 1901, Leon Czolgosz, assassino del presidente statunitense William McKinley, venne messo a morte nella prigione di Auburn. Sebbene le idee dell'Auburn System siano state abbandonate, la prigione continu\u00f2 ad essere usata come carcere di massima sicurezza.\nGeografia fisica.\nAuburn \u00e8 situata a . La citt\u00e0 \u00e8 posta a nord del lago Owasco, uno dei Finger Lakes (laghi \"delle\" dita, per il fatto che i laghi contigui sono posti come a formare le dita di una mano).\nSecondo l'Ufficio del Censimento (United States Census Bureau), la citt\u00e0 ha un'area complessiva di 21,8\u00a0km\u00b2, di cui, 21,7\u00a0km\u00b2 costituiti da terraferma e 0,1\u00a0km\u00b2 da acqua. Emissario dell'Owasco \u00e8 un corso d'acqua che scorre verso nord attraversando la citt\u00e0.\nLa strada nazionale US 20 \u00e8 un'importante autostrada est-ovest che attraversa la citt\u00e0, e la \"New York State Route 34\" e la \"New York State Route 38\" sono autostrade in direzione nord-sud che intersecano la US-20 ad Auburn.\nSociet\u00e0.\nEvoluzione demografica.\nCome risulta dal censimento, nel 2000, c'erano 28.574 abitanti e 11.411 famiglie delle quali 6.538 residenti in citt\u00e0. La densit\u00e0 di popolazione era di 1.315 per km\u00b2, erano presenti 12.635 abitazioni con una densit\u00e0 media di 581,5 per km\u00b2. La suddivisione per razze era la seguente: 88,57% di razza bianca, 7,59% afroamericani, 0,29% Nativi americani, 0,57% asiatici, 0,02% dell'Oceano Pacifico, 1,41% di altre razze e l'1,55% di due o pi\u00f9 razze. Gli ispanici di qualsiasi razza ammontavano al 2,82% della popolazione. Erano presenti 11.411 unit\u00e0 famigliari delle quali il 28,1% con un bambino sotto i 18 anni convivente, 37,3% erano coppie sposate conviventi, il 14,7% avevano un capofamiglia donna senza marito presente e il 42,7% erano non-famiglie. Il 36,3% di tutte le unit\u00e0 famigliari erano persone sole e il 16,6% erano ultrassessantacinquenni che vivevano soli. La suddivisione per et\u00e0 era la seguente: 22,8% sotto i 18 anni, 9,3% dai 18 ai 24 anni, 30,3% dai 25 ai 44 anni, 19,8% dai 45 ai 64 anni e 17,8% sopra i 65 anni. L'et\u00e0 media era di 37 anni. Per ogni 100 femmine erano presenti 99 maschi, per ogni 100 femmine sopra i 18 anni erano presenti 97,8 maschi. Il reddito medio per unit\u00e0 familiare nella citt\u00e0 era di $ 30.281, e il medio reddito per una famiglia era di $ 41.169. I maschi hanno un reddito medio di $ 32.349 contro i $ 23.330 delle donne. Il reddito pro capite per la citt\u00e0 era di $ 17.083. Circa il 12,5% delle famiglie e il 16,5% della popolazione era al di sotto della soglia di povert\u00e0, incluso il 23,9% di quelli al di sotto dell'et\u00e0 di 18 e il 10,2% di quelli dell'et\u00e0 di 65 anni o oltre."}
{"id": "2160629", "revid": "83531", "url": "https://it.wikipedia.org/wiki?curid=2160629", "title": "Grabsleben", "text": "Grabsleben \u00e8 una frazione del comune tedesco di Drei Gleichen, in Turingia.\nStoria.\nGrabsleben costitu\u00ec un comune autonomo fino al 1\u00ba gennaio 2009."}
{"id": "2160630", "revid": "83531", "url": "https://it.wikipedia.org/wiki?curid=2160630", "title": "Seebergen", "text": "Seebergen \u00e8 una frazione del comune tedesco di Drei Gleichen, in Turingia.\nConta (2007) 1.297 abitanti.\nStoria.\nSeebergen fu nominata per la prima volta nel 1220.\nCostitu\u00ec un comune autonomo fino al 1\u00ba gennaio 2009."}
{"id": "2160632", "revid": "83531", "url": "https://it.wikipedia.org/wiki?curid=2160632", "title": "Wandersleben", "text": "Wandersleben \u00e8 una frazione del comune tedesco di Drei Gleichen, in Turingia, sede comunale.\nConta (2007) 1.683 abitanti.\nStoria.\nWandersleben fu nominata per la prima volta nel IX secolo.\nCostitu\u00ec un comune autonomo fino al 1\u00ba gennaio 2009."}
{"id": "2160634", "revid": "729019", "url": "https://it.wikipedia.org/wiki?curid=2160634", "title": "Nervo dorsale della scapola", "text": "Il nervo dorsale della scapola \u00e8 un nervo muscolare che origina come ramo collaterale dorsale del plesso brachiale. Nasce dalle radici del tronco primario superiore e riceve fibre da C4 e C5. \u00c8 il primo dei due nervi toracici posteriori (il secondo \u00e8 il nervo toracico lungo).\nDopo la sua origine, il nervo dorsale della scapola si dirige verso l'angolo superiore della scapola, innervando il muscolo elevatore della scapola. Quindi scende lungo il margine mediale fornendo rami per i muscoli grande e piccolo romboide. Emette anche piccoli rami per il dentato posteriore superiore."}
{"id": "2160639", "revid": "1543377", "url": "https://it.wikipedia.org/wiki?curid=2160639", "title": "Arutha conDoin", "text": "Arutha conDoin \u00e8 un personaggio immaginario creato dallo scrittore Raymond E. Feist che appare nei romanzi della \"Saga Di Riftwar\" e nel videogioco \"Return to Krondor\", entrambi ambientati nel mondo fantasy di \"Midkemia\".\n\u00c8 un personaggio secondario nel primo libro della \"Saga Di Riftwar\", \"Il Signore della Magia\" (\"Magician\", 1982), mentre ricopre il ruolo di personaggio principale nei due capitoli seguenti della trilogia, \"L'incantesimo di Silverthorn\" (\"Silverthorn\", 1985) e \"Scontro a Sethanon\" (\"A Darkness at Sethanon\", 1986). In seguito appare nelle serie \"The Riftwar Legacy\" e \"Krondor's Sons\" (\"Prince of the Blood\", 1989, e \"The King's Buccaneer\", 1992).\n\u00c8 il Principe di Krondor, Lord-Maresciallo del \"Reame Occidentale\" e degli \"Eserciti dell'Occidente\" del Re, ed Erede al Trono di \"Rillanon\", la capitale del \"Regno delle Isole\" e del \"Regno Orientale\". \u00c8 il figlio maschio pi\u00f9 giovane del Duca Borric conDoin di \"Crydee\" e di sua moglie Catherine, zia del \"Re delle Isole\" Rodric IV.\nViene descritto come una persona dall'oscuro stato d'animo, decisamente meno simpatico di suo fratello maggiore Lyam, di 2 anni pi\u00f9 grande di lui. Come figlio maschi minore, da lui ci si aspettava che intraprendesse una carriera militare nelle terre di confine o che ricevesse un incarico minore. Ha una sorella minore, Carline. Fu addestrato dal \"Maestro di Spada\" Fannon, da \"Padre\" Tully e dal mago Kulgan. Il suo rispetto per Kulgan ebbe un tale impatto su di lui, che pi\u00f9 tardi nella sua vita chiese di avere un mago come consigliere, allo stesso modo in cui suo padre fu consigliato da Kulgan. Da bambino fu colpito dalla cintura di suo padre soltanto una volta, come punizione: gli bast\u00f2 quell'unica occasione per apprendere che il padre si aspettava che i suoi ordini fossero eseguiti.\nIn \"Return to Krondor\", in seguito al ritiro di Kulgan, \"Arutha\" ottiene come nuovo mago di corte Jazhara, una giovane nobildonna della regione di \"Kesh\". A riceverla alle porte della citt\u00e0 invia lo scudiero James, suo amico ed allievo di spada, protagonista di \"Return to Krondor\" e personaggio ricorrente nei romanzi di Feist."}
{"id": "2160644", "revid": "287204", "url": "https://it.wikipedia.org/wiki?curid=2160644", "title": "Sylt-Ost", "text": ""}
{"id": "2160645", "revid": "287204", "url": "https://it.wikipedia.org/wiki?curid=2160645", "title": "Rantum", "text": ""}
{"id": "2160649", "revid": "599013", "url": "https://it.wikipedia.org/wiki?curid=2160649", "title": "Westerland", "text": ""}
{"id": "2160652", "revid": "599013", "url": "https://it.wikipedia.org/wiki?curid=2160652", "title": "Bob Boozer", "text": ""}
{"id": "2160654", "revid": "24823", "url": "https://it.wikipedia.org/wiki?curid=2160654", "title": "Rocco Guerrini Conte di Linari", "text": ""}
{"id": "2160656", "revid": "729019", "url": "https://it.wikipedia.org/wiki?curid=2160656", "title": "Caproni Ca.163", "text": "Il Caproni Ca.163 era un monomotore biplano, con configurazione sesquiplana invertita, da turismo realizzato dall'azienda italiana Aeronautica Caproni nel 1938.\nStoria del progetto.\nProgettato da Raffaele Conflenti, il Ca.163 era stato concepito, probabilmente come iniziativa privata, come possibile sostituto del precedente Ca.100, per affiancarlo e sostituirlo nelle scuole di volo civili e militari della Regia Aeronautica. Venne costruito negli stabilimenti di Taliedo in un solo esemplare che rimase allo stadio di prototipo ma che serv\u00ec come base per sviluppare il successivo biposto Ca.164 che, pur non raccogliendo il medesimo successo commerciale del \"Caproncino\", venne comunque realizzato in 380 esemplari.\nTecnica.\nIl Ca.163 era un monomotore biplano di impostazione classica per l'epoca. La fusoliera era realizzata con struttura in tubi d'acciaio saldati e rivestita in tela tranne nella parte anteriore, interamente metallica. L'abitacolo era singolo ed aperto, protetto da un piccolo parabrezza, e posizionato all'altezza del bordo d'uscita dell'ala superiore. La parte posteriore terminava in un impennaggio classico monoderiva dotato di piani orizzontali controventati. La configurazione alare era sesquiplana invertita, con l'ala superiore di dimensioni inferiori di quella inferiore, collegate tra loro e la fusoliera da una serie di montanti in tubi metallici, soluzione adottata anche dal precedente Ca.100 e caratteristica di altri modelli realizzati dalla Caproni. Il carrello d'atterraggio era un triciclo classico, fisso, anteriormente completamente carenato ed integrato posteriormente da un ruotino d'appoggio. La motorizzazione era affidata ad un 4 cilindri in linea Walter Minor 4 da 110 CV (81 kW) collegato ad un'elica bipala in legno a passo fisso.\nEsemplari attualmente esistenti.\nL'unico esemplare costruito \u00e8 sopravvissuto alla sua successiva versione di serie, il Ca.164, ed \u00e8 attualmente esposto, dopo essere stato revisionato nei minimi particolari, presso il Museo dell'Aeronautica Gianni Caproni di Trento. Presenta la livrea originale argentea tipica dei prototipi con il simbolo CT racchiuso nel cerchio visibile sul lato della fusoliera a significare Caproni-Taliedo, lo stabilimento di produzione."}
{"id": "2160657", "revid": "21170815", "url": "https://it.wikipedia.org/wiki?curid=2160657", "title": "Indipendentismo Siciliano", "text": ""}
{"id": "2160671", "revid": "9", "url": "https://it.wikipedia.org/wiki?curid=2160671", "title": "Beitostoelen", "text": ""}
{"id": "2160672", "revid": "282094", "url": "https://it.wikipedia.org/wiki?curid=2160672", "title": "Rudolf Hermann Lotze", "text": ""}
{"id": "2160675", "revid": "486946", "url": "https://it.wikipedia.org/wiki?curid=2160675", "title": "Altranft", "text": ""}
{"id": "2160676", "revid": "486946", "url": "https://it.wikipedia.org/wiki?curid=2160676", "title": "Altglietzen", "text": ""}
{"id": "2160680", "revid": "113812725", "url": "https://it.wikipedia.org/wiki?curid=2160680", "title": "Bralitz", "text": "Bralitz \u00e8 una frazione della citt\u00e0 tedesca di Bad Freienwalde (Oder), nel Brandeburgo.\nStoria.\nBralitz fu citata per la prima volta nel 1337, e costituiva un piccolo centro rurale.\nIl 26 ottobre 2003 il comune di Bralitz fu aggregato alla citt\u00e0 di Bad Freienwalde (Oder)."}
{"id": "2160681", "revid": "486946", "url": "https://it.wikipedia.org/wiki?curid=2160681", "title": "Hohenwutzen", "text": ""}
{"id": "2160682", "revid": "729019", "url": "https://it.wikipedia.org/wiki?curid=2160682", "title": "Nervo toracico lungo", "text": "Il nervo toracico lungo (o nervo di Bell) \u00e8 un nervo muscolare che origina come ramo collaterale dorsale del plesso brachiale. Nasce dalle radici dei tronchi primari superiore e medio e riceve fibre da C5, C6 e C7. \u00c8 il secondo nervo toracico posteriore dopo il nervo dorsale della scapola.\nDopo la sua origine, il nervo toracico lungo scende lungo la parete mediale della cavit\u00e0 ascellare e innerva le digitazioni del muscolo dentato anteriore.\nLesioni.\nA causa del suo decorso relativamente superficiale, il nervo \u00e8 abbastanza suscettibile a lesioni da trauma. Pu\u00f2 anche essere danneggiato durante interventi chirurgici, in particolare la mastectomia radicale.\nI sintomi sono in genere minimi e possono esplicarsi con un dolore bruciante alla spalla.\nLa lesione del nervo paralizza il muscolo dentato anteriore, provocando scapola alata."}
{"id": "2160687", "revid": "547034", "url": "https://it.wikipedia.org/wiki?curid=2160687", "title": "Personaggi di Skulduggery Pleasant", "text": "Questo \u00e8 un elenco dei personaggi dei romanzi Skulduggery Pleasant e scritti da Derek Landy:\nPersonaggi principali.\nSkulduggery Pleasant.\n\u00c8 un potente mago che venne ucciso in battaglia molti anni fa, ma \u00e8 tornato in vita sotto forma di scheletro. Molti secoli or sono, il malvagio stregone Mevolent organizz\u00f2 un esercito e tent\u00f2 di conquistare il mondo, trovando per\u00f2 sulla sua strada un movimento di resistenza che gli si oppose. Skulduggery era uno dei capi di questo movimento, ma venne assassinato insieme alla moglie e al figlio da Nefarian Serpine, il braccio destro di Mevolent. I seguaci di Mevolent diedero poi fuoco al corpo di Skulduggery, ma non riuscirono ad eliminare il suo spirito, che riusc\u00ec a riprendere il controllo di ci\u00f2 che rimaneva delle sue spoglie, ossia le sole ossa. Con il ritorno di Skulduggery, la resistenza sconfisse Mevolent e i suoi sgherri. Una tregua venne sancita tra il Governo magico e i sostenitori di Mevolent, dando vita a un periodo di relativa pace. Dopo la sconfitta di Mevolent, Skulduggery divenne un detective, continuando a covare un fortissimo desiderio di vendetta nei confronti di Serpine.\nSkulduggery, nonostante il suo bizzarro aspetto che cela in pubblico con strani travestimenti, \u00e8 un azzimato gentiluomo. Parla in modo elegante e ha un tono di voce molto suadente. Sebbene sia uno stregone in grado di controllare i quattro elementi, adora la sua attivit\u00e0 di detective. \u00c8 altres\u00ec un brillante egocentrico, sempre preso a elogiare i propri piani e a far mostra delle sue abilit\u00e0 magiche.\nL'atteggiamento che Skulduggery tiene in pubblico nasconde in realt\u00e0 il suo forte desiderio di vendetta: del resto \u00e8 proprio l'odio per Serpine che lo ha fatto tornare dall'oltretomba. Skulduggery sa che in guerra la perdita di vite fa parte del prezzo da pagare, ma cerca in ogni modo di evitare che ci\u00f2 accada.\nStephanie Edgley (Valkyrie Cain).\nStephanie Edgley compare subito all'inizio del primo romanzo, quando suo zio Gordon Edgley, uno scrittore horror, muore in circostanze misteriose. Gordon, legatissimo alla nipote, le lascia in eredit\u00e0 la sua magione e i suoi soldi.\nStephanie \u00e8 descritta come una ragazza matura e indipendente, con una grande stima per s\u00e9 stessa. Skulduggery afferma che Stephanie somiglia molto allo zio, un uomo con grande forza di volont\u00e0, intelligente e arguto. Stephanie \u00e8 coraggiosa e adora l'avventura, ma non ha molti amici della sua et\u00e0 e spesso si lamenta per la vita noiosa che \u00e8 costretta a trascorrere nel piccolo paese in cui abita. Stephanie, per avere solo 12 anni, \u00e8 molto forte fisicamente ed \u00e8 un'abilissima nuotatrice. Al termine del primo romanzo, rivela anche di possedere dei poteri magici.\nNel secondo libro della saga, Stephanie appare pi\u00f9 insicura, anche se le sue doti di combattente sono sensibilmente migliorate.\nTanith Low.\nAbilissima spadaccina, Tanith lavora come agente segreto per gli Anziani d'Irlanda e ama spostarsi su una potente motocicletta. Il suo compito \u00e8 quello di catturare o uccidere i criminali e le creature maligne che mettono in pericolo la sicurezza nazionale. \u00c8 grande amica di Valkyrie, che considera quasi come una sorella minore. Tanith ha un carattere dolce, ma al contempo \u00e8 un eccellente combattente. Tanith \u00e8 un Adepto e fra i suoi poteri magici spiccano la capacit\u00e0 di camminare sui muri e quella di aprire serrature e lucchetti semplicemente toccandoli.\nMr. Bliss.\n\u00c8 l'uomo pi\u00f9 forte del mondo, un individuo sinistro ed enigmatico che lavora per gli Anziani: grazie a un astuto doppio gioco, far\u00e0 credere a Serpine di essere passato dalla sua parte per poi tradirlo e dare un notevole contributo alla sua sconfitta. Mr. Bliss \u00e8 il fratello di China Sorrow, insieme alla quale fin da piccolo \u00e8 stato educato all'adorazione dei Senza Faccia. Una volta cresciuti, sia lui che la sorella abbandoneranno la fede nei Senza Faccia e affiancheranno Skulduggery nella lotta per prevenire il loro ritorno sulla Terra.\nChina Sorrows.\n\u00c8 una maga tanto bella quanto pericolosa, capace di far innamorare di s\u00e9 chiunque la guardi. China Sorrows possiede una collezione di rarissimi oggetti magici, e ha un carattere misterioso come quello di suo fratello, Mr Bliss. Skulduggery non si fida molto di China, ma nutre un certo rispetto nei suoi confronti, forse perch\u00e9 fra i due sembra che ci sia stata una relazione romantica in passato. La magia di China scaturisce dai simboli esoterici di cui \u00e8 tatuato tutto il suo corpo.\nAltri personaggi.\nVaurien Scapegrace.\n\u00c8 un aspirante serial-killer totalmente incompetente, infatti non \u00e8 mai riuscito ad uccidere qualcuno. Scapegrace \u00e8 immaturo, pauroso e spesso piagnucola quando viene ferito in combattimento.\nIl Tormento.\n\u00c8 un anziano ed enigmatico stregone, un misantropo che vive recluso in un sotterraneo nei pressi del sordido villaggio di Roarhaven. Il Tormento sostiene che i maghi dovrebbero dominare i comuni mortali anzich\u00e9 nascondersi da loro.\nIl Tormento ha combattuto Mevolent durante la guerra fra i maghi perch\u00e9 era conscio del fatto che il ritorno dei Senza Faccia avrebbe messo in pericolo la sua stessa vita.\nHa il potere di mutare la propria forma in quella di un ragno gigante.\nDusk.\n\u00c8 un enigmatico e potente vampiro che lavora per Vengeous e Billy-Ray Sanguine. Come tutti i vampiri, Dusk \u00e8 bello ed elegante, ed \u00e8 dotato di una forza fisica, un'agilit\u00e0 e una velocit\u00e0 incredibili. Quando Dusk si trasforma in vampiro, il suo aspetto muta in quello di una creatura mostruosa e incapace di controllare i propri istinti sanguinari. Per impedire questa trasformazione, Dusk si inietta un misterioso siero, di cicuta e aconito, tramite una siringa che porta sempre con s\u00e9.\nSpringheeled Jack.\n\u00c8 un demone, un'orribile creatura umanoide capace di compiere lunghissimi balzi e che si cela fra i tetti di Londra in attesa di vittime da assalire. Tanith Low \u00e8 riuscita a imprigionarlo ma in seguito Billy-Ray Sanguine lo ha liberato e in cambio del favore gli ha chiesto di assassinare un uomo che lavora per il Santuario della capitale inglese. Jack in seguito apprende che Sanguine sta lavorando per Vengeous, il cui scopo finale \u00e8 quello di far tornare i Senza Faccia sulla Terra. Conoscendo la pericolosit\u00e0 dei Senza Faccia, Jack in qualche modo si opporr\u00e0 ai piani di Vengeous, finendo con l'aiutare involontariamente Valkyrie Cain.\nBilly-Ray Sanguine.\n\u00c8 un assassino originario del Texas con l'abilit\u00e0 di sprofondare nel terreno e muoversi a piacimento nel sottosuolo come una rapidissima talpa. Sanguine indossa abiti da cowboy ed \u00e8 sprovvisto di bulbi oculari, anche se ci\u00f2 non gli impedisce di vedere, soprattutto al buio. Sopra le sue orbite vuote, porta sempre un paio di spessi occhiali da sole. Skulduggery e Tanith Low sospettano che sia uno psicopatico, anche se in pi\u00f9 occasioni Sanguine mette in mostra una certa codardia, totalmente assente in certi malati di mente. Sanguine \u00e8 ossessionato dal suo rasoio, con cui \u00e8 solito eliminare le sue vittime. Sanguine \u00e8 colui che ha liberato Vengeous dalla prigionia con l'aiuto del vampiro Dusk.\nKenspeckle Grouse.\n\u00c8 lo scienziato di spicco del Santuario, un genio paranoico con la fobia dei vampiri. \u00c8 un perfezionista e ha l'improbo compito di studiare e smembrare la Grottescheria, una mostruosa mummia di cui Skulduggery e Valkyrie si impossessano nel corso del secondo libro della serie. Kenspeckle ha un debole per Valkyrie.\nGhastly Bespoke.\n\u00c8 un potentissimo sarto nato con orribili deformit\u00e0 facciali. \u00c8 un individuo gentile e socievole, vecchio amico di Skulduggery. Le sue abilit\u00e0 principali sono quelle di sarto, appresa dal padre, e quella di pugile, appresa dalla madre. Ghastly ha poi deciso di diventare sarto, onde evitare che la sua faccia gi\u00e0 deformata subisse ulteriori danni boxando sul ring. La sua considerevole forza fisica torna comunque utile durante i combattimenti.\nLa Grottescheria.\n\u00c8 una potentissima creatura mutante creata da Vengeous mettendo assieme i pezzi di diversi mostri dagli straordinari poteri (tra cui un Senza Faccia). L'aspetto \u00e8 quello di una mummia egizia dalla forza fisica indescrivibile, con in pi\u00f9 la capacit\u00e0 di teletrasportarsi, di rimarginare le ferite, da cui scorre sangue nero, in pochi secondi e di infettare gli avversari con un acido che fuoriesce da una delle sue mani, mentre l'altra mano \u00e8 formata da cinque fasci di carne terminanti con un pungiglione. La Grottescheria non \u00e8 un essere molto intelligente, e si presume sia immortale, anche se non indistruttibile.\nGli Anziani.\nGli Anziani sono i tre capi del Santuario, il Parlamento dei maghi. Ogni nazione ha un suo Santuario nascosto in una localit\u00e0 poco nota, onde attirare poche attenzioni. Gli Anziani che appaiono pi\u00f9 spesso in questi romanzi vivono a Dublino, quindi \u00e8 presumibile che siano i rappresentanti del Santuario d'Irlanda.\nEachan Meritorious.\n\u00c8 il leader degli Anziani, uno dei pi\u00f9 potenti maghi d'Europa. Verr\u00e0 ucciso da Serpine.\nMorwenna Crow.\n\u00c8 una bellissima maga, la pi\u00f9 saggia fra tutti gli Anziani. Finir\u00e0 uccisa insieme a Meritorious per mano di Serpine nel primo libro della saga.\nSagacious Tome.\nSagacious Tome \u00e8 un potente, ambizioso e altezzoso Anziano, che soffre di una sorta di complesso di inferiorit\u00e0: \u00e8 infatti convinto che la comunit\u00e0 magica abbia poca stima di lui e lo reputi insignificante se paragonato a Meritorious e Morwenna. A causa di ci\u00f2, Sagacious si allea con Serpine e lo aiuta a eliminare gli altri Anziani per impossessarsi del Grande Libro dei Nomi. Serpine, usato Sagaciuos per i suoi scopi, lo elimina e s'impossessa del prezioso tomo.\nThurid Guild.\nCompare per la prima volta in \"Skulduggery Pleasant: Giocando Col Fuoco\", il secondo episodio della saga. Egli \u00e8 il nuovo capo del Consiglio degli Anziani, e in sostanza dirige il Santuario dei Maghi d'Irlanda. Non si fida molto di Skulduggery e non si sforza di celare il suo disprezzo per Valkyrie. Ha un carattere arcigno ed \u00e8 privo di senso dell'umorismo, e Skulduggery sospetta che possa essere in combutta con le forze del male.\nLa Diavoleria.\n\u00c8 una misteriosa societ\u00e0 segreta, simile a un'organizzazione terroristica. Sanguine lavora per essa e incontra in gran segreto i suoi leader nel penultimo capitolo del secondo libro. La Diavoleria brama il ritorno dei Senza Faccia, ma non \u00e8 dato sapere se sia in qualche modo collegata a Mevolent o al culto di cui China Sorrows e Mr Bliss erano un tempo seguaci.\nPersonaggi mai visti.\nMevolent.\n\u00c8 un potente e malvagio stregone che ha molte similitudini con Lord Voldemort della saga di \"Harry Potter\" e il personaggio di Morgoth tratto dal \"Silmarillion\". Quando Skulduggery descrive Mevolent afferma che egli \"era il peggiore di tutti\", a sottintendere che Mevolent era stato il pi\u00f9 crudele mago di tutta la storia. Il suo braccio destro, Serpine, fu tra l'altro responsabile della morte di Skulduggery. Serpine venne poi sconfitto da Skulduggery quando egli fece ritorno dall'oltretomba: tuttavia, nei libri finora editi, non \u00e8 stato ancora rivelato in che modo Serpine sia stato battuto e che fine abbia fatto Mevolent. Nei romanzi di Landy sono presentati due tipi di maghi: gli Elementali e gli Adepti; Mevolent, come Skulduggery, \u00e8 un Elementale. Mevolent e i suoi seguaci desideravano il ritorno dei Senza Faccia.\nLord Vile.\nEra uno dei tre generali al soldo di Mevolent. Vile era un potente negromante che possedeva l'abilit\u00e0 di manipolare l'oscurit\u00e0 e le ombre. Indossava un'armatura indistruttibile che lo rendeva pressoch\u00e9 invincibile. Lord Vile mor\u00ec da solo in una stanza, ma nei romanzi finora editi non viene rivelato come il decesso sia avvenuto. China Sorrows afferma che Vile era \"notevole\" e \"avrebbe potuto cambiare il mondo\", mentre Vengeous \"non saprebbe neanche da dove cominciare\".\nGli Antichi.\nGli Antichi, i primi umani ad apprendere le arti magiche, popolavano la Terra quando essa era dominata dai Senza Faccia, migliaia di anni or sono. Essi forgiarono lo scettro (detto, appunto, \"degli Antichi\"), un potente oggetto magico che usarono per sopraffare i Senza Faccia; la bramosia di possedere un oggetto cos\u00ec potente scaten\u00f2 per\u00f2 una guerra fra gli stessi Antichi: l'ultimo sopravvissuto a questi scontri, decise di nascondere lo scettro sulla Terra."}
{"id": "2160688", "revid": "1543377", "url": "https://it.wikipedia.org/wiki?curid=2160688", "title": "Perch\u00e9 le scimmie vivono sugli alberi", "text": "Perch\u00e9 le scimmie vivono sugli alberi \u00e8 un racconto popolare Ewe proveniente dall'attuale Ghana sudorientale, dal Togo meridionale e dal Benin sudoccidentale, che appartiene al genere delle storie narrate per divertire, che non nascondono un finale elaborato con intenti moraleggianti. \nTalvolta questo genere \u00e8 stato influenzato dalla cultura europea e islamica, per\u00f2 i racconti a fine di intrattenimento e di divertimento si sono africanizzati, basti pensare ai contesti nei quali vengono raccontati ed alle loro modalit\u00e0 espressive e narrative (ad esempio la figura chiave del cantastorie).\nTrama.\n\u00c8 la storia di un gatto selvatico che, essendo stanco per la faticosa caccia quotidiana e pieno di pulci, chiede alla scimmia di aiutarlo a spulciarsi. Per\u00f2 la scimmia \u00e8 birichina e, non appena il gatto si addormenta, gli lega la coda all'albero, creando sconcerto al gatto quando si risveglia. Il gatto cerca allora di vendicarsi e di saltare addosso alla scimmia che per\u00f2 salta tempestivamente sugli alberi e da l\u00ec non si muove pi\u00f9."}
{"id": "2160691", "revid": "54253", "url": "https://it.wikipedia.org/wiki?curid=2160691", "title": "Roberto Mostarda", "text": "Biografia.\nIl 10 giugno 1976 diviene giornalista professionista. Dal 1976 al 1996 scrive sul quotidiano Il Popolo, dove ha l'incarico di caporedattore. Successivamente viene nominato, nel 1998, direttore giornalistico della rete televisiva Cinquestelle e l'anno successivo viene chiamato al Giornale Radio della Rai, dove \u00e8 stato uno dei conduttori e una delle voci pi\u00f9 note della testata.\nPresso la Rai \u00e8 stato anche conduttore e ideatore di programmi radiofonici tra i quali \"Notte dei Misteri\", \"Baobab di Notte\", \"La Notte di RadioUno\".\n\u00c8 stato direttore responsabile di numerosi periodici, tra i quali le pubblicazioni giornalistiche del Parco nazionale d'Abruzzo, Lazio e Molise e dell'associazione ambientalista Pro Natura.\n\u00c8 stato capo ufficio stampa della Confapi.\n\u00c8 stato presidente della Fondazione Italia USA.\nHa fatto parte del comitato direttivo di diversi organismi giornalistici e sindacali, come il Cdr del Giornale Radio, il Sindacato Cronisti, l'UGAI.\n\u00c8 stato componente del Collegio dei Probiviri dell'Associazione Stampa Romana, ed \u00e8 attualmente presidente del Consiglio di Disciplina dell'Ordine dei Giornalisti del Lazio.\n\u00c8 stato condannato in via definitiva dalla Corte di Cassazione nel 2010 ad una multa per omesso controllo in un procedimento relativo ad un falso scoop del periodico a suo tempo da lui diretto, nel quale si sosteneva che l\u2019allora presidente della Regione Luciano Caveri era indagato dalla Procura della Repubblica di Aosta, circostanza poi risultata completamente falsa."}
{"id": "2160693", "revid": "599013", "url": "https://it.wikipedia.org/wiki?curid=2160693", "title": "Pete Chilcutt", "text": ""}
{"id": "2160697", "revid": "599013", "url": "https://it.wikipedia.org/wiki?curid=2160697", "title": "Pasitele", "text": "Biografia.\nPlinio scrive che \"Pasiteles [\u00e8] nato in una localit\u00e0 costiera della Magna Grecia\" (\"Nat. hist.\", XXXVI, 39-40) ed \u00e8 vissuto nell'epoca di Pompeo Magno (\"Nat. hist.\", XXXVI, 156). Noto come scultore in bronzo e marmo, viene ricordato da Cicerone anche come toreuta (\"De Divinatione\" I.36.79). Nell'89 a.C. divenne cittadino romano grazie alla\" lex Plautia Papiria\" .\nAttivit\u00e0.\nPasitele viene pi\u00f9 volte citato da Plinio come autore dei \"Quinque volumina nobilium operum in toto orbe\" (Cinque volumi di opere d'arte famose in tutto il mondo); non ci sono giunte sue opere n\u00e9 basi firmate, ma la sua attivit\u00e0 come scrittore sembra porlo nella tradizione di Senocrate di Sicione e Antigono di Caristo. In questa stessa tradizione, quella di Lisippo e Lisistrato, \u00e8 possibile leggere anche il passaggio in cui Plinio sembra descriverlo come studioso della natura che lo circondava, narrando un episodio in cui lo scultore rimase quasi ucciso da una pantera mentre ritraeva un leone in gabbia. L'unica sua opera ricordata da Plinio a Roma \u00e8 uno \"Iuppiter\" crisoelefantino (in avorio ed oro) nel tempio di Metello sul Campo Marzio.\nA Roma sembra essere stato a capo di una scuola della quale ci sono giunti lavori firmati da almeno due generazioni di allievi: lo scultore Stefano che si firma appunto \"\u03a0\u03b1\u03c3\u03b9\u03c4\u03ad\u03bb\u03bf\u03c5\u03c2 \u03bc\u03b1\u03b8\u03b7\u03c4\u03ae\u03c2\" (Discepolo di Pasitele) e l'allievo di questi Menelao. Attraverso le opere dei suoi allievi \u00e8 stato ipotizzato per Pasitele stesso un indirizzo neoattico, che confermerebbe in qualche modo la tematica del trattato ricordato da Plinio."}
{"id": "2160700", "revid": "729019", "url": "https://it.wikipedia.org/wiki?curid=2160700", "title": "Nervi sottoscapolari", "text": "I nervi sottoscapolari sono due nervi muscolari che originano come rami collaterali dorsali del plesso brachiale. Nascono dal tronco secondario posteriore o dal nervo ascellare e ricevono fibre da C5 e C6.\nIl nervo sottoscapolare superiore innerva la parte superiore del muscolo sottoscapolare.\nIl nervo sottoscapolare inferiore innerva la parte inferiore del muscolo sottoscapolare e il muscolo grande rotondo."}
{"id": "2160702", "revid": "183613", "url": "https://it.wikipedia.org/wiki?curid=2160702", "title": "Nervo sottoscapolare superiore", "text": ""}
{"id": "2160703", "revid": "183613", "url": "https://it.wikipedia.org/wiki?curid=2160703", "title": "Nervo sottoscapolare inferiore", "text": ""}
{"id": "2160704", "revid": "287204", "url": "https://it.wikipedia.org/wiki?curid=2160704", "title": "Isma'il I", "text": ""}
{"id": "2160707", "revid": "729019", "url": "https://it.wikipedia.org/wiki?curid=2160707", "title": "Gran Premio motociclistico della Comunit\u00e0 Valenciana 2001", "text": "Il Gran Premio motociclistico della Comunit\u00e0 Valenciana 2001 corso il 23 settembre, \u00e8 stato il dodicesimo Gran Premio della stagione 2001 e ha visto vincere la Suzuki di Sete Gibernau nella classe 500, Daijir\u014d Kat\u014d nella classe 250 e Manuel Poggiali nella classe 125.\nLa gara della classe 250 \u00e8 stata interrotta dopo 9 giri a causa della pioggia. La gara \u00e8 ripartita per 18 giri, con la griglia di partenza determinata dall'ordine d'arrivo della prima parte di gara. La somma dei tempi delle due parti ha determinato la classifica finale."}
{"id": "2160708", "revid": "11959", "url": "https://it.wikipedia.org/wiki?curid=2160708", "title": "Janjaweed", "text": ""}
{"id": "2160709", "revid": "300067", "url": "https://it.wikipedia.org/wiki?curid=2160709", "title": "Kenny Anderson", "text": ""}
{"id": "2160713", "revid": "729019", "url": "https://it.wikipedia.org/wiki?curid=2160713", "title": "Nervo toracodorsale", "text": "Il nervo toracodorsale \u00e8 un nervo muscolare che origina come ramo collaterale dorsale del plesso brachiale. Nasce dal tronco secondario posteriore e riceve fibre da C6, C7 e C8.\nDopo la sua origine in cavit\u00e0 ascellare, il nervo toracodorsale scende parallelo al nervo toracico lungo fino al margine laterale della scapola, dal quale si distribuisce al muscolo grande dorsale ed al grande rotondo."}
{"id": "2160715", "revid": "339392", "url": "https://it.wikipedia.org/wiki?curid=2160715", "title": "Nawal El Saadawi", "text": ""}
{"id": "2160716", "revid": "309289", "url": "https://it.wikipedia.org/wiki?curid=2160716", "title": "Chunchada", "text": "La Chunchada () \u00e8 un fiume della Russia siberiana orientale (Repubblica Autonoma della Sacha-Jacuzia), affluente di destra del Tompo (bacino idrografico dell'Aldan).\nNasce dalla piccola catena montuosa omonima, parte del sistema dei monti di Verchojansk, scorrendo successivamente con direzione sud-orientale in una zona pressoch\u00e9 disabitata; sfocia nel Tompo a 257\u00a0km dalla foce. La lunghezza del fiume \u00e8 di 189\u00a0km, il bacino imbrifero \u00e8 di 3\u00a0680\u00a0km\u00b2. Il maggiore tributario \u00e8 il fiume Sangar, lungo 32\u00a0km, che confluisce dalla destra idrografica.\nCome gli altri fiumi del bacino, la Chunchada \u00e8 gelata per buona parte dell'anno (primi di ottobre - fine maggio in media)."}
{"id": "2160717", "revid": "80339", "url": "https://it.wikipedia.org/wiki?curid=2160717", "title": "Khunkhada", "text": ""}
{"id": "2160721", "revid": "80339", "url": "https://it.wikipedia.org/wiki?curid=2160721", "title": "Hunhada", "text": ""}
{"id": "2160724", "revid": "767487", "url": "https://it.wikipedia.org/wiki?curid=2160724", "title": "Tyrone Hill", "text": "Carriera.\nDal 2008 al 2012 \u00e8 stato vice-allenatore degli Atlanta Hawks."}
{"id": "2160728", "revid": "124158859", "url": "https://it.wikipedia.org/wiki?curid=2160728", "title": "Il mondo incantato dei Pocket Dragons", "text": "Il mondo incantato dei Pocket Dragons (\"Pocket Dragon Adventures\") \u00e8 una serie televisiva statunitense a disegni animati.\nTrama.\nSei piccoli draghi vivono con un mago e gli causano guai.\nIl cartone animato \u00e8 ambientato in un mondo incantato dove ogni giorno si consumano vicende straordinarie.\nPersonaggi.\nLa storia narra di alcuni piccoli draghi:"}
{"id": "2160735", "revid": "767487", "url": "https://it.wikipedia.org/wiki?curid=2160735", "title": "Le sue pi\u00f9 belle canzoni", "text": "Le sue pi\u00f9 belle canzoni \u00e8 un greatest hits di Paolo Vallesi del 1996."}
{"id": "2160750", "revid": "115751", "url": "https://it.wikipedia.org/wiki?curid=2160750", "title": "Snowboarding ai Giochi olimpici", "text": ""}
{"id": "2160760", "revid": "298055", "url": "https://it.wikipedia.org/wiki?curid=2160760", "title": "Pamela Douglas", "text": ""}
{"id": "2160762", "revid": "486946", "url": "https://it.wikipedia.org/wiki?curid=2160762", "title": "Ciop", "text": ""}
{"id": "2160766", "revid": "126257", "url": "https://it.wikipedia.org/wiki?curid=2160766", "title": "Anfiteatro romano di Italica", "text": "L'anfiteatro romano di Italica \u00e8 un anfiteatro romano situato presso l'antica citt\u00e0 di Italica in Spagna. \nStoria.\nL'edificio risale agli inizi del II secolo e venne costruito probabilmente da Traiano o da Adriano, entrambi nati ad Italica. \nStruttura.\n\u00c8 uno dei pi\u00f9 grandi anfiteatri per dimensioni: l'asse principale \u00e8 lungo 160 metri e quello mediano \u00e8 di 137 metri. Il Colosseo, il pi\u00f9 grande anfiteatro mai realizzato dai romani, aveva un asse maggiore lungo 188 metri mentre l'anfiteatro di Capua un asse maggiore di 167 metri.\nPoteva contenere fino a 25.000 persone, un numero molto elevato considerando la popolazione di Italica del II secolo, stimata in circa 80.000 persone.\nI giochi che vi si tenevano erano sovvenzionati dall'aristrocrazia locale (specialmente dai magistrati). All'interno della struttura era possibile organizzare perfino naumachie. L'anfiteatro possedeva inoltre diversi macchinari per gli spettacoli, situati sotto l'arena e ricoperti da tavole di legno."}
{"id": "2160770", "revid": "580", "url": "https://it.wikipedia.org/wiki?curid=2160770", "title": "Pantor", "text": "Pantor \u00e8 un personaggio della serie di giocattoli Mattel Masters of the Universe. Rappresenta una pantera, ed \u00e8 l'animale da battaglia del malvagio Skeletor.\nBiografia del personaggio.\nPantor viene introdotto nella prima puntata del cartone filmation. \u00c8 l'animale domestico di Skeletor, che lo usa come destriero in battaglia, proprio come He-Man fa con Battle-Cat. Pantor \u00e8 infatti acerrimo nemico di Battle-Cat e i due si sono spesso scontrati fino all'ultimo ruggito, proprio come fanno i loro cavalieri: ma bench\u00e9 sia forte, Pantor non \u00e8 mai riuscito a prevalere sul nemico, pi\u00f9 agile e pi\u00f9 abile nel combattimento. Contrariamente a Battle-Cat, Pantor non si trasforma e non parla, ma ruggisce soltanto, sicch\u00e9 la sua personalit\u00e0 \u00e8 relegata al minimo, e questo ne ha fatto un personaggio poco popolare, infatti compare poco nel cartone. Nei fumetti al contrario, anche Pantor \u00e8 in grado di parlare e infatti compare in molte pi\u00f9 occasioni.\nL'armatura di Pantor \u00e8 pressoch\u00e9 uguale a quella di Battle-Cat, con la differenza che la pantera non ha elmo e la sella \u00e8 di colore nero.\nSkeletor non \u00e8 mai violento con Pantor ed \u00e8 l'unico che non viene mai rimproverato per i suoi fallimenti. Pantor ha dunque un rapporto privilegiato con Skeletor, \u00e8 il suo prediletto, tanto che Skeletor ogni tanto gli concede anche gentilezze come quando lo chiama \"il mio cucciolone\" oppure gli accarezza la testa. E Pantor ricambia dimostrandosi il pi\u00f9 fedele tra i guerrieri di Skeletor, \u00e8 infatti l'unico che non lo odia e che mai vorrebbe usurpargli il potere, anche se lo serve solo per paura della sua stregoneria. Ciononostante, il rapporto tra i due resta quello di un servo e del suo padrone, opposizione perfetta del rapporto di amicizia e fiducia che lega He-Man/Adam e Battle-Cat/Cringer. Anche Evil-Lyn si dimostra molto gentile con lui ma lei e Skeletor sono le sole persone che Pantor tollera, gli altri Guerrieri sono invece allontanati a suon di ruggiti se si avvicinano a lui.\nNel corso della serie non viene rivelato nulla sul suo passato, ma nei mini-fumetti allegati ai giocattoli Mattel vengono rilevate le sue origini: quando Skeletor era giovane e si chiamava ancora Keldor, trov\u00f2 Pantor che era solo un cucciolo ed era rimasto bloccato nella trappola di un cacciatore. Lo salv\u00f2 e si prese cura di lui, similmente a come molti anni dopo suo nipote Adam raccoglier\u00e0 e si prender\u00e0 cura di Cringer. Per questo il felino purpureo gli \u00e8 sempre rimasto fedele, anche quando si \u00e8 votato al male. Questo spiegherebbe perch\u00e9 Skeletor abbia un rapporto cos\u00ec privilegiato con lui, \u00e8 il suo unico vero amico, l'ultimo legame col suo passato innocente.\nSerie del 2002.\nNella serie del 2002, Pantor viene ritratto come molto pi\u00f9 grande del classico. L'aspetto resta quello di una pantera viola ma le dimensioni si avvicinano a quelle di Battle-Cat (che nella stessa serie \u00e8 ritratto come una tigre dai denti a sciabola). Questo Pantor \u00e8 molto pi\u00f9 aggressivo del classico, non si fa scrupoli con nessuno e risponde solo a Skeletor (che lo tratta come l'unica cosa a cui tiene, elogiandolo, accarezzandolo e tenendolo a s\u00e9). Gli occhi sono privi di pupille a dimostrazione della maggiore crudelt\u00e0. "}
{"id": "2160774", "revid": "116264902", "url": "https://it.wikipedia.org/wiki?curid=2160774", "title": "Codex Zographensis", "text": "Il Codex Zographensis (bulgaro \u0417\u043e\u0433\u0440\u0430\u0444\u0441\u043a\u043e \u0435\u0432\u0430\u043d\u0433\u0435\u043b\u0438\u0435, russo \u0417\u043e\u0433\u0440\u0430\u0444\u0441\u043a\u043e\u0435 \u0435\u0432\u0430\u043d\u0433\u0435\u043b\u0438\u0435) \u00e8 un vangelo miniato del IX - X secolo scritto in alfabeto glagolitico. \u00c8 stato ritrovato nella biblioteca del Monastero di Zografou Monte Athos nel 1843, dal diplomatico e scrittore croato Antun Mihanovi\u0107. Fa parte del canone delle fonti pi\u00f9 antiche dello slavo ecclesiastico antico.\nIl manoscritto contiene 304 fogli di pergamena, la prima parte \u00e8 andata perduta, esso incomincia con Matteo 3:11. I primi 288 fogli sono scritti in glagolitico e contengono i testi del Vangelo. Nella parte centrale sono assenti alcuni fogli. Dalla pagina 41 alla pagina 57 il testo originale \u00e8 stato rimpiazzato con testi del XII secolo. Altri 13 pagine sono state aggiunte del XIII secolo e contengono un \"synaxarium\". Il manoscritto venne regalato dai monaci allo zar Alessandro II di Russia e da allora \u00e8 conservato nella Libreria nazionale russa."}
{"id": "2160777", "revid": "1543377", "url": "https://it.wikipedia.org/wiki?curid=2160777", "title": "Il lavoro che si fece da s\u00e9", "text": "Il lavoro che si fece da s\u00e9 \u00e8 un racconto popolare Ewe proveniente dall'attuale Ghana sudorientale, dal Togo meridionale e dal Benin sudoccidentale, che appartiene al genere delle storie narrate per divertire che non nascondono un finale elaborato con intenti moraleggianti. \nTalvolta questo genere \u00e8 stato influenzato dalla cultura europea e islamica, per\u00f2 i racconti a fine di intrattenimento e di divertimento si sono africanizzati, basti pensare ai contesti nei quali vengono raccontati ed alle loro modalit\u00e0 espressive e narrative (valga per tutti come esempio la figura chiave del cantastorie).\nTrama.\nSia la iena sia il gatto perdono il loro unico figlio e decidono di cambiare aria e trasferirsi in un altro luogo. Tutte e due finiscono, senza saperlo, nello stesso posto e quasi per una sorta di telepatia effettuano a turno alcuni lavoretti, come strappare l'erba, spazzare il terreno, piantare dei paletti e costruire una vera e propria tana, che l'altro aveva solo pensato. Alla fine la loro casetta \u00e8 pronta e vi entrano contemporaneamente per trasferire l\u00ec i loro averi e le loro famiglie, ma, nello stesso istante, entrambi rompono un oggetto e questo fatto li spaventa e li mette in fuga. Finalmente, mentre scappano, i due protagonisti della storia si incrociano e si scambiano due battute, per\u00f2 da quel giorno fuggono e non si guardano pi\u00f9 in faccia."}
{"id": "2160786", "revid": "767487", "url": "https://it.wikipedia.org/wiki?curid=2160786", "title": "Darfur Now", "text": "Darfur Now \u00e8 un film documentario del 2007, scritto e diretto da Ted Braun.\nTrama.\nIl documentario \u00e8 incentrato sul genocidio del Darfur e cerca di portare all'attenzione del pubblico la crisi in atto nel paese.\nIl regista racconta l'impegno costante di sei persone, che con modalit\u00e0 diverse cercano di porre fine alle violenze e scuotere l'opinione pubblica internazionale. Al progetto hanno preso parte Luis Moreno-Ocampo, procuratore del Tribunale penale internazionale dell'Aia, e l'attore hollywoodiano Don Cheadle, che a sua volta ha coinvolto l'attore George Clooney.\nIl documentario \u00e8 stato presentato al Toronto International Film Festival, in Italia \u00e8 stato presentato al Senza Frontiere Film Festival nel luglio 2007."}
{"id": "2160787", "revid": "123534938", "url": "https://it.wikipedia.org/wiki?curid=2160787", "title": "Il commissario Manara", "text": "Il commissario Manara \u00e8 una serie televisiva italiana di genere poliziesco, spin-off di \"Una famiglia in giallo\", che ha come attore protagonista Guido Caprino, nel ruolo di Luca Manara. Il genere \u00e8 un binomio di giallo poliziesco e commedia sentimentale.\nLa serie \u00e8 costituita da due stagioni di dodici episodi: la prima fu trasmessa dall'8 gennaio al 12 febbraio 2009 su Rai 1, mentre la seconda and\u00f2 in onda dal 3 marzo 2011 sulla stessa rete. Una terza serie, di cui era gi\u00e0 stato steso il soggetto, non venne completata.\nProduzione.\n\"Il commissario Manara\" \u00e8 uno spin-off della serie televisiva del 2005 \"Una famiglia in giallo\", nella quale l'attore Guido Caprino, interprete di Luca Manara, apparve in un ruolo secondario nel 5\u00ba episodio dal titolo \"Biscotti al Veleno\". Per la nuova serie che lo vide protagonista, Caprino dichiar\u00f2 d'essersi ispirato a Frank Zappa per la psicologia comportamentale e la fisionomia da attribuire al commissario Manara, essendo in prima persona un estimatore del compositore e chitarrista italo-americano.\nGli episodi sono ambientati in una localit\u00e0 di finzione non precisamente specificata in Maremma, tra Orbetello e il promontorio dell'Argentario, ma in realt\u00e0 la prima stagione fu girata nei paesi che si affacciano sul lago di Bracciano (Bracciano, Trevignano Romano, Anguillara). In particolare la sede del comune di Trevignano Romano venne trasformata nel commissariato diretto dal commissario Luca Manara.\nLa seconda stagione della serie, annunciata nel 2010, fu girata in Maremma e a Roma. Le riprese durarono 19 settimane, dal maggio all'ottobre del 2010, per un totale di 105 giorni.\nA luglio 2012 la terza stagione non compariva ancora nei piani di produzione RAI, e il creatore della serie Alberto Simone inizi\u00f2 a temere che si fosse ormai giunti all'epilogo, commentando cos\u00ec la notizia su Facebook: \"Il nuovo Soggetto di Serie che avevamo gi\u00e0 scritto, pieno di novit\u00e0 ancora pi\u00f9 divertenti e con un gigantesco colpo di scena nella vita del nostro simpatico protagonista, rester\u00e0 dunque nei cassetti della produzione\". Nell'agosto 2013, in seguito al cambio di direzione di Rai Fiction (da Fabrizio Del Noce a Eleonora Andreatta), fu confermata la realizzazione di una terza stagione e la messa in onda venne programmata per l'autunno 2014 su Rai 1. Nei primi mesi del 2014, per\u00f2, la serie venne definitivamente soppressa.\nTrama.\nLa prima stagione inizia con l'arrivo in Toscana, in un paese della Maremma Grossetana, del nuovo commissario, Luca Manara (interpretato da Guido Caprino), un tipo anticonformista che, grazie al suo fascino, conquista ogni donna del paese. Egli si trova a lavorare con dei sottoposti un po' imbranati ma volenterosi, e grazie anche al loro aiuto riesce a risolvere i casi di omicidio che si presentano in ciascun episodio. In commissariato si trova a lavorare a stretto contatto con l'ispettore Lara Rubino (interpretata da Roberta Giarrusso), che gi\u00e0 aveva conosciuto durante la scuola per ispettori, e, tra alti e bassi, i due iniziano una relazione che li porter\u00e0 a fidanzarsi nell'episodio finale.\nLa seconda stagione inizia col matrimonio tra i due protagonisti, Luca Manara e Lara Rubino, che viene interrotto da un omicidio. A causa di questo fatto Lara si trasferisce a Milano per un corso di aggiornamento ed \u00e8 sostituita temporaneamente in commissariato da Marta (interpretata da Anna Safroncik) una collega dal passato oscuro che si innamorer\u00e0 del protagonista. In realt\u00e0 Manara ama ancora Lara e al termine della serie si ricongiunger\u00e0 con lei, mentre Marta torner\u00e0 alla squadra anti-camorra da cui proveniva insieme a un collega (inizialmente nemico di Manara) che dirige la squadra antiterrorismo e con cui aveva una relazione.\nPersonaggi ricorrenti sono la zia di Lara, Caterina Bentivoglio (che era la madre di Scarpati nella serie \"Una famiglia in giallo\") e il suo cane pastore tedesco Brigadiere; i poliziotti del commissariato, in particolare la coppia Toscani-Sardi che nella prima serie si innamorano e si sposano e nella seconda avranno una bambina di nome Alice; il medico legale Ginevra Rosmini, una seducente \"divoratrice di uomini\"; il questore Casadio, che non apprezza i metodi di Manara ma ne deve riconoscere ogni volta la bravura; Ada, la proprietaria dell'agriturismo in cui vive Manara; i poliziotti Barbagallo e Buttafuoco, goffi ma volenterosi e il mite poliziotto Quattroni, interpretato da Bruno Gambarotta con un forte accento piemontese."}
{"id": "2160788", "revid": "1305772", "url": "https://it.wikipedia.org/wiki?curid=2160788", "title": "Metilchetoni", "text": "In chimica organica con il termine metilchetoni si intende in generale una classe di composti organici che presentano il gruppo funzionale carbonile (C=O) in posizione 2 sulla catena di atomi di carbonio (secondo la convenzione di nomenclatura che prevede una collocazione dell'atomo di carbonio del gruppo carbonile C=O sulla catena principale, con la numerazione pi\u00f9 bassa possibile).\nCon il termine metilchetone si indica anche un particolare composto della classe dei metilchetoni, chiamato anche metiletilchetone o MEK.\nEsempi di metilchetoni.\nI metilchetoni possono essere dei \"chetoni simmetrici\" (come l'acetone) o dei \"chetoni asimmetrici\" (come l'etil-metilchetone).\nImpieghi.\nUno degli impieghi dei metilchetoni \u00e8 la sintesi di acido benzoico tramite la cosiddetta \"reazione aloformio\" . Sono impiegati anche nel \"saggio dello iodoformio\".\nI metilchetoni in cucina.\nI metilchetoni sono presenti in basse concentrazioni nel burro fresco.\nInoltre i metilchetoni sono in parte responsabili del gusto del formaggio.\nFrasi R.\nI metilchetoni presentano i seguenti rischi:\nFrasi S.\nAi metilchetoni sono associati i seguenti consigli di prudenza:"}
{"id": "2160794", "revid": "729019", "url": "https://it.wikipedia.org/wiki?curid=2160794", "title": "Ja'far al-Nimeyri", "text": " Divenne il 4\u00ba presidente del Sudan tra il 1969 e il 1985 in seguito a un colpo di Stato militare attraverso il quale instaur\u00f2 la Repubblica Democratica del Sudan.\nGiovent\u00f9.\nNato a Wad Nubaw\u012b (Omdurman), nel Sudan centrale, era figlio di un postino e bisnipote di un capo trib\u00f9 locale, della regione del Wad Nimeyr\u012b, a Dongola, nello Stato settentrionale di al-Shamaliyya.\nNel 1952 Nimeyr\u012b si brevett\u00f2 nell'Accademia Militare sudanese, dove fu grandemente influenzato dalle idee panarabe del \"ra\u02be\u012bs\" egiziano Gamal Abdel Nasser, ideologo del Movimento degli Ufficiali Liberi, che assunse il potere in Egitto con un colpo di mano militare in quello stesso anno. Quattro anni dopo il Sudan ottenne l'indipendenza dal Regno Unito e pi\u00f9 tardi Nimeyr\u012b fu assegnato alla guarnigione di Khartum. Nel 1966 Nimeyr\u012b si brevett\u00f2 nell'United States Army Command College di Fort Leavenworth, Kansas.\n1969 \u2013 1980.\nPrimo periodo politico: Primo Ministro.\nNel 1969, assieme a quattro altri ufficiali, rovesci\u00f2 con un \"putsch\" il governo di Ism\u0101\u02bf\u012bl al-Azhar\u012b, e divenne Primo Ministro e presidente del Consiglio del Comando della Rivoluzione (CCR). Inizi\u00f2 allora una campagna mirante a riformare l'economia del Sudan attraverso la nazionalizzazione delle banche e delle industrie, ma anche ad avviare una riforma agraria. Sfrutt\u00f2 la sua posizione per avviare un certo numero di riforme di stampo socialistico e panarabo.\nDurante gli anni settanta, un certo numero di accordi bilaterali d'investimento furono firmati tra il Sudan e numerosi altri Stati: Paesi Bassi 22 agosto 1970, Svizzera 17 febbraio 1974, Egitto 28 maggio 1977, Francia 31 luglio 1978.\nNimeyr\u012b resistette ad un tentativo di colpo di Stato contro Sadiq al-Mahdi nel 1970, e nel 1971 fu per un breve periodo allontanato dal potere da un colpo di mano comunista, prima di riuscire a recuperare a sua volta il potere. Nel 1971 fu eletto Presidente della Repubblica, vincendo un referendum con una maggioranza (di tipo cosiddetto \"bulgaro\") voti pari al 98,6 % del corpo elettorale. Firm\u00f2 gli Accordi di Addis Abeba del 1972, in cui veniva garantita l'autonomia alla regione meridionale non-islamica del Sud Sudan, che inaugur\u00f2 un periodo di pace e stabilit\u00e0 di 11 anni alla regione, che era stata sconvolta dalla guerra civile fin dal 1955, prima dell'indipendenza del Sudan. Avvi\u00f2 in tal modo una politica pi\u00f9 amichevole nei confronti dell'Occidente, tramite la quale le banche furono restituite ai loro proprietari d'un tempo e gli investimenti stranieri furono incoraggiati, come reso evidente dalla firma di un certo numero di accordi d'investimento bilaterali. Nel luglio del 1978 al Summit dell'Organizzazione per l'Unit\u00e0 Africana (OUA) a Khartum, Nimeyr\u012b fu eletto Presidente dell'OUA, fino al luglio del 1979.\nTentativi di colpi di Stato.\nA fine 1975, un colpo di Stato militare di componenti comunisti delle forze armate fu tentato dal brig. gen. Hassan Husayn 'Othman. Esso non riusc\u00ec per\u00f2 a scalzare dal potere Nimeyr\u012b. Il generale al-B\u0101qir, vice di Nimeyri, port\u00f2 a buon fine un contro-colpo di Stato che reintegr\u00f2 Nimeyr\u012b al potere in poche ore. Il brig. gen. \u02bfOthm\u0101n fu ferito e pi\u00f9 tardi fu giudicato da una Corte Marziale e giustiziato.\nAncora nel 1976, una forza di un migliaio d'insorti, sotto \u1e62\u0101diq al-Mahd\u012b, armati e addestrati dalla Libia, attravers\u00f2 la frontiera proveniente da Maatan as-Sarra. Dopo essere transitati attraverso il Darfur e il Kordofan, i rivoltosi impegnarono combattimenti casa per casa durante tre giorni a Khartum e Omdurman che provocarono la morte di quasi 3.000 persone e il risentimento nazionale esplose contro Mu\u02beammar Ghedd\u0101f\u012b. Nimeyr\u012b e il suo governo furono salvati in extremis dopo che una colonna di carri armati era entrata in citt\u00e0.\nNel 1977 una Riconciliazione Nazionale ebbe luogo tra il leader dell'opposizione, che si riconosceva in \u1e62\u0101diq al-Mahd\u012b, e Nimeyr\u012b. Fu concessa una limitata misura di pluralismo e \u1e62\u0101diq al-Mahd\u012b e i membri del Partito Unionista Democratico parteciparono alla legislatura, col nome di Unione Socialista Sudanese. Le relazioni tra Khartum e la leadership del Sud Sudan peggiorarono dopo la Riconciliazione Nazionale che, dal canto suo, fin\u00ec prematuramente a causa dei contrasti tra l'opposizione e Nimeyr\u012b.\n1980 \u2013 1985.\nSecondo mandato da Primo Ministro.\nNel 1981 Nimeyr\u012b, pressato dai suoi oppositori islamici, avvi\u00f2 una drammatica fase involutiva di avvicinamento alla politica preconizzata dai fondamentalisti islamici. Si alle\u00f2 pertanto con la Fratellanza Musulmana. Nel 1983, impose la Shari'a come legge da applicare nella societ\u00e0 sudanese, indifferente che il meridione del Paese fosse a nettissima prevalenza cristiana e animista e, dunque, reag\u00ec in maniera negativa. I confini amministrativi del Sud Sudan furono ritoccati. In violazione degli Accordi di Addis Abeba, Nimeyr\u012b disciolse il governo autonomo del Sud Sudan, provocando la Seconda guerra civile sudanese. Nimeyr\u012b fu il solo leader arabo (assieme a Q\u0101b\u016bs dell'Oman) a mantenere strette relazioni con l'egiziano Anwar al-Sadat dopo la firma degli Accordi di Camp David e partecip\u00f2 ai funerali del coraggioso Presidente egiziano.\nDurante il quinquennio 1980-1985 il Pound (\"ghin\u00e9\") sudanese perse l'80% del suo valore, a causa di una devastante inflazione e del riesplodere della guerra civile. Nel 1985 Nimeyr\u012b autorizz\u00f2 l'esecuzione del controverso leader musulmano pacifista, riformista e dissidente politico, Ma\u1e25m\u016bd Mu\u1e25ammad \u1e6c\u0101\u1e25\u0101 dopo che \u1e6c\u0101\u1e25\u0101 - che era stato accusato di \"sedizione religiosa\" negli anni sessanta, quando Presidente del Sudan era Ism\u0101\u02bf\u012bl al-Azhar\u012b - fu dichiarato \"apostata\" (\"murtadd\") da una corte sudanese.\nLa vicinanza agli Stati Uniti \u00e8 aumentata sotto l'amministrazione di Ronald Reagan. Gli aiuti americani sono passati da 5 milioni di dollari nel 1979 a 200 milioni di dollari nel 1983 e poi a 254 milioni di dollari nel 1985, principalmente per programmi militari. Il Sudan diventa cos\u00ec il secondo maggior destinatario degli aiuti americani all'Africa (dopo l'Egitto). Sono in corso i lavori di costruzione di quattro basi aeree per ospitare le unit\u00e0 della Forza di dispiegamento rapido e una potente stazione di ascolto per la CIA nei pressi di Porto Sudan.\nNel 1984 e 1985, dopo un periodo di siccit\u00e0, diversi milioni di persone sono state minacciate dalla carestia, in particolare nel Sudan occidentale. Il regime sta cercando di nascondere la situazione a livello internazionale.\nNel marzo 1985, l'annuncio dell'aumento dei prezzi dei beni di prima necessit\u00e0, su richiesta dell'FMI con cui il regime stava negoziando, innesc\u00f2 le prime manifestazioni. Il 2 aprile otto sindacati hanno chiesto la mobilitazione e uno \"sciopero politico generale fino all'abolizione del regime attuale\". Il 3, manifestazioni di massa hanno scosso Khartum, ma anche le principali citt\u00e0 del paese; lo sciopero ha paralizzato le istituzioni e l'economia. Il 6 aprile 1985, mentre Nimeyr\u012b era in visita ufficiale negli Stati Uniti d'America, un incruento colpo di Stato militare, guidato dal suo ministro della Difesa, il generale \u02bfAbd al-Ra\u1e25m\u0101n Suww\u0101r al-Dhahab, lo allontan\u00f2 dal potere. Nimeyr\u012b fu sostituito, nelle elezioni svoltesi l'anno dopo, dall'esponente filo-islamista, \u1e62\u0101diq al-Mahd\u012b, che aveva tentato un colpo di mano contro di lui nel luglio del 1977.\nEsilio e ritorno.\nNimeyr\u012b visse in esilio in Egitto dal 1985 al 1999, in una villa situata a Eliopoli, alla periferia del Cairo. Torn\u00f2 in Sudan nel maggio del 1999, accolto da uno straordinario e festante tripudio di folla, che sorprese molti dei suoi detrattori. Entr\u00f2 allora nel Partito del Congresso Nazionale.\nDette vita a una nuova formazione politica, l'Alleanza delle Forze dei Lavoratori () e si candid\u00f2 contro il presidente uscente Omar al-Bashir in occasione delle elezioni presidenziali del 2000, ottenendo solo il 9,6% dei voti, ma con presunti brogli da parte di al-Bash\u012br. Successivamente, l'Alleanza di fuse con il Partito del Congresso Nazionale.\nNimeir\u012b \u00e8 morto per cause naturali nella sua casa di Omdurman, il 30 maggio 2009. Decine di migliaia di persone hanno partecipato al suo funerale ufficiale, compresi i membri delle forze politiche del Sudan che si erano opposte al suo governo."}
{"id": "2160796", "revid": "62004", "url": "https://it.wikipedia.org/wiki?curid=2160796", "title": "Andrei Chikatilo", "text": ""}
{"id": "2160804", "revid": "1305772", "url": "https://it.wikipedia.org/wiki?curid=2160804", "title": "Mario Pappagallo", "text": "Biografia.\nDopo gli studi di medicina all'Universit\u00e0 La Sapienza di Roma e di Scienze Biologiche all'Universit\u00e0 di Urbino, ha conseguito un Master in Giornalismo medico-scientifico presso l'Universit\u00e0 degli Studi di Roma \"Tor Vergata\". \u00c8 giornalista professionista iscritto all'Ordine dei giornalisti dal maggio 1986.\nSi occupa di informazione medico-scientifica e sanitaria dal 1980.\nNel 1982 ha fatto parte della redazione di \"Tutti\", mensile per i giovani dell'Unione europea, insieme a Gianfranco Bologna (WWF) e Marco Ravaglioli (allora a Il Popolo e oggi alla Rai). Per \"Tutti\" ha firmato un ampio servizio sulle coste inquinate dal petrolio fuoriuscito da petroliere naufragate al largo delle coste nordeuropee, con particolare riguardo alla Bretagna.\nNel 1984 ha partecipato allo studio di \"Codice salute\", il primo bollettino informativo del Tribunale per i diritti del malato (iniziativa del movimento di partecipazione civica Cittadinanzattiva), chiamato a collaborare da Giovanni Moro, figlio dello statista Aldo Moro, e da Maria Teresa Petrangolini, all'epoca segretario del Tribunale.\nHa lavorato dal 1985 al 1990 al Corriere Medico.\nAlla fine degli anni ottanta ha svolto un'inchiesta nelle universit\u00e0 italiane, facolt\u00e0 di medicina, che port\u00f2 alla modifica del Curriculum degli studi medici (Tabella XVIII): i suoi articoli erano nel fascicolo della commissione parlamentare.\nDal 1990 al 1992 ha scritto per il Corriere Salute, supplemento settimanale di medicina del Corriere della Sera.\nL'analisi di un suo articolo per Corriere Salute compare, ad illustrazione del linguaggio di divulgazione medica, nell'antologia di testi del volume \"Il Novecento\" di Pier Vincenzo Mengaldo.\nNel 1992 \u00e8 entrato a far parte della redazione Cronache nazionali del Corriere della Sera ed \u00e8 stato nominato caposervizio nel 1995.\nDa maggio 2009 ad aprile 2011 ha fatto parte del Comitato di redazione del Corriere Della Sera.\nNel 2010 \u00e8 stato nominato Consigliere Nazionale dell'Ordine dei giornalisti per il triennio 2010-2013.\nNel 1992-1993 per il Corriere della Sera e L'Europeo ha seguito l'inchiesta sulla Commissione unica del farmaco guidata da Duilio Poggiolini, e da allora ha spesso raccontato le inchieste del Procuratore di Torino Raffaele Guariniello.\n\u00c8 pronipote di Don Pietro Pappagallo, il sacerdote ucciso dai nazisti alle Fosse Ardeatine (era nel carcere della Gestapo in Via Tasso) e ispiratore del film Roma citt\u00e0 aperta di Roberto Rossellini.\nA sostegno della terapia del dolore ha scritto il libro \"Contro il dolore\" con il fratello Marco, studioso della capsaicina e degli oppioidi, neurochirurgo in Italia e neurologo negli Stati Uniti, dove \u00e8 emigrato nel 1986 e dove attualmente dirige la Pain Clinic del Mount Sinai Hospital ed \u00e8 docente all'Albert Einstein College of Medicine di New York.\n\u00c8 stato caposervizio della redazione Cronache nazionali del Corriere della Sera e commentatore su temi di salute. Dopo essere andato in pensione \u00e8 diventato commentatore per il quotidiano Il Mattino di Napoli e il Corriere dello Sport di Roma. Inoltre tiene conferenze e scrive libri.\nRiconoscimenti.\nNel 1989 \u00e8 stato premiato alla Farnesina per una serie di servizi sulla cooperazione sanitaria italiana in Ciad e in Sudan.\nNel 2006 \u00e8 stato uno dei quattro vincitori della seconda edizione del Premio giornalistico \u201cSOI\u201d per la divulgazione scientifica e la corretta informazione in oftalmologia, promosso dalla Societ\u00e0 Oftalmologica Italiana.\nPer il libro \"Una carezza per guarire\", scritto con il professore Umberto Veronesi, ha ricevuto nel 2008, dall'ambasciatore danese in Italia a Roma, la August and Marie Krogh Medal, premio istituito dalla Novo Nordisk Farmaceutici.\nSempre nel 2008, \u00e8 stato tra i vincitori della prima edizione del Premio giornalistico \"Luci e ombre del diabete in et\u00e0 evolutiva\", indetto dalla Federazione nazionale diabete giovanile (Fdg), nell'ambito dell'Anno Internazionale del bambino e dell'adolescente con diabete, e patrocinato dall'Ordine nazionale dei giornalisti e dal Comune di Roma.\nNel 2009 \u00e8 stato il vincitore del Novo Nordisk Media Prize Italia, nella sezione \"Articoli della stampa quotidiana\", per il Focus \"Emergenza diabete\".\nCome vincitore del Media Prize Italia, ha partecipato al Novo Nordisk Media Prize Internazionale 2009 per l'eccellenza della comunicazione e dell'informazione sul diabete, risultando anche qui vincitore nella categoria \"Miglior articolo realizzato sulla stampa generalista\", primo giornalista italiano ad assicurarsi il premio internazionale.\nNello stesso anno \u00e8 stato premiato dalla Federdolore, la federazione dei medici specialisti nelle terapie del dolore e cure palliative, con il Premio Pulcinella, per aver trattato \"le problematiche inerenti al dolore con linguaggio accessibile a tutti\".\nNel 2010 si \u00e8 aggiudicato per il secondo anno consecutivo il Novo Nordisk Media Prize Italia, categoria \"stampa quotidiana\", con l'articolo \"Un milione di bambini con problemi di peso\"."}
{"id": "2160807", "revid": "767487", "url": "https://it.wikipedia.org/wiki?curid=2160807", "title": "Carica di lancio", "text": "La carica di lancio \u00e8 la carica di propellente che viene inserita nel cartoccio di un obice o di un mortaio per lanciare il proietto con la velocit\u00e0 iniziale voluta.\nLancio di proietti con traiettoria curva.\nMentre nel lancio di proiettili con traiettoria tesa (usando cannoni) si utilizza quasi esclusivamente la massima carica sopportabile dalla bocca da fuoco e dall'affusto, nelle armi a tiro curvo (obici e mortai) spesso si parzializza la carica nel cartoccio per avere una minore velocit\u00e0 alla volata, diminuendo in questo modo il tormento sull'affusto. La parzializzazione della carica dipende dalla bocca da fuoco che si utilizza, dato che ogni bocca da fuoco ha tavole di tiro basate sulle varie cariche possibili.\nIn genere si usa la massima carica di lancio solo quando \u00e8 necessario far raggiungere al proietto la massima velocit\u00e0 alla volata, e quindi la massima gittata dell'arma, con angoli di tiro prossimi a 45\u00b0. Per tiri a distanza pi\u00f9 breve \u00e8 preferibile ridurre la carica (per ridurre il tormento) oppure, se l'angolo \u00e8 imposto dall'altezza degli ostacoli che occupano la linea di mira, per avere una gittata minore pur utilizzando un angolo prossimo a 45\u00b0.\nIl propellente in genere \u00e8 conservato in sacchetti contenenti una carica prefissata, quindi il lancio del proiettile viene effettuato specificando il numero di sacchetti (cariche) da inserire nel cartoccio prima dello sparo dell'arma."}
{"id": "2160810", "revid": "1703194", "url": "https://it.wikipedia.org/wiki?curid=2160810", "title": "Agenzia delle Nazioni Unite per il soccorso e l'occupazione", "text": "L'Agenzia delle Nazioni Unite per il soccorso e l'occupazione dei rifugiati palestinesi nel Vicino Oriente (UNRWA, \"United Nations Relief and Works Agency for Palestine Refugees in the Near East\") \u00e8 un'agenzia di soccorso, sviluppo, istruzione, assistenza sanitaria, servizi sociali e aiuti di emergenza a oltre cinque milioni di rifugiati palestinesi che vivono in Giordania, Libano, Siria, Cisgiordania e Striscia di Gaza. \u00c8 l'unica agenzia dedicata solo ad aiutare i rifugiati provenienti da una regione o conflitto specifico. \u00c8 separata dall'UNHCR, l'agenzia dell'ONU per i rifugiati, che \u00e8 l'unica altra agenzia delle Nazioni Unite dedita ad aiutare i rifugiati e si occupa di tutti gli altri rifugiati nel mondo.\n\u00c8 stata istituita a seguito della guerra arabo-israeliana del 1948 da parte della Assemblea generale delle Nazioni Unite ai sensi della risoluzione 302 (IV), dell'8 dicembre 1949.\nTutti i rifugiati palestinesi (secondo la definizione dell'UNRWA) che sono registrati con l'UNRWA e hanno bisogno di assistenza sono ammissibili di aiuto dall'UNRWA. Nel 2015, i rifugiati palestinesi registrati dall'UNRWA erano 5.149.742 (2.117.361 in Giordania, 1.276.929 nella Striscia di Gaza, 774.167 in Cisgiordania, 528.616 in Siria e 452.669 in Libano).\nUNRWA fornisce strutture riconosciute in 59 campi profughi in Giordania, Libano, Siria, Cisgiordania e la Striscia di Gaza.\nL'UNRWA viene criticata dai governi israeliani i quali affermano che questa continui ad alimentare tra i profughi palestinesi l'anelito al diritto al ritorno previsto dalla risoluzione 194 dell'Assemblea Generale delle Nazioni Unite nel 1948.\nAltri governi , come quelli del Bangladesh, Canada, Giappone, Giordania, Malaysia, Paesi Bassi, Norvegia, Sudafrica, Turchia, Vietnam, e l'Autorit\u00e0 Palestinese hanno elogiato il suo lavoro."}
{"id": "2160813", "revid": "300067", "url": "https://it.wikipedia.org/wiki?curid=2160813", "title": "Doug West", "text": ""}
{"id": "2160814", "revid": "647919", "url": "https://it.wikipedia.org/wiki?curid=2160814", "title": "Abd al-Karim Kassem", "text": ""}
{"id": "2160815", "revid": "135224", "url": "https://it.wikipedia.org/wiki?curid=2160815", "title": "Sony Pictures Home Entertainment", "text": ""}
{"id": "2160816", "revid": "647919", "url": "https://it.wikipedia.org/wiki?curid=2160816", "title": "Abd al-Karim Qassem", "text": ""}
{"id": "2160817", "revid": "647919", "url": "https://it.wikipedia.org/wiki?curid=2160817", "title": "Abd el-Karim Kassem", "text": ""}
{"id": "2160818", "revid": "647919", "url": "https://it.wikipedia.org/wiki?curid=2160818", "title": "Abd el-Karim Qassem", "text": ""}
{"id": "2160820", "revid": "647919", "url": "https://it.wikipedia.org/wiki?curid=2160820", "title": "Abdul-Karim Kassem", "text": ""}
{"id": "2160821", "revid": "117179987", "url": "https://it.wikipedia.org/wiki?curid=2160821", "title": "Falsa porta", "text": "La Falsa porta \u00e8 un elemento architettonico in pietra o legno raffigurante una simbolica porta che con la sua magica funzione consentiva al Ka del defunto di transitare, attraverso la via dell'Aldil\u00e0, dal regno dei morti a quello dei vivi e viceversa.\nNel periodo protodinastico di Naqada e a partire dalla I dinastia compare sui serekht una facciata di palazzo stilizzata che reca due ingressi, simboleggianti l'unificazione dell'Alto e Basso Egitto.\nL'ingresso raffigurato era quello monumentale del palazzo reale che veniva riprodotto, in maniera ridotta, sulla cinta muraria del tempio funebre per consentire al sovrano defunto di ritornare nel suo palazzo attraverso la falsa porta.\nIl motivo della Facciata di palazzo era nell'Antico Regno riprodotto nella sola porta in ambito funerario ed aveva anche qui lo scopo di consentire al ka del defunto di tornare tra i vivi per raccogliere il cibo posto sulla Tavola delle offerte, situata vicino alla porta.\nQuesta Falsa porta era all'inizio semplicemente dipinta e situata vicino ad un'apertura nel muro che consentiva di deporre le offerte votive ma successivamente questi due elementi si fusero dando origine alla Falsa porta propriamente detta.\nSe le offerte indispensabili alla vita del defunto non venivano effettuate, questi poteva utilizzare la lista degli alimenti incisa sulla porta insieme alle varie formule.\nLa disposizione di queste ultime era sempre la stessa: nella parte superiore vi erano il nome e i titoli del defunto, a destra sullo stipite la formula dell'offerta ad Osiride, a sinistra la formula dell'offerta ad Anubi e sulle lastre laterali del finto varco vi erano immagini del defunto con la sua famiglia.\nTra le lastre laterali e sotto l'architrave era rappresentata una stuoia arrotolata che in origine era posta fuori della mastaba e sulla quale venivano poste le offerte ma che fu poi sostituita, per motivi pratici, dalla Tavola delle offerte in pietra.\nLa porta era sovente guarnita in alto da una cornice arrotondata e decorata che simboleggiava la casa del defunto, sotto vi era la stele funebre con l'immagine del defunto, spesso seduto su un Sedile di presentazione, davanti alla tavola imbandita e con incise le tradizionali formule funebri.\nDurante il Medio Regno appariva scolpita sulla porta anche la biografia del defunto, che ha consentito agli studiosi di ricostruire fatti e contesti storici, elementi estremamente importanti per ricomporre il grande mosaico della civilt\u00e0 egizia.\nCelebre la falsa porta di Mehu, visir nel regno di Teti della VI dinastia, decorate da rilievi policromi sia nelle immagini che nei geroglifici e dove il defunto \u00e8 rappresentato davanti alla tavola delle offerte sulla quale sono posati alti pani.\nUn altro bell'esempio si trova nella mastaba di Hesyra dove la falsa porta ha i battenti in legno riccamente decorati con bassorilievi raffiguranti il defunto.\nA partire dalla fine dell'Antico Regno comparve la stele detta a falsa porta e durante il periodo ramesside, dinastie XIX e XX, la stele con la raffigurazione del defunto fu collocata all'esterno della tomba e la falsa porta non fu pi\u00f9 rappresentata."}
{"id": "2160822", "revid": "647919", "url": "https://it.wikipedia.org/wiki?curid=2160822", "title": "Abdul-Karim Qassem", "text": ""}
{"id": "2160823", "revid": "438678", "url": "https://it.wikipedia.org/wiki?curid=2160823", "title": "Il trono di fuoco (film 1969)", "text": "Il trono di fuoco (\"The Bloody Judge\") \u00e8 un film del 1969 diretto da Jes\u00fas Franco.\nTra i film meno personali di Jes\u00fas Franco, si presenta come un convenzionale dramma storico con alcune scene di compiaciuta violenza.\nCon ogni probabilit\u00e0, fu girato sull'onda del successo de \"Il grande inquisitore\" di Michael Reeves (1968).\nUsc\u00ec in numerosi paesi, con differenze significative. La versione pi\u00f9 lunga \u00e8 quella inglese, intitolata The Bloody Judge, che tuttavia manca completamente della fondamentale scena del lago, nella quale Mary tenta il suicidio, \u00e8 salvata da Harry e se ne innamora.\nNel 1972 Franco ne ha girato un sequel intitolato \"Les d\u00e9mons\".\nTrama.\nInghilterra, fine XVII secolo. Il sadico giudice Lord Jeffreys condanna al rogo Alicia Grey, accusata ingiustamente di stregoneria. Ma in realt\u00e0, il giudice si serve delle presunte streghe semplicemente al fine di sostenere la propria attivit\u00e0 politica e di soddisfare i propri bisogni sessuali. La sorella Mary e il suo innamorato, Harry Selton, figlio del conte di Wessex, decidono cos\u00ec di vendicare Alicia."}
{"id": "2160828", "revid": "729019", "url": "https://it.wikipedia.org/wiki?curid=2160828", "title": "Triangolo femorale", "text": "In anatomia topografica il triangolo femorale o di Scarpa (da Antonio Scarpa) \u00e8 una regione situata nella parte superiore, anteriore e mediale della coscia. Si presenta come una depressione dalla forma di piramide triangolare con apice rivolto verso il basso e base in alto. Esso d\u00e0 passaggio al muscolo ileopsoas e al nervo femorale, a vasi arteriosi, venosi e linfatici femorali e al linfonodo di Cloquet.\nDisposizione e rapporti.\nIl triangolo femorale \u00e8 delimitato:\nL'apice \u00e8 diretto inferiormente e corrisponde alla sovrapposizione dei muscoli sartorio e adduttore lungo. Prosegue inferiormente con il canale dei vasi femorali. La base \u00e8 costituita dalla Lacuna Vasorum.\nLa parete laterale \u00e8 caratterizzata dal muscolo ileopsoas. La parete mediale \u00e8 caratterizzata dal muscolo pettineo. Tra i muscoli pettineo e psoas si forma la fossa ileopettinea, rivestita dalla fascia ileopettinea.\nLa parete anteriore \u00e8 costituita dalla fascia lata, presenta centralmente la fascia cribrosa per il passaggio di numerosi vasi sanguigni (tra cui la vena grande safena) e linfatici.\nSuddivisione interna.\nLa benderella ileo-pettinea suddivide nel Triangolo di Scarpa: la lacuna muscolare, posta lateralmente e la lacuna dei vasi posta medialmente.\nContenuti.\nIl triangolo femorale \u00e8 importante perch\u00e9 viene attraversato da diverse strutture vitali. Le seguenti strutture sono citate dalla parte laterale a quella mediale:\nLa guaina femorale racchiude i 4 cm superiori dei vasi femorali (da laterale a mediale):\nPatologia.\nLe ernie crurali rappresentano la maggiore patologia della regione, seguono danni a carico del linfonodo sentinella di Cloquet.\nIl triangolo femorale fornisce un facile accesso ad arterie maggiori, per questo l'angioplastica coronarica e l'angioplastica periferica vengono spesso eseguite entrando nell'arteria femorale attraverso il triangolo femorale. Un forte sanguinamento della gamba pu\u00f2 essere fermato applicando una pressione sul triangolo femorale. L'arteria femorale \u00e8 posizionata nel punto medio tra la sinfisi pubica e la spina iliaca anteriore superiore; medialmente si trova la vena femorale. Quindi la vena femorale, una volta localizzata, consente la venipuntura femorale.\nQuest'area contiene i bacini superficiali e profondi dei linfonodi inguinali, ed \u00e8 la posizione ideale per la linfoadenectomia inguinale. In caso di linfoadenopatia palpabile vengono rimossi sia i linfonodi profondi che i superficiali. Nei paziente con una biopsia del linfonodo sentinella positiva, vengono generalmente rimossi solo i linfonodi superficiali, a meno che non sia positivo il linfonodo di Cloquet."}
{"id": "2160831", "revid": "709565", "url": "https://it.wikipedia.org/wiki?curid=2160831", "title": "Samael (Dampyr)", "text": "Samael \u00e8 uno dei personaggi del fumetto italiano \"Dampyr\".\nIl personaggio.\nSamael \u00e8 uno dei cosiddetti \"cani sciolti\" appartenenti alla Squadra del Male: pur avendo collaborato con Nergal in un paio di occasioni, non \u00e8 un suo alleato fisso, ed ha aiutato diverse volte Harlan Draka e i suoi compagni, pur avendo spesso tentato di sedurre ed attirare dalla sua parte Tesla. Conosciuto anche col titolo di \"Principe dei Seduttori\", possiede un tale fascino che pare sia impossibile per una donna umana resistere alle sue \"avances\". Secondo quanto detto dall'Amesha Anyel, Samael e Caleb Lost sono addirittura fratelli: in seguito, uno dei due avrebbe tradito la propria parte e sarebbe passato all'altra squadra. In seguito \u00e8 stato confermato dalle parole dello stesso Samael di essere \"un convertito alla causa\", quindi un Amesha passato dalla parte del Male.\nIl terzetto di ammazzavampiri ha a che fare con lui per la prima volta quando utilizza le sue abilit\u00e0 di tentatore per convertire Tesla al Male; l'intervento di Caleb Lost salva la situazione, ma alla vampira rimane un ricordo ambivalente dell'esperienza, da una parte sentendosi attratta, dall'altra provando repulsione per il \"Principe dei Seduttori\".\nUn ulteriore colpo ai sentimenti della vampira avviene durante una serata di tregua tra le fazioni del Bene e del Male, all'interno del Teatro dei Passi Perduti: Samael non solo rinnova la sua offerta a Tesla, ma, grazie ai suoi poteri, le permette di rivedere il Sole senza esserne ridotta in cenere. La compagna di Harlan \u00e8 chiamata a decidere fra la lotta contro i Maestri della Notte e il tenebroso spasimante, ma la scoperta del piano di Nergal di far saltare la tregua non fa piacere a Samael, in quanto non era stato informato della cosa. Il \"Principe dei Seduttori\" decide cos\u00ec di schierarsi per una volta dalla parte di Harlan, permettendogli di avere la meglio su Dama Druj e Melkiresh, agenti di Nergal.\nTesla, tuttavia, non \u00e8 il solo bersaglio del tenebroso fratello di Caleb Lost: anche Vivien, una delle Guardiane della Legge e \"zia\" di Harlan, \u00e8 stata avvicinata da Samael, il cui fascino tuttavia non funziona su di lei, in quanto non umana. Samael minacci\u00f2 di denunciare al Tribunale della Legge una violazione della \"Legge dell'Equilibrio\" compiuta proprio dalle tre sorelle, se il suo amore non fosse stato corrisposto. Nonostante il rifiuto di Vivien, il principe infernale non ha finora dato seguito alle sue minacce.\nL'ultimo incontro con Tesla \u00e8 avvenuto nella citt\u00e0 infernale di Eblis: con la promessa di salvare Kurjak e Harlan in grave pericolo, Tesla si lascia sedurre da Samael e finisce per abbracciare il male. A seguito di ci\u00f2, il \"Principe dei Seduttori\" effettivamente mantiene la promessa, ed alla fine ricompone anche la coscienza originale della vampira, accortosi che \u00e8 il libero arbitrio di lei che la rendeva tanto attraente. Non \u00e8 solo per questo tuttavia che Samael decide di aiutare ancora una volta la squadra di Harlan: in questo modo spera di conquistare il favore di Vivien, a cui ha trasmesso le immagini dello scontro fra Kurjak e i demoni infernali ad Eblis.\nSamael rinuncia definitivamente a tentare di sedurre Tesla in segno di riconoscenza quando, grazie soprattutto alla collaborazione di Harlan e Caleb (oltre che del d\u00e9mone ramingo Ryakar), riesce a condurre alla morte nella Dimensione Nera alcuni suoi rivali dell\"'Altra Parte\" grazie ai poteri dello \"speculum\" di John Dee."}
{"id": "2160832", "revid": "767487", "url": "https://it.wikipedia.org/wiki?curid=2160832", "title": "David Benoit", "text": ""}
{"id": "2160834", "revid": "809415", "url": "https://it.wikipedia.org/wiki?curid=2160834", "title": "Barnaby Holm", "text": "Biografia.\nFiglio di due personaggi del mondo dello spettacolo Ian Holm e Bee Gilbert, fratello di Melissa Holm. Dopo aver esordito molto giovane come attore e aver recitato in alcuni film, decise di lasciare l'attivit\u00e0 per dedicarsi al lavoro manageriale."}
{"id": "2160835", "revid": "729019", "url": "https://it.wikipedia.org/wiki?curid=2160835", "title": "Caproni Ca.161", "text": "Il Caproni Ca.161 era un monomotore biplano sperimentale realizzato dall'azienda italiana Aeronautica Caproni nella met\u00e0 degli anni trenta per battere il precedente primato mondiale di quota massima.\nStoria del progetto.\nPer poter affermare la superiorit\u00e0 tecnica dei propri velivoli e per spirito di competizione, l'ingegner Gianni Caproni decise di realizzare un velivolo appositamente studiato per riuscire a battere il primato mondiale di quota massima. Per il progetto si affid\u00f2 a Rodolfo Verduzio il quale si bas\u00f2 sul Caproni Ca.113, un biplano monomotore da addestramento avanzato con capacit\u00e0 acrobatiche, prodotto negli stabilimenti di Taliedo dall'inizio degli anni trenta.\nTecnica.\nIl Ca.161 presentava un'impostazione convenzionale, come il Ca.113 dal quale derivava, ovvero un biplano monomotore in configurazione traente e carrello fisso.\nLa fusoliera aveva una struttura in tubi saldati ed era dotata di un singolo abitacolo aperto modificato per contenere l'attrezzatura necessaria per raggiungere l'alta quota. La parte posteriore terminava in un impennaggio classico monoderiva dotato di piani orizzontali controventati.\nLa configurazione alare era biplana a scalamento positivo, con l'ala superiore ed inferiore di ugual misura, con l'inferiore disassata verso la parte posteriore, collegate tra loro e la fusoliera da una serie di montanti in tubi metallici.\nIl carrello d'atterraggio era un triciclo classico molto semplice, fisso, integrato posteriormente da un ruotino d'appoggio.\nLa propulsione era affidata ad un motore Piaggio P.XI RC.72, un radiale 14 cilindri a doppia stella raffreddato ad aria dotato di riduttore e compressore con quota di ristabilimento di 7\u00a0200 m, collegato ad un'elica quadripala, soluzione gi\u00e0 adottata dalla versione Ca.113AQ (Alta Quota) e studiata per diminuire gli effetti della rarefazione dell'aria.\nPrimati.\nL'8 maggio 1937, pilotato da Mario Pezzi, comandante dal 1934 del Reparto Alta Quota di Guidonia, il Ca.161 venne portato in volo per stabilire il nuovo record. Sull'esperienza fatta con il Ca.113AQ, anch'esso pilotato dal comandante Pezzi, per evitare i problemi di respirazione e contrastare il freddo intenso al pilota venne fatta indossare una speciale tuta riscaldata munita di scafandro, che assomigliava alle tute introdotte vent'anni pi\u00f9 tardi per i primi tentativi di conquista dello spazio. Lo sviluppo della speciale tuta pressurizzata fu fatta in collaborazione col pilota collaudatore Ferdinando Rosei che la test\u00f2 sia in laboratorio che in volo. In questa configurazione, Pozzi riusc\u00ec a raggiungere i 15\u00a0635 m di quota, stabilendo il nuovo record.\nQuesto per\u00f2 rimase imbattuto per poco tempo. Il 30 giugno di quello stesso anno il britannico M.J. Adam, ai comandi di un Bristol Type 138, lo superava a sua volta, raggiungendo i 53\u00a0940 ft, corrispondenti a 16\u00a0440 metri.\nPezzi e Caproni decisero allora di riprendersi il primato, realizzando una versione ancora pi\u00f9 estrema del modello, denominata Ca.161bis. Le modifiche pi\u00f9 evidenti riguardavano l'installazione nella fusoliera di una camera pressurizzata, in cui il Pezzi si sarebbe calato, chiusa superiormente da uno scafandro a tenuta stagna. Inoltre venne costruita una versione del motore P.XI ancor pi\u00f9 ottimizzata per l'alta quota, dotata di un compressore a due stadi con quota di ristabilimento portata a 10\u00a0000 m, denominata Piaggio P.XI RC.100/2v.\nIn questa configurazione Pezzi riusc\u00ec a raggiungere la quota di 17\u00a0083 m, primato rimasto a lungo imbattuto per biplani con motore a pistoni e con propulsione ad elica. Esso fu battuto solo il 4 agosto 1995 dal monoplano sperimentale Grob G 850 Strato 2C della Grob Aerospace, che raggiunse i 18\u00a0552 m nel suo ultimo volo."}
{"id": "2160839", "revid": "2202614", "url": "https://it.wikipedia.org/wiki?curid=2160839", "title": "William Perkins", "text": "William Perkins nasce da Thomas e Anna Perkins a Marston Jabbett, nella parrocchia di Bulkington, Warwickshire, Inghilterra, nel 1558, \u00c8 l'anno in cui la protestante Elisabetta I accede al trono, succedendo alla sorella cattolica Maria come regina d'Inghilterra. Perkins vive l'intera sua vita sotto il regno di Elisabetta I, morendo solo un anno prima della morte della regina stessa, avvenuta nel 1603. Il rapporto del Perkins con la regina Elisabetta I \u00e8 ambiguo. Da una parte si rallegra che questa Regina abbia riportato finalmente e stabilmente l'Inghilterra alla fede protestante, dall'altra risente del fatto ed \u00e8 molto frustrato che non l'abbia fatto in modo del tutto coerente con i principi della Riforma, accettando, a suo dire, troppi compromessi con molti aspetti del Cattolicesimo.\nInfanzia e giovent\u00f9.\nSi sa poco dell'infanzia e dell'estrazione sociale del Perkins. La sua famiglia \u00e8 relativamente benestante, dato che nel giugno del 1577, all'et\u00e0 di 19 anni, il Perkins \u00e8 registrato come pensionato pagante del Christ's College di Cambridge. Riceve il \"Bachelor of Arts\" nel 1581 e il \"Master of Arts\" nel 1584. Per quanto dotato di grande intelligenza e capacit\u00e0, la giovinezza del Perkins \u00e8 descritta dagli agiografi come disordinata ed immoderata, data all'alcool. Non \u00e8 chiaro, per\u00f2, quanto questo ritratto sia influenzato, da una parte dalle calunnie dei suoi avversari pi\u00f9 tardi, dall'altra dalla tendenza dei Puritani ad esagerare i loro \"peccati di giovent\u00f9\" per rendere ancora pi\u00f9 impressionante la conseguente conversione. Pare non inverosimile che, come si racconta, egli abbia in questo periodo generato un figlio illegittimo come pure che si sia attivamente interessato di astrologia.\nSecondo una storia non verificabile, una volta, mentre camminava per la citt\u00e0, ode una giovane madre dire al suo figlioletto che teneva per mano: \"Tieni a freno la tua lingua, se no ti porto da quell'ubriacone del Perkins laggi\u00f9\". Scoprendo di essere diventato occasione di dileggio fra la gente, la sua coscienza comincia a rimordergli fintanto che giunge alla conversione alla fede evangelica. \u00c8 chiaro che il Perkins abbia avuto un personale risveglio spirituale fra il 1581 e il 1584.\nMinistero pastorale e docenza.\nPerkins comincia cos\u00ec a Cambridge ad associarsi ai circoli che, a quel tempo, vorrebbero che la Chiesa d'Inghilterra si riformasse radicalmente secondo i principi del Calvinismo com'era avvenuto, ad esempio, a Ginevra, seguendo la linea tracciata dai teologi continentali Teodoro Beza, Girolamo Zanchi, e Zaccaria Ursino.\nSebbene Perkins si distingua nel sostenere la teologia calvinista pi\u00f9 rigorosa, \u00e8 lungi dall'essere un teologo freddo e distaccato come si descrive talvolta chi segue questa linea, ma si distingue per la sua spiritualit\u00e0 e piet\u00e0, il carattere esemplare, la sua predicazione appassionata che richiama da ogni dove folle di persone solo per ascoltarlo, e l'amorevole e compassionevole cura che egli dimostra per accompagnare alla fede in Cristo e seguire pastoralmente persone di estrazione pi\u00f9 diversa, compresi gli internati del carcere di Cambridge dove comincia a svolgere un fecondo ministero di cappellania. Una volta, come amano rilevare le sue biografie, Perkins incontra un carcere un giovane condannato a morte per i suoi crimini e che teme di finire ben presto all'inferno. Perkins lo convince che, attraverso Ges\u00f9 Cristo, Dio pu\u00f2 perdonare i suoi peccati, e cos\u00ec questo giovane affronta l'inevitabile sua condanna a morte con dignit\u00e0, compostezza e serenit\u00e0, dopo aver affidato la sua vita a Cristo.\nNel 1584, poco dopo aver ricevuto il suo \"Master of Arts\", Perkins diventa professore associati al Christ's College fino al 1594, dopodich\u00e9, nel 1595, diventa rettore della chiesa di S. Andrew a Cambridge fino alla sua morte.\nCome \"puritano moderato\", Perkins si oppone fermamente ai \"non conformisti\" ed altri separatisti che rifiutano di conformarsi alla Chiesa d'Inghilterra. D'altro canto, egli pure si oppone al regime elisabettiano di uniformit\u00e0 imposto dalle autorit\u00e0 politiche alla chiesa. per esempio, quando l'arciverscovo di Canterbury John Whitgift fa arrestare ed imprigionare Francis Johnson per l'appoggio che dava alla forma presbiteriana di governo della chiesa, Perkins difende vivacemente il Johnson.\nIl 13 gennaio 1587, Perkins predica un sermone che condanna la pratica di inginocchiarsi per ricevere l'Eucaristia (come pure altre formalit\u00e0 religiose che ritiene superstiziose) e, per questo, viene chiamato a rispondere delle sue idee di fronte ai giudici del Regno. Durante l'ultima serie di processi contro i ministri di culto di tendenza puritana, nel 1590-1591 Perkins afferma di non poter rammentare con chi avesse discusso il \"Libro di disciplina\" della chiesa.\nPerkins sposa Timothye Cradocke di Grantchester il 2 luglio 1595. La coppia avr\u00e0 sette figli, tre dei quali nati morti.\nPerkins aveva un talento sorprendente nel leggere libri. Pare che li sfogliasse cos\u00ec velocemente da apparire quasi non leggervi nulla, eppure registrava ogni cosa accuratamente nella sua mente.\nPersuasioni teologiche ed influenza.\nPerkins sostiene la dottrina della \"doppia predestinazione\" e contribuisce a far conoscere in Inghilterra il pensiero di Teodoro di Beza, di cui pubblica in inglese il famoso grafico che illustra questo concetto.\nLe concezioni del Perkins sulla doppia predestinazione lo rendono il bersaglio favorito di Arminio l'ecclesiastico olandese che si oppone alla dottrina della predestinazione.\nPerkins acquisisce fama internazionale come polemista con la pubblicazione di \"A Reformed Catholike\" (Un cattolico riformato) nel 1597, in cui sostiene che i veri cattolici romani siano solo quelli che sono definiti come \"protestanti\". Durante la sua vita Perkins consegue enorme popolarit\u00e0. La vendita delle sue opere sorpassa persino quella delle opere di Giovanni Calvino. Le sue opere sono tradotte in molte lingue.\nDalla sua posizione a Cambridge Perkins \u00e8 in grado di influenzare un'intera generazione di ecclesiastici inglesi. i suoi discepoli includono:\nMorte.\nSoffrendo di una forma grave di colelitiasi, Perkins muore dopo settimane di sofferenza il 22 ottobre 1602 all'et\u00e0 di 44 anni. James Montagu predica il suo sermone funebre sul testo di Giosu\u00e8 1:2 \"Mos\u00e8, il mio servo, \u00e8 morto\". Viene sepolto a St. Andrew, la chiesa in cui aveva servito come pastore per 18 anni.\nOpere.\nOltre alla sua attivit\u00e0 di insegnante, pastore e predicatore, Perkins produce molti libri di gran valore apprezzati non solo in patria. Tradotti in latino per il pubblico internazionale, alcuni pure in francese, tedesco e spagnolo. Invalido nella mano destra, si dice che li scrivesse tutti e rapidamente con la sinistra.\nPostume:"}
{"id": "2160840", "revid": "599013", "url": "https://it.wikipedia.org/wiki?curid=2160840", "title": "John Robinson (attore statunitense)", "text": "Biografia.\nGiovinezza.\nJohn Robinson \u00e8 nato a Portland, Oregon, il 25 ottobre 1985.\nCarriera.\nRobinson inizi\u00f2 la sua carriera di attore nel 2003 quando il regista Gus Van Sant lo scelse come protagonista del suo film \"Elephant\". Due anni dopo, recit\u00f2 in \"Ingannevole \u00e8 il cuore pi\u00f9 di ogni cosa\" e in \"Lords of Dogtown\" nel ruolo dello skater Stacy Peralta. Nel 2006 recit\u00f2 nel film \"Seraphim Falls\" di David Von Ancken. L'anno seguente ha recitato in \"Transformers\" e \"The Beautiful Ordinary\".\nNel 2008 ha recitato nel film \"Wendy and Lucy\" diretto da Kelly Reichardt. Quattro anni dopo ha interpretato il surfista Wayne in \"186 Dollars to Freedom\" di Camilo Vila Nel 2014 ha recitato in \"Boys of Abu Ghraib\", \"Something Wicked\", e nella commedia \"Tutto pu\u00f2 accadere a Broadway\", dove per\u00f2 non \u00e8 stato accreditato tra gli attori. En 2015, trabaj\u00f3 en \"There Is a New World Somewhere\". Nel 2016 ha recitato nel thriller psicol\u00f3gico \"Intruder\" e nel 2017 ha recitato nella commedia drammatica \"Avenues\", scritta e diretta da Michael Angarano.\nPi\u00f9 recentemente ha recitato nei film \"Il massacro di Amityville\" (2018) e \"Billboard\" (2019) e nella serie televisiva \"Dark Stories\".\nVita privata.\nRobinson ama lo snowboard e giocava a lacrosse al liceo. Ha lavorato anche come modello. Si \u00e8 diplomato nel 2005 presso la Oregon Episcopal School. Robinson ha rilasciato un'intervista approfondita nel numero 10 della rivista di moda \"Hero\", pubblicato nell'ottobre 2013."}
{"id": "2160850", "revid": "599013", "url": "https://it.wikipedia.org/wiki?curid=2160850", "title": "Tim Perry", "text": ""}
{"id": "2160852", "revid": "56588", "url": "https://it.wikipedia.org/wiki?curid=2160852", "title": "Sede titolare di Otricoli", "text": ""}
{"id": "2160855", "revid": "709565", "url": "https://it.wikipedia.org/wiki?curid=2160855", "title": "L'Isola del Corallo", "text": " \u00e8 un anime franco-giapponese prodotto nel 1990 in 100 puntate dallo studio Gallop. La serie \u00e8 stata trasmessa per la prima volta dal network giapponese NHK a partire dal febbraio del 1990 e in Italia da Italia 1 nel 1993. A causa del basso indice di ascolto, la trasmissione della serie \u00e8 stata interrotta dopo il 15\u00ba episodio e non \u00e8 pi\u00f9 ripresa.\nTrama.\nSerie a sfondo ecologico, narra delle avventure di piccoli esseri immaginari dalle variopinte chiome, che come i pi\u00f9 famosi Puffi di Pierre Culliford vivono le loro avventure in una terra piena di magia.\nSigla.\nLa sigla iniziale e finale italiana, dal titolo \"L'Isola del Corallo\", musica di Carmelo Carucci e testo di Alessandra Valeri Manera, \u00e8 cantata da Cristina D'Avena."}
{"id": "2160869", "revid": "767487", "url": "https://it.wikipedia.org/wiki?curid=2160869", "title": "Michael Adams (cestista)", "text": ""}
{"id": "2160870", "revid": "38275", "url": "https://it.wikipedia.org/wiki?curid=2160870", "title": "Cariche di lancio", "text": ""}
{"id": "2160871", "revid": "1887638", "url": "https://it.wikipedia.org/wiki?curid=2160871", "title": "Rhagoletis cerasi", "text": "La mosca delle ciliegie (\"Rhagoletis cerasi\" ) \u00e8 un insetto dell'ordine dei Ditteri (Brachycera: Tephritidae).\nRappresenta una delle maggiori problematiche entomologiche della produzione cerasicola, arrecando gravi danni ai frutti. Oltre che sulle drupe di ciliegi coltivati e spontanei \u00e8 rinvenibile su specie di caprifoliaceae appartenenti al genere \"Lonicera\".\nMorfologia.\nUovo.\nHa forma affusolata e colore biancastro. Le ridotte dimensioni (0,7x0,2\u00a0mm) lo rendono difficilmente visibile a occhio nudo.\nLarva.\nApoda, di colore biancastro, dopo 3 stadi larvali raggiunge la maturit\u00e0 e la lunghezza di 4\u20136\u00a0mm. \u00c8 ben evidente il tipico apparato boccale masticatore dotato di due uncini neri grazie ai quali si scava la galleria nel frutto.\nPupa.\nLa pupa \u00e8 protetta da un pupario di forma cilindrica, lungo circa 4\u00a0mm, formato dalla trasformazione dell'exuvia dell'ultimo stadio larvale. Inizialmente di colore beige chiaro, il pupario diventa verdastro poco prima dello sfarfallamento dell'adulto.\nAdulto.\n\u00c8 di colore nero lucente, con capo bruno e scutello giallo. Le ali presentano 4 bande trasversali nere. Ha lunghezza compresa tra 3,5 e 5\u00a0mm.\nCiclo biologico.\nGli adulti compaiono tra fine aprile e met\u00e0 giugno, e cominciano subito a nutrirsi delle secrezioni zuccherine prodotte dal ciliegio stesso o da insetti (come la melata degli afidi), prediligendo zone dell'albero soleggiate e riparate dai venti che ostacolerebbero la deposizione delle uova e la nutrizione. Gli adulti sono poco mobili e non si spostano dalle piante sotto le quali sono presenti i pupari limitandosi a dirigersi nelle aree pi\u00f9 idonee dell'albero. Dopo 10-15 giorni dalla comparsa, con una temperatura di almeno 18 \u00b0C, le femmine depongono 50-80 uova sui frutti che cominciano a colorarsi di rosso (fase di invaiatura). Le ovideposizioni cominciano generalmente nella parte nord - est dell'albero, per poi estendersi uniformemente su tutta la chioma. Le uova sono deposte mediante ovopositore di sostituzione; per ogni drupa viene deposto un solo uovo grazie alla marcatura con un feromone, impedendo cos\u00ec altre ovideposizioni che potrebbero creare fenomeni di competizione e cannibalismo tra le larve. In caso di forti infestazioni \u00e8 per\u00f2 possibile riscontrare pi\u00f9 larve nello stesso frutto.\nDopo 6-12 giorni si ha la schiusura delle uova con fuoriuscita delle larve che cominciano a nutrirsi della polpa, giungendo fino in prossimit\u00e0 del nocciolo. Dopo circa 25 giorni dalla nascita le larve lasciano i frutti e si impupano al suolo, a 3-5 centimetri di profondit\u00e0. Nel terreno passeranno tutto l'inverno, prolungando in alcuni casi il periodo di diapausa per un secondo anno.\nNel complesso \"Rhagoletis cerasi\" compie una generazione ogni 1- 2 anni.\nVa segnalato che repentini abbassamenti di temperatura all'epoca dello sfarfallamento causano un'elevata mortalit\u00e0; allo stesso modo le pupe sono danneggiate da terreno troppo a lungo bagnato.\nDanni.\nIl danno \u00e8 dovuto all'attivit\u00e0 delle larve che scavano gallerie nella polpa per nutrirsi. Le ciliegie colpite presentano generalmente un'area imbrunita attorno al foro di penetrazione con tessuti in disfacimento che rendono il frutto non commerciabile. In alcuni casi si ha cascola precoce del frutto. Le drupe attaccate inoltre, sono facilmente soggette a marciumi come le moniliosi che possono estendersi rapidamente anche ai frutti sani.\nIn alcuni casi i frutti colpiti non presentano sintomi visibili, neanche nella cernita post-raccolta, per poi perdere di consistenza successivamente.\nLa gravit\u00e0 dei danni \u00e8 variabile in base alle cultivar: generalmente le cultivar tardive sono pi\u00f9 suscettibili agli attacchi di \"Rhagoletis cerasi\" rispetto alle cultivar precoci; allo stesso modo le variet\u00e0 di ciliegio dolce sono pi\u00f9 suscettibili rispetto alle variet\u00e0 di ciliegio acido. Per quanto riguarda l'areale geografico, le problematiche legate a questo insetto sono pi\u00f9 rilevanti nelle regioni meridionali che in quelle settentrionali, e pi\u00f9 gravi nelle aree collinari e pedemontane rispetto alle zone di pianura.\nLotta.\nMezzi agronomici e strategie preventive.\nPer ridurre le popolazioni di \"Rhagoletis cerasi\" \u00e8 utile effettuare una leggera erpicatura nei mesi di marzo - aprile per esporre le pupe presenti agli agenti atmosferici e ridurre lo sfarfallamento degli adulti.\nViene inoltre segnalata la possibilit\u00e0 di impiegare apposite reti con le quali avvolgere le piante, impedendo cos\u00ec alla mosca di deporre le uova sui frutti. Tali reti vengono installate prima del volo degli adulti e rimosse alla raccolta; le difficolt\u00e0 logistiche legate alla protezione di molte piante non hanno ancora permesso una grande diffusione di questa metodologia.\nL'utilizzo di trappole cromotropiche gialle pu\u00f2 essere utile per determinare la presenza dell'insetto e valutare l'opportunit\u00e0 di eventuali trattamenti. Possono inoltre servire per catturare le mosche e ridurre cos\u00ec la popolazione nel frutteto. Le trappole vanno montate tra aprile e maggio sulla parte rivolta a sud-est dell'albero, in numero di 1-2 ad ettaro per il monitoraggio e 15-20 per la cattura massale.\nLotta chimica.\nGli interventi chimici contro la mosca delle ciliegie vengono effettuati all'invaiatura per evitare la deposizione delle uova da parte delle femmine. La necessit\u00e0 di collocare l'intervento insetticida in questa fase pone alcuni problemi di ordine tossicologico, in quanto il breve tempo che intercorre dall'invaiatura alla maturazione commerciale aumenta il rischio di residui di principio attivo sul prodotto finale. \u00c8 quindi fondamentale rispettare il tempo di carenza e le limitazioni legislative sul numero di trattamenti effettuabili avvalendosi delle strategie di lotta integrata.\nTra i principi attivi impiegabili ricordiamo:\nIn agricoltura biologica la lotta a \"Rhagoletis cerasi\" si fa particolarmente difficoltosa per la limitata disponibilit\u00e0 di principi attivi efficaci. Tra le sostanze naturali consentite dai disciplinari di produzione biologica troviamo:\nPiretrine naturali\nIl primo trattamento va effettuato alla prima cattura delle trappole cromotropiche. L'utilizzo di piretrine contro \"Rhagoletis cerasi\" \u00e8 consigliabile solo in caso di infestazioni limitate, data la bassa efficacia di queste sostanze. Gli interventi possono essere ripetuti, anche a distanza di soli 4-6 giorni in caso di pioggia che dilava il principio attivo sulle foglie.\nRotenone\nIn Italia il prodotto \u00e8 registrato con un tempo di carenza di 10 giorni.\nCome per le piretrine \u00e8 fondamentale intervenire a partire dalle prime catture delle trappole cromotropiche, effettuando 2-3 interventi a distanza di 10 giorni (in caso di piogge \u00e8 opportuno intervenire ulteriormente).\nIl rotenone risulta efficace per l'azione abbattente degli adulti in volo al momento del trattamento; se l'attacco \u00e8 poco virulento si possono contenere i danni al di sotto del 5-10% di frutti colpiti.\nVa per\u00f2 ricordato che i trattamenti vanno sospesi 10 giorni prima della raccolta, lasciando cos\u00ec una finestra temporale sufficiente per permettere all'insetto di deporre le uova e infliggere danni.\nAzadiractina\nL'azadiractina oltre ad interferire sulla crescita degli insetti, agisce sui fitofagi svolgendo un'azione per lo pi\u00f9 repellente (con diminuzione delle ovideposizioni) ed antialimentante riducendo l'attivit\u00e0 delle larve.\nIl suo vantaggio principale \u00e8 che non esercita attivit\u00e0 verso gli insetti utili (limitatori naturali e pronubi) e non ha tempo di carenza.\nLotta biologica.\nBacillus thuringiensis\n\"Bacillus thuringiensis\" var. \"tenebrionis\", ampiamente utilizzato in agricoltura biologica, pu\u00f2 essere impiegato, con discreta efficacia, anche per contenere gli attacchi di mosca delle ciliegie. Anche in questo caso \u00e8 indispensabile intervenire tempestivamente, al momento dell'ovideposizione per colpire le larve.\nFunghi entomopatogeni\nSono in studio prodotti a base di \"Beauveria bassiana\" e \"Paecylomices fumosoroseus\", patogeni per \"Rhagoletis cerasi\". Il loro utilizzo in campo \u00e8 ancora limitato, anche se alcuni studi hanno riportato risultati incoraggianti, seppur soggetti a forte variabilit\u00e0 in base a intensit\u00e0 di attacco, condizioni climatiche, cultivar e metodologie applicative.\nNematodi entomopatogeni\nL'impiego di nematodi entomopatogeni mira a colpire le pupe svernanti nel suolo per ridurre le popolazioni di adulti in primavera. La metodologia \u00e8, per ora, ancora sperimentale ma i primi riscontri in campo e in laboratorio sembrano dimostrare una buona efficacia nel ridurre l'incidenza di \"Rhagoletis cerasi\"."}
{"id": "2160872", "revid": "339392", "url": "https://it.wikipedia.org/wiki?curid=2160872", "title": "Ikerssuaq (Ammassalik)", "text": ""}
{"id": "2160874", "revid": "1543377", "url": "https://it.wikipedia.org/wiki?curid=2160874", "title": "Jonas Brothers - Vivere il sogno", "text": "Jonas Brothers - Vivere il sogno (\"Jonas Brothers: Living the Dream\") \u00e8 di un documentario prodotto da Disney Channel, girato durante il \"When You Look Me In The Eyes Tour\" ed \u00e8 una sorta di documentario sulla vita dei fratelli Jonas in tour. Nel programma appaiono Joe, Kevin e Nick, e il loro fratello minore, Frankie Jonas e in due episodi la co-star di \"Camp Rock\" Demi Lovato.\nLa serie, dura circa 10 minuti a episodio (in tutto gli episodi sono 15), documenta tutto il tour, dalla partenza all'ultima tappa. Rappresenta una descrizione molto dettagliata della vita delle tre stelle del pop, le prove, gli incontri con i fan e il rapporto con i genitori e con gli altri membri della troupe. Lo show \u00e8 stato rinnovato per una seconda stagione, che andr\u00e0 in onda durante il 2010 e mostrer\u00e0 questa volta il tour europeo della band."}
{"id": "2160876", "revid": "114325", "url": "https://it.wikipedia.org/wiki?curid=2160876", "title": "Ikerssuaq (Qaanaaq)", "text": ""}
{"id": "2160881", "revid": "767487", "url": "https://it.wikipedia.org/wiki?curid=2160881", "title": "Lobo (Batangas)", "text": "Lobo \u00e8 una municipalit\u00e0 di Quarta classe delle Filippine, situata nella Provincia di Batangas, nella Regione del CALABARZON.\nLobo \u00e8 formata da 26 baranggay:"}
{"id": "2160884", "revid": "287204", "url": "https://it.wikipedia.org/wiki?curid=2160884", "title": "Ananda Everingham", "text": "Nato a Bangkok, in Thailandia, da padre australiano, il giornalista John Everingham, e da madre di etnia lao, Ananda ha frequentato la Bangkok Patana School. Deve la sua fama all'interpretazione di Tun nel film horror thailandese \"Shutter\".\nBiografia.\n\u00c8 figlio del giornalista e fotografo australiano John Everingham, che \u00e8 stato corrispondente dalla Thailandia e di Keo Sirisomphone, laotiana. La storia dei suoi genitori \u00e8 stata romanzata in un film televisivo della BBC, Love Is Forever, che narra la storia di un giornalista che nel 1977 libera il suo amore dal governo comunista del Laos. I suoi genitori divorziarono nel 1997.\nCarriera artistica.\nHa cominciato a lavorare molto giovane, a 14 anni era part-time nel ristorante indiano di famiglia Himali Cha Cha, Qui fu scoperto da Khun Mingkwan della GMM Grammy, la pi\u00f9 grande azienda di intrattenimento in Thailandia."}
{"id": "2160886", "revid": "767487", "url": "https://it.wikipedia.org/wiki?curid=2160886", "title": "Fulgenzio di Otricoli", "text": "Viene venerato come santo dalla Chiesa cattolica, la sua memoria liturgica \u00e8 il 22 maggio.\nBiografia.\nFulgenzio fu vescovo di Ocriculum verso la met\u00e0 del VI secolo, nel periodo delle terza guerra gotica (535-553); a lui, secondo la tradizione, si deve il ritrovamento (nel 540) del corpo di san Vittore che con lui \u00e8 venerato quale patrono della cittadina di Otricoli.\nPapa Gregorio I ricorda nei suoi \"Dialoghi\" che quando il feroce Totila, re degli Ostrogoti, pass\u00f2 sulla via Flaminia attraverso Ocriculum il vescovo gli mand\u00f2 incontro dei chierici con dei donativi per cercare di mitigare il suo furore. I doni furono per\u00f2 rifiutati e Fulgenzio fu per oltraggio confinato in un piccolo cerchio di terreno dal quale non avrebbe dovuto uscire. \nImprovvisamente inizi\u00f2 per\u00f2 a piovere con molta insistenza e poich\u00e9 il luogo dove egli era stato recluso rimase miracolosamente all'asciutto, gli Ostrogoti smisero di oltraggiarlo e lo lasciarono libero.\nIn un secondo periodo Totila si ritrov\u00f2 a passare ad Ocriculum e cerc\u00f2 di costringere Fulgenzio a passare all'arianesimo; questi rimase per\u00f2 fedele alla dottrina cattolica, esortandolo anzi a sua volta a rinnegare il credo ariano. Totila fece allora imprigionare il vescovo ordinando che fosse portato fuori citt\u00e0 e quindi sepolto vivo.\nCulto.\nSuccessivamente la fossa in cui era stato sepolto fu aperta e Fulgenzio fu trovato morto in atto di pregare; egli fu veerato come santo ed il suo corpo fu esumato e trasportato nella chiesa di San Vittore.\nIn seguito alla definitiva distruzione di Ocriculum ad opera dei Longobardi (avvenuta probabilmente nell'anno 601), la popolazione superstite abbandon\u00f2 la citt\u00e0 costruita sulla pianura del Tevere e si spost\u00f2 sulle collina circostante dando origine all'odierna cittadina di Otricoli. Nel 1316, pertanto, il vescovo di Narni fece portare il corpo di San Fulgenzio dalla chiesa di San Vittore (costruita sull'antico sito di Ocriculum ormai in rovina) alla chiesa collegiata di Santa Maria Assunta ad Otricoli dove il suo corpo fu sistemato in una Cappella vicino alla sacrestia. \nNel 1672, a spesa della popolazione di Otricoli, fu edificata una nuova Cappella in onore di San Fulgenzio dove il suo corpo fu riposto in un'urna sotto l'altare; qui furono inoltre trasportate le antiche iscrizioni in marmo che seguirono il corpo del martire nelle sue varie traslazioni."}
{"id": "2160887", "revid": "339392", "url": "https://it.wikipedia.org/wiki?curid=2160887", "title": "Sistema giuridico americano", "text": ""}
{"id": "2160889", "revid": "339392", "url": "https://it.wikipedia.org/wiki?curid=2160889", "title": "Legislazione americana", "text": ""}
{"id": "2160890", "revid": "38120", "url": "https://it.wikipedia.org/wiki?curid=2160890", "title": "Tiro a volo ai Giochi olimpici", "text": ""}
{"id": "2160891", "revid": "30580", "url": "https://it.wikipedia.org/wiki?curid=2160891", "title": "Gran Premio di Francia 1971", "text": "Il Gran Premio di Francia 1971, \"LVII\" \"Grand Prix de France\" e quinta gara del campionato di Formula 1 del 1971, si \u00e8 svolto il 4 luglio sul Circuito di Le Castellet ed \u00e8 stato vinto da Jackie Stewart su Tyrrell-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nStewart si aggiudica il GP di Francia 1971, allungando in classifica - F1world.it/amarcord"}
{"id": "2160892", "revid": "38120", "url": "https://it.wikipedia.org/wiki?curid=2160892", "title": "Tiro a segno ai Giochi olimpici", "text": ""}
{"id": "2160895", "revid": "1983214", "url": "https://it.wikipedia.org/wiki?curid=2160895", "title": "Mabini", "text": "Il toponimo Mabini pu\u00f2 riferirsi a diverse localit\u00e0 delle Filippine:"}
{"id": "2160899", "revid": "1543377", "url": "https://it.wikipedia.org/wiki?curid=2160899", "title": "Borraccia", "text": "La borraccia \u00e8 un contenitore infrangibile e leggero per liquidi caldi e freddi.\nDi capacit\u00e0 di circa un litro (da 3/4 a 1,5 l.), dotata di chiusura ermetica a scatto o filetto, con possibilit\u00e0 di venire agganciata con moschettone o appesa con tracolla. Realizzata tradizionalmente in alluminio, raramente in plastica, pu\u00f2 avere un rivestimento interno per evitare l'ossidazione dell'alluminio e un rivestimento esterno in panno, che opportunamente bagnato, permette di mantenere il contenuto fresco grazie all'evaporazione. Pu\u00f2 essere dotata di un coperchio infilato sull'imboccatura, a vite o incastro, che serve per bere come bicchiere o gavettino. Viene usata per gli sport all'aperto, in alpinismo, al campeggio o dagli scout, fa parte della dotazione militare. Oggi meno usata poich\u00e9 viene soppiantata dalle bottiglie in plastica.\nStoria.\nLe antenata della borraccia \u00e8 l'otre, praticamente l'unico contenitore economico, leggero, di poco ingombro e soprattutto infrangibile, a disposizione di tutti dall'antichit\u00e0 fino al XIX secolo. Pietro Guglielminetti, possessore di una piccola industria di materiali in legno e fornitore del Regio Esercito, fu l'inventore, intorno al 1860, della borraccia, allora fabbricata in legno.\nLe borracce saranno costruite in alluminio a partire dal 1912.\nNello sport.\nDurante una durissima salita, in una tappa del Tour de France 1952, il fotografo della Omega Fotocronache Carlo Martini scatt\u00f2 una fotografia sul passo del Galibier in cui si vedeva il passaggio di una borraccia tra Fausto Coppi e Gino Bartali, eterni rivali. La foto divenne rapidamente un simbolo della rivalit\u00e0 sportiva cavalleresca, della sfida tra galantuomini e della correttezza che ha caratterizzato negli anni il rapporto tra i due campionissimi, ma la verit\u00e0 sullo scatto \u00e8 sempre stata in discussione: non \u00e8 infatti noto chi dei due stesse passando la borraccia al rivale."}
{"id": "2160905", "revid": "599013", "url": "https://it.wikipedia.org/wiki?curid=2160905", "title": "Kenny Battle", "text": ""}
{"id": "2160907", "revid": "117345194", "url": "https://it.wikipedia.org/wiki?curid=2160907", "title": "Episodi di Alvin rock 'n' roll", "text": "Questo \u00e8 l'elenco degli episodi della serie animata degli anni '80 Alvin rock 'n' roll. Alcuni episodi della sesta e settima stagione del cartone animato sono disponibili in videocassetta. Le VHS sono uscite nel 1990 a cura della Lineafilm di Pesaro."}
{"id": "2160909", "revid": "729019", "url": "https://it.wikipedia.org/wiki?curid=2160909", "title": "Bristol Type 138", "text": "Il Bristol Type 138 fu un aeroplano sperimentale, monoposto, monomotore e monoplano ad ala bassa, realizzato dall'azienda aeronautica britannica Bristol Aeroplane Company nei primi anni trenta.\nSviluppato per testare il comportamento di un velivolo ad alta quota e per competere al primato di tangenza massima raggiunta da un velivolo, il Flight Lieutenant M.J. Adam ai comandi del 138A riusc\u00ec nell'impresa il 30 giugno 1937 mantenendone il primato fino al 22 ottobre 1938, data in cui l'italiano Mario Pezzi lo riconquist\u00f2 a bordo del biplano Caproni Ca.161bis."}
{"id": "2160912", "revid": "300067", "url": "https://it.wikipedia.org/wiki?curid=2160912", "title": "Jerome Kersey", "text": "Ha disputato oltre 1153 incontri di regular season e 126 di playoff in 17 stagioni in NBA, di cui 11 nelle file dei Portland Trail Blazers, possedeva una propensione per la schiacciata.\n\u00c8 scomparso nel 2015 all'et\u00e0 di 52 anni a causa di una trombosi."}
{"id": "2160913", "revid": "123158640", "url": "https://it.wikipedia.org/wiki?curid=2160913", "title": "Schiava (Tufino)", "text": "Schiava \u00e8 una frazione del comune di Tufino nella citt\u00e0 metropolitana di Napoli in Campania.\nLa localit\u00e0 si trova nei pressi del confine con la provincia di Avellino, compresa tra le antiche citt\u00e0 di 'Abella' e Nola.\nToponomastica.\nIl nome \u00e8 interessante dal punto di vista etimologico. Secondo la tradizione orale popolare, non giustificabile in base alle fonti a disposizione e dunque probabilmente paretimologica, ma registrata da numerosi Autori tra i quali gi\u00e0 il Giustiniani, la localit\u00e0 dovrebbe il nome a una schiava che lavorava presso una taverna locale, e che successivamente and\u00f2 sposa a un nobile che l\u00e0 aveva la sua residenza. Altra ipotesi sarebbe quella relativa alle numerose cave presenti in zona, intese come \"scavi\", da cui il nome. Recentemente il toponimo \u00e8 stato interpretato come relitto osco pre-latino riferibile alla conformazione piana del territorio. Questa proposta contestualizza il toponimo all'interno di un antico e ampio quadro italico che esclude il riferimento agli schiavi.\nSecondo tale ricostruzione etimologica il toponimo attesterebbe tra l'altro la corrispondenza di massima della localit\u00e0 col sito di cui nolani e abellani trattano nel cosiddetto Cippo abellano a proposito della gestione del tempio di Ercole.\nMonumenti e luoghi d'interesse.\nNel territorio di Schiava sono stati individuati resti archeologici di epoca romana e un antico santuario attualmente inglobato nella recinzione di una Societ\u00e0 che gestisce il locale metanodotto. Proprio in occasione dei lavori per la collocazione del metanodotto sono andati distrutti antichi manufatti in blocchi di tufo, strutture a cupola destinate probabilmente ad uso funerario."}
{"id": "2160915", "revid": "767487", "url": "https://it.wikipedia.org/wiki?curid=2160915", "title": "Mabini (Batangas)", "text": "Mabini \u00e8 una municipalit\u00e0 di Terza classe delle Filippine, situata nella Provincia di Batangas, nella Regione del CALABARZON.\nMabini \u00e8 formata da 34 baranggay:"}
{"id": "2160928", "revid": "155613", "url": "https://it.wikipedia.org/wiki?curid=2160928", "title": "Chiesa di San Martino in Campo", "text": ""}
{"id": "2160930", "revid": "7459", "url": "https://it.wikipedia.org/wiki?curid=2160930", "title": "Grande lavra", "text": ""}
{"id": "2160932", "revid": "775372", "url": "https://it.wikipedia.org/wiki?curid=2160932", "title": "Monastero di Dochiariou", "text": "Il monastero di Dochiariou (greca: \u0394\u03bf\u03c7\u03b5\u03b9\u03b1\u03c1\u03af\u03bf\u03c5) \u00e8 uno dei venti monasteri della Chiesa ortodossa oggi esistenti nella penisola del Monte Athos, in Grecia.\n\u00c8 situato nella parte ovest della penisola ed occupa il decimo rango nella gerarchia dei monasteri della \"Santa Montagna\", \u00e8 retto a regola idiorritmica.\n\u00c8 dedicato agli arcangeli Michele e Gabriele, festa votiva l'8 novembre (21 novembre nel calendario gregoriano).\nNel 1990 contava 32 monaci, mentre nel 2011 erano 53.\nStoria.\nFu fondato nel X secolo o agli inizi dell'XI secolo da sant'Eutimio di Costantinopoli discepolo di sant'Atanasio. Fu parzialmente ricostruito nel XVI-XVII secolo. Il nome sembra far riferimento a \"dochi\u00e9ris\" cantiniere in greco, che sembra essere stata l'attivit\u00e0 del fondatore quanto viveva presso la Grande lavra.\nPatrimonio artistico.\nIl \"katholik\u00f2n\" di questo monastero \u00e8 la pi\u00f9 grande chiesa presente sulla penisola. Fu edificato nel 1567 e venne affrescato da Teofane di Creta. Nella chiesa \u00e8 custodita l'icona della Madonna \"Gorgoepikoos\", (che risponde prontamente).\nNella biblioteca sono custoditi 545 manoscritti di cui 62 pergamene e circa 5\u00a0000 volumi stampati."}
{"id": "2160935", "revid": "767487", "url": "https://it.wikipedia.org/wiki?curid=2160935", "title": "Malvar", "text": "Malvar \u00e8 una municipalit\u00e0 di Quarta classe delle Filippine, situata nella Provincia di Batangas, nella Regione del CALABARZON.\nMalvar \u00e8 formata da 15 baranggay:"}
{"id": "2160941", "revid": "300067", "url": "https://it.wikipedia.org/wiki?curid=2160941", "title": "Terence Stansbury", "text": ""}
{"id": "2160942", "revid": "1776051", "url": "https://it.wikipedia.org/wiki?curid=2160942", "title": "Theodore Hall", "text": "Biografia.\nAll'et\u00e0 di 19 anni, Hall \u00e8 stato reclutato per il Progetto Manhattan, dove \u00e8 stato il pi\u00f9 giovane scienziato di Los Alamos.\nFu una spia per l'Unione sovietica nel campo delle armi atomiche, fornendo una dettagliata descrizione di Fat Man, una delle prime bombe atomiche degli Stati Uniti d'America, e di diversi processi per la purificazione del plutonio."}
{"id": "2160949", "revid": "264444", "url": "https://it.wikipedia.org/wiki?curid=2160949", "title": "Jolinar", "text": ""}
{"id": "2160950", "revid": "1566286", "url": "https://it.wikipedia.org/wiki?curid=2160950", "title": "Arshad Warsi", "text": "Deve la sua fama a Bollywood all'interpretazione di Circuit nei due film Munnabhai M.B.B.S. e Lage Raho Munnabhai.\nHa preso parte anche al cast di Salaam Namaste.\nIn patria ha vinto svariati premi.\nHa inoltre ricoperto il ruolo di cantante in playback in alcune pellicole."}
{"id": "2160952", "revid": "647919", "url": "https://it.wikipedia.org/wiki?curid=2160952", "title": "Antichi Greci", "text": ""}
{"id": "2160953", "revid": "486946", "url": "https://it.wikipedia.org/wiki?curid=2160953", "title": "Windows 2.1", "text": ""}
{"id": "2160954", "revid": "767487", "url": "https://it.wikipedia.org/wiki?curid=2160954", "title": "Mataasnakahoy", "text": "Mataasnakahoy \u00e8 una municipalit\u00e0 di Quarta classe delle Filippine, situata nella Provincia di Batangas, nella Regione del CALABARZON.\nMataasnakahoy \u00e8 formata da 16 baranggay:"}
{"id": "2160955", "revid": "287204", "url": "https://it.wikipedia.org/wiki?curid=2160955", "title": "Windows 2.11", "text": ""}
{"id": "2160956", "revid": "729019", "url": "https://it.wikipedia.org/wiki?curid=2160956", "title": "Battaglia di Quota 70", "text": "La battaglia di Quota 70 fu uno scontro armato della prima guerra mondiale, avvenuto tra il 15 ed il 25 agosto 1917. L'attacco, doveva essere finalizzato a sottrarre forze tedesche dal fronte di Ypres. Anche se ebbe successo, la battaglia non comport\u00f2 la liberazione di Lens.\nSvolgimento della battaglia.\nDopo un consueto bombardamento, la fanteria avanz\u00f2 e, a fine mattinata, i canadesi occuparono Quota 70. I tedeschi tentarono di contrattaccare anche con le armi chimiche. Il secondo attacco ebbe meno successo, ma raccolse successi intorno ai sobborghi occidentali di Lens. Il generale Currie dichiar\u00f2 che questa fu la battaglia pi\u00f9 dura alla quale il Corpo di spedizione canadese abbia partecipato.\nPerdite.\nGli inglesi persero circa 9.200 uomini mentre i tedeschi contarono circa 30.000 perdite."}
{"id": "2160960", "revid": "156341", "url": "https://it.wikipedia.org/wiki?curid=2160960", "title": "FMC Ferentino", "text": ""}
{"id": "2160962", "revid": "773636", "url": "https://it.wikipedia.org/wiki?curid=2160962", "title": "Convento di Sant'Agostino (Tirli)", "text": "Il convento di Sant'Agostino \u00e8 un edificio situato a Tirli, frazione del comune di Castiglione della Pescaia (Grosseto). La sua ubicazione \u00e8 in via della Chiesa, in posizione attigua rispetto alla chiesa di Sant'Andrea Apostolo.\nStoria.\nIl complesso, unitamente all'attigua chiesa di Sant'Andrea, fu costruito agli inizi del Seicento su iniziativa di padre Giovanni Nicolucci da San Guglielmo (Montecassiano, 1552 - Batignano, 1621), per ospitare religiosi dell'ordine degli Agostiniani, rappresentando una delle principali strutture monastico-conventuali della zona di Poggio Ballone. Originariamente, il convento era collegato con il non lontano eremo di Sant'Anna, anch'esso agostiniano, situato nei boschi al di fuori dell'abitato di Tirli.\nIn epoca moderna, le varie strutture religiose della zona furono gradualmente abbandonate dai frati dei vari ordini, lasciando in attivit\u00e0 unicamente le annesse chiesa. Anche il convento di Sant'Agostino segu\u00ec tale destino, venendo trasformato in ambienti parrocchiali ed abitazioni.\nAspetto attuale.\nIl convento di Sant'Agostino si presenta come un complesso architettonico costituito da tre corpi di fabbrica addossati tra di loro, che si dispongono formando una pianta a C, con i due corpi di fabbrica paralleli che vanno parzialmente ad addossarsi al fianco laterale destro della chiesa di Sant'Andrea Apostolo.\nDisposto su livelli sfalsati a causa del dislivello del terreno su cui sorge, presenta su un lato i resti di un loggiato sul lato orientale, che in passato costituiva parte dell'originario chiostro che ha perduto il proprio aspetto a seguito dei lavori di ristrutturazione e trasformazione dell'antico complesso conventuale negli attuali ambienti parrocchiali: la presenza dell'antico chiostro \u00e8 testimoniata dal cortile interno racchiuso tra la chiesa e i tre corpi di fabbrica della struttura conventuale."}
{"id": "2160963", "revid": "300067", "url": "https://it.wikipedia.org/wiki?curid=2160963", "title": "Johnny Dawkins", "text": ""}
{"id": "2160965", "revid": "287204", "url": "https://it.wikipedia.org/wiki?curid=2160965", "title": "Albrecht von Goertz", "text": "Apparteneva all'antica e nobile famiglia dei \"von Schlitz genannt von G\u00f6rtz\" ed era il secondo figlio di tre, di Rudolf von Schlitz (1884-1933) e di Else Meyer (1882-1968).\nBiografia.\nGli inizi.\nAlla morte prematura del primogenito Eberhard, il giovane Albrecht non pot\u00e9 per qualche motivo ereditare il titolo di conte, ma in ogni caso prese a soprannominarsi con tale titolo. Anche in seguito, parlando di questo personaggio, i mezzi di informazione e varie altre fonti hanno sempre teso ad accostargli il titolo di \"Graf\" (\"conte\" in lingua tedesca).\nDopo aver terminato i primi studi, egli cominci\u00f2 l'apprendistato presso la Deutsche Bank di Amburgo, dopodich\u00e9 si trasfer\u00ec a Londra presso un'altra banca, questa volta privata, la \"Helbert Wagg &amp; Co.\", ma le prospettive per tale lavoro non sembravano molto promettenti, per cui nel 1936 si trasfer\u00ec nuovamente, questa volta negli Stati Uniti d'America, e precisamente a New York, dove, a dispetto delle sue origini, incominci\u00f2 a lavorare addirittura in un autolavaggio. Poco tempo dopo cambi\u00f2 nuovamente impiego per lavorare presso una fabbrica di motori aeronautici.\nI primi approcci al \"car design\".\nDurante questo periodo, gi\u00e0 abbastanza movimentato, Albrecht contrasse anche matrimonio con la baronessa Julie di Bodenhausen.\nNel 1938 il giovane Albrecht affitt\u00f2 un grosso garage che adib\u00ec sia ad officina, nella quale cominci\u00f2 ad avvicinarsi all'arte della modifica estetica delle auto. I primi lavori che realizz\u00f2 per conto proprio furono alcune personalizzazioni eseguite sulla base di alcune Ford A e B. Una successiva realizzazione integrale su telaio Mercury fu esposta al Salone di San Francisco del 1939.\nLo scoppio della Seconda guerra mondiale lo costrinse a prestare servizio militare per 5 anni. Oltre al pesantissimo incarico assegnatogli, Albrecht dovette anche affrontare il divorzio dalla moglie, avvenuto nel 1942. Al termine del conflitto, Albrecht von Goertz per puro caso ebbe modo di conoscere Raymond Loewy, uno dei pi\u00f9 noti designer statunitensi dell'epoca, grazie al quale Albrecht trov\u00f2 un impiego in Indiana, presso la Studebaker.\nLa carriera di \"designer\".\nNel 1952 egli apr\u00ec un proprio studio di design, la \"Goertz Industrial Design Inc.\", con sede a New York, uno studio di \"design\" che si occupava di automobili, ma anche di altri oggetti, tra cui elettrodomestici, biciclette, ecc.\nNel 1953, Albrecht von Goertz conobbe Max Hoffman, vulcanico importatore statunitense di BMW e di altre auto europee. Fu la molla che proiett\u00f2 Albrecht von Goertz vero la notoriet\u00e0: Hoffman mise al corrente Albrecht dell'intenzione della BMW di realizzare una vettura sportiveggiante e che stava cercando idee per il disegno del corpo vettura. Albrecht non si fece scappare l'occasione e disegn\u00f2 cos\u00ec le linee della futura BMW 503. Il suo stile piacque ai vertici della casa bavarese, tanto da assegnargli un secondo lavoro, questa volta per una \"roadster\" di fascia alta. Fu cos\u00ec che nacque la splendida silhouette della BMW 507, \nNel 1957, Albrecht von Goertz convol\u00f2 a seconde nozze con Susanne Nettel, dalla quale ebbe un figlio, Peter Joseph, nato nel 1959.\nNei decenni seguenti, Albrecht lavor\u00f2 pi\u00f9 che altro come consulente preso altre case automobilistiche, tra cui la Porsche, la Nissan e la Toyota.\nNegli ultimi anni, Albrecht si dedic\u00f2 anche al disegno di altri oggetti: il suo ultimo lavoro fu un pianoforte della Steinway &amp; Sons.\nNel 2000, in occasione del lancio della BMW Z8, erede ideale della 507, .\nAlbrecht von Goertz mor\u00ec a Kitzb\u00fchel nel 2006."}
{"id": "2160969", "revid": "729019", "url": "https://it.wikipedia.org/wiki?curid=2160969", "title": "Lycopodiales", "text": "Le Lycopodiales o Licopodiali sono un ordine delle Licofite contenente circa 400 specie.\nMorfologia e caratteristiche.\nLe Lycopodiales sono delle piante perenni, sempreverdi a portamento strisciante. Il fusto \u00e8 provvisto sul lato inferiore di radici ramificate dicotomicamente (a forma di Y rovesciata). Le foglie sono generalmente disposte a spirale o alternate, di forma lanceolata fortemente allungata. Gli sporofilli sono spesso addensati in strutture a forma di cono (strobili) posti in cima al fusto. Gli sporangi sono simili (senza genere), a forma di sacchetto e si trovano sulla superficie superiore delle foglie. Le spore sono di solito di colore giallo zolfo e sono simili (isosporia).\nSuddivisione di livello inferiore.\nLa classificazione di questo ordine \u00e8 tuttora in discussione e non esiste un consenso unanime. La classificazione pi\u00f9 vecchia prevedeva una definizione piuttosto ampia del genere Lycopodium che comprendeva quasi tutte le specie di Lycopodiales. La tendenza emergente negli ultimi anni \u00e8 invece quella di definire il genere Lycopodium in modo pi\u00f9 ristretto e di classificare le altre specie in diversi generi, secondo quanto mostrato dalle analisi morfologiche e molecolari. Questi generi si dividono in due gruppi distinti, ma non esiste ancora un consenso in quanto al fatto di inserirli in una sola famiglia, le Lycopodiaceae, o tenerli separati in due famiglie: Lycopodiaceae e Huperziaceae.\nDi seguito si adotta l'ipotesi di mantenere due famiglie separate."}
{"id": "2160970", "revid": "1784938", "url": "https://it.wikipedia.org/wiki?curid=2160970", "title": "Club del Panth\u00e9on", "text": "Il club del Panth\u00e9on, ufficialmente Riunione degli amici della Repubblica (\"R\u00e9union des Amis de la R\u00e9publique\"), \u00e8 stata una societ\u00e0 politica francese rivoluzionaria, inaugurata il 25 brumaio dell'anno IV (16 novembre 1795).\nFu il club erede del disciolto club dei Giacobini, con programma per\u00f2 pi\u00f9 moderato di denuncia dell'oligarchia dei nuovi ricchi e delle ineguaglianze sociali.\nAlcuni membri del club, nonostante l'ambigua relazione con Babeuf, erano legati al Direttorio segreto della congiura degli Eguali e furono arrestati quando questa fu scoperta. La stampa giacobina tuttavia denuncia questa cospirazione come una macchinazione e il processo dei suoi membri divenne un nuovo punto di unione e di forza, contribuendo alla nascita di un neo-giacobinismo.\nInizi\u00f2 una lieve ripresa dei club ma alcune disposizioni restrittive mettono fuori legge l'uso degli indirizzi e delle petizioni collettive."}
{"id": "2160972", "revid": "554814", "url": "https://it.wikipedia.org/wiki?curid=2160972", "title": "Evan Peters", "text": "Nel 2021 si \u00e8 aggiudicato il Premio Emmy come miglior attore non protagonista in una miniserie o film per la televisione per \"Omicidio a Easttown.\"\nBiografia.\nNato a Saint Louis, si \u00e8 trasferito con la famiglia in Michigan dove ha frequentato la Grand Blanc High School e inizia a interessarsi di recitazione. Noto per i suoi ruoli in serie televisive statunitensi, il suo primo ruolo al cinema \u00e8 stato nel 2004 nel film \"Clipping Adam\"; per questa interpretazione, nello stesso anno vince lo \"Special Jury Award\". Nel 2005 ottiene una nomination per lo \"Young Artist Award\" grazie al film \"Sleepover\".\nNel 2010 prende parte al film \"Kick-Ass\" diretto da Matthew Vaughn. L'anno seguente fa parte del cast principale della serie televisiva \"American Horror Story\". Nel 2014 interpreta il ruolo del mutante Quicksilver nel film \"X-Men - Giorni di un futuro passato\", riprendendo il medesimo ruolo nel 2016 nel sequel \"X-Men - Apocalisse\", nel 2019 in \"X-Men - Dark Phoenix\" e nella serie televisiva del Marvel Cinematic Universe \"WandaVision\". Frattanto, nel 2018 entra nel cast della serie televisiva \"Pose.\"\nDoppiatori italiani.\nNelle versioni in italiano delle opere in cui ha recitato, Evan Peters \u00e8 stato doppiato da:"}
{"id": "2160979", "revid": "36426", "url": "https://it.wikipedia.org/wiki?curid=2160979", "title": "Mr Smith va a Washington", "text": ""}
{"id": "2160980", "revid": "767487", "url": "https://it.wikipedia.org/wiki?curid=2160980", "title": "Nasugbu", "text": "Nasugbu \u00e8 una municipalit\u00e0 di Prima classe delle Filippine, situata nella Provincia di Batangas, nella Regione del CALABARZON.\nNasugbu \u00e8 formata da 42 baranggay:"}
{"id": "2160992", "revid": "300067", "url": "https://it.wikipedia.org/wiki?curid=2160992", "title": "Roy Hinson", "text": ""}
{"id": "2160997", "revid": "773636", "url": "https://it.wikipedia.org/wiki?curid=2160997", "title": "Eremo di Sant'Anna (Castiglione della Pescaia)", "text": "L'eremo di Sant'Anna \u00e8 un edificio religioso situato nei boschi presso Tirli, nel comune di Castiglione della Pescaia.\nStoria.\nSorto nei primi anni del Seicento su iniziativa del venerabile Padre Giovanni Nicolucci da San Guglielmo (Montecassiano, 1552 - Batignano, 1621) come eremo dell'ordine degli Agostiniani, nella stessa epoca in cui venne costruito il convento di Sant'Agostino a Tirli al quale era collegato, il complesso religioso venne abbandonato durante i secoli successivi mentre venivano dismesse anche le altre strutture monastico-conventuali presenti sulle pendici del massiccio collinare di Poggio Ballone. Tra la fine dell'Ottocento e gli inizi del Novecento la struttura versava oramai in pessime condizioni, tanto da presentarsi sotto forma di ruderi verso la met\u00e0 del secolo scorso. Nel 1971 fu costruito l'attuale edificio religioso sui resti della pi\u00f9 antica struttura, su progetto dell'ingegner Premuda.\nL'eremo di Sant'Anna si presenta come un semplice edificio religioso a pianta rettangolare, con strutture murarie esterne rivestite in pietra. La facciata principale anteriore e i due fianchi laterali sono preceduti da un avancorpo continuo, sostenuto da una serie di pilastri su cui poggia la copertura spiovente; il portale d'ingresso rettangolare si apre al centro della facciata propriamente detta, nella cui parte centrale superiore \u00e8 collocata una grande croce."}
{"id": "2160998", "revid": "83733667", "url": "https://it.wikipedia.org/wiki?curid=2160998", "title": "Eremo di Sant'Anna", "text": ""}
{"id": "2161001", "revid": "438678", "url": "https://it.wikipedia.org/wiki?curid=2161001", "title": "Le demone", "text": "Le demone (\"Les d\u00e9mons\") \u00e8 un film del 1972 diretto da Jes\u00fas Franco.\nGirato per sfruttare l'onda del successo dei \"Diavoli\" di Ken Russell, ma con un budget irrisorio di cui risente soprattutto la ricostruzione storica, \"Les d\u00e9mons\" \u00e8 soprattutto un film eccentrico. Al di l\u00e0 della dose massiccia di scene erotiche o violente, necessarie alla distribuzione nei circuiti francesi ma che lo stesso regista accorci\u00f2 nella versione spagnola approntata nel 2003, vi regna un'atmosfera inquietante, con punte di autentica blasfemia, dove l'elemento demoniaco \u00e8 reso anche visivamente attraverso una visione centrifuga dello spazio, mediante l'abbinamento tra il formato cinemascope e l'impiego di obiettivi grandangolari.\nFranco vi ricicl\u00f2 personaggi e situazioni di un film girato tre anni prima, \"Il trono di fuoco\" (\"The Bloody Judge\"), con in pi\u00f9 la parte dedicata alla vita del convento. In questo senso, \"Les d\u00e8mons\" rappresenta una sorta di opera di raccordo tra il film del 1969 e \"Confessioni proibite di una monaca adolescente\" (\"Die Liebesbriefe einer portugiesischen Nonne\"), un altro film sulla caccia alle streghe nel quale l'aspetto religioso diventa tuttavia centrale.\nTrama.\nUna anziana strega, messa al rogo, lancia un anatema sui suoi carnefici: il giudice Jeffreys, la sadica Lady De Winter e l'amante di lei, Renfield.\nA vendicarla \u00e8 la bellissima figlia Margaret, che, fuggita dal convento in cui \u00e8 chiusa insieme alla sorella Kathleen, apprende da una vecchia le arti magiche con cui uccidere, dopo averli sedotti, i tre responsabili della morte della madre. A sua volta, la aspetta il rogo, ma la sua avventura persuade Kathleen a seguire le sue orme, presentandosi alla casa della vecchia fattucchiera per imparare a sua volta l'arte della stregoneria.\nEdizioni in DVD.\nFino ad oggi (2006) \"Les d\u00e9mons\" \u00e8 uscito in DVD solo in Germania, per la X-Rated Kult, con il titolo Die Nonnen von Clichy, in un'edizione in 2 dischi che contiene ben 3 versioni: quella originale, per la prima volta integrale e nel formato originale 2.35:1; una versione pi\u00f9 breve (101 minuti), anch'essa nel formato originale, messa a punto dallo stesso regista nel 2003, con l'aggiunta del doppiaggio spagnolo e con una nuova colonna sonora; la versione tedesca, lunga solo 85 minuti e nel formato scorretto in cui era stata realizzata in VHS.\nIl confronto con la versione video, tagliata nella durata e nel formato, evidenzia come il film, costruito su una fotografia per lunghi tratti sperimentale, possa essere apprezzato solo rispettando il formato e la struttura originali."}
{"id": "2161011", "revid": "599013", "url": "https://it.wikipedia.org/wiki?curid=2161011", "title": "Edgar Jones", "text": ""}
{"id": "2161012", "revid": "200568", "url": "https://it.wikipedia.org/wiki?curid=2161012", "title": "Metodo di Volhard", "text": ""}
{"id": "2161013", "revid": "76963", "url": "https://it.wikipedia.org/wiki?curid=2161013", "title": "Khan Chittenden", "text": "Biografia.\nChittenden \u00e8 nato in Nuova Zelanda e si \u00e8 trasferito all'et\u00e0 di 11 anni a Perth, nell'Australia occidentale. Si \u00e8 laureato alla WAAPA (Western Australian Academy of Performing Arts) e ha ottenuto la sua prima parte importante quando venne scelto per interpretare Dean \"Edge\" Edgely nella serie televisiva \"Blue Water High\". Khan ha girato numerosi spot pubblicitari e ha fatto molto lavoro di doppiaggio per le agenzie con sede in W.A. Brainestorm e DoubleDragon, oltre ad essere apparso in un paio di cortometraggi.\nDopo \"Blue Water High\", Khan ha recitato nella serie TV \"Dangerous\" ed nel film indipendente di successo mondiale \"Il matrimonio \u00e8 un affare di famiglia\". Il successo di questo film gli \u00e8 valso il suo primo ruolo cinematografico negli Stati Uniti in \"Endless Bummer\". Da allora \u00e8 anche apparso sul palco del His Majesty's Theatre a Perth per la produzione della Perth Theatre Company di \"Equus\" di Peter Shaffer."}
{"id": "2161014", "revid": "599013", "url": "https://it.wikipedia.org/wiki?curid=2161014", "title": "Xxy", "text": ""}
{"id": "2161017", "revid": "33751", "url": "https://it.wikipedia.org/wiki?curid=2161017", "title": "Coppa delle nazioni del Golfo 2009", "text": "La Coppa delle Nazioni del Golfo 2009, 19\u00aa edizione del torneo, si \u00e8 svolta in Oman dal 4 al 17 gennaio 2009. \u00c8 stata vinta dall'."}
{"id": "2161021", "revid": "729019", "url": "https://it.wikipedia.org/wiki?curid=2161021", "title": "\u014cdachi", "text": "Una (\u014ddachi \u5927\u592a\u5200), che significa \"grande grossa spada\", era un tipo di spada lunga giapponese. Il termine \"nodachi\", o \"spada da campo\", che \u00e8 riferita ad un differente tipo di spada, \u00e8 a volte confusa, ed usata al posto \"\u014ddachi\".\nIl simbolo per \"\u014d\" (\u5927) significa \"grande\" o \"grosso\". L'ideogramma per \"da\" (\u592a) e \"chi\" (\u5200) sono gli stessi di \"tachi\" (\u592a\u5200, letteralmente. \"grande spada\"). Il \"chi\" \u00e8 inoltre lo stesso ideogramma di \"katana\" (\u5200) e il \"t\u014d\" in \"nihont\u014d\" (\u65e5\u672c\u5200 \"spada giapponese\"), originariamente dalla lingua scritta cinese per coltello, \"d\u0101o\".\nPer essere definita come \u014ddachi, la spada deve avere una lama lunga oltre 3 shaku (90,9 cm). Tuttavia, come molti termini nell'arte delle spade giapponesi, non esiste una definizione esatta delle dimensioni di una \u014ddachi."}
{"id": "2161024", "revid": "21338517", "url": "https://it.wikipedia.org/wiki?curid=2161024", "title": "Alvin rock'n'roll", "text": ""}
{"id": "2161025", "revid": "1345932", "url": "https://it.wikipedia.org/wiki?curid=2161025", "title": "Alvin rock 'n' roll", "text": "Alvin rock 'n' roll (\"Alvin and the Chipmunks\", dal 1988 \"The Chipmunks\" e dal 1989 \"The Chipmunks Go to the Movies\") \u00e8 una serie animata che ha come protagonisti i Chipmunks, un gruppo di scoiattoli antropomorfi (Alvin, Simon e Theodore).\nProduzione.\nLa serie \u00e8 il seguito della serie degli anni sessanta \"Alvin Show\" e venne prodotta dalla Bagdasarian Productions, Ruby-Spears Productions e Lorimar-Telepictures (che diventer\u00e0 Lorimar Television nel 1988) e, dal 1988, dalla DiC Entertainment e verr\u00e0 reintitolata semplicemente \"The Chipmunks\".\nNel 1987, durante la quarta stagione, \u00e8 stato prodotto un lungometraggio animato per il grande schermo dal titolo \"Le avventure dei Chipmunk\", diretto da Janice Karman, seguito nel 1999/2000 da altri due film animati, \"Alvin Superstar incontra Frankenstein\" e \"Alvin Superstar incontra l'Uomo Lupo\".\nNell'ottava e ultima stagione della serie il titolo cambia in \"The Chipmunks Go to the Movies\". Ogni episodio di questa stagione \u00e8 una parodia di un film hollywoodiano, come \"King Kong\", \"Ritorno al futuro\", \"Batman\", \"Indiana Jones e i predatori dell'arca perduta\", \"E.T. l'extra-terrestre\", \"RoboCop\", \"Star Trek V - L'ultima frontiera\", \"Gremlins\" o \"Tesoro, mi si sono ristretti i ragazzi\". Inoltre vengono pubblicati diversi special per la televisione.\nEdizione italiana.\nIn Italia l'intera serie venne trasmessa da Italia 1. Il doppiaggio della serie \u00e8 stato curato per le prime stagioni dalla CDC mentre per le ultime dalla Deneb Film. La sigla d'apertura inizialmente \u00e8 quella originale mentre poi \u00e8 stata utilizzata l'omonima cantata da Cristina D'Avena. Alcuni episodi della sesta e settima stagione sono stati pubblicati in Italia in VHS edite dalla Lineafilm nel 1990.\nImpatto culturale.\nNel 1990 venne prodotto il documentario \"Alvin and the Chipmunks: Five Decades with the Chipmunks\", per celebrare la serie. Lo stesso anno, i Chipmunks insieme ad altri popolari personaggi dei cartoni animati (come Winnie the Pooh, Bugs Bunny, Garfield e Qui, Quo, Qua), prendono parte alla campagna di sensibilizzazione contro l'abuso di droghe, dal titolo \"I nostri eroi alla riscossa\"."}
{"id": "2161033", "revid": "1305772", "url": "https://it.wikipedia.org/wiki?curid=2161033", "title": "Durch's Telephon", "text": "Durch's Telephon (Tramite il telefono) op.439, \u00e8 una polka di Johann Strauss (figlio).\nIl mecenate Johann Batka (1845-1917), che lavor\u00f2 a Bratislava come ufficiale di governo ed archivista statale, fu in contatto regolare con molti dei musicisti al tempo attivi a Vienna come Franz Liszt, Anton Rubinstein, Hans Richter e Johann Strauss.\nStrauss ascoltava spesso le opinioni di Batka (in quanto critico) e parlava spesso con lui anche dei libretti per le sue operette (in questo sperava che l'influenza di Batka presso il teatro di Bratislava potesse essergli d'aiuto). Perci\u00f2 Batka fu una persona di grande rilievo nella vita della capitale slovacca, era perci\u00f2 naturale che Strauss avrebbe presto presentato un omaggio personale al suo amico e collega.\nLa polka \"Durch's Telephon\", fu composta da Strauss per l'annuale ballo dell'associazione di autori e giornalisti viennesi Concordia, che si tenne nella Sofienbad-Saal il 10 febbraio 1890. Fra gli altri balli composti per l'occasione la polka-fran\u00e7aise di Eduard Strauss \"Phonograph\" op. 264, la polka mazurka di Carl Zeller \"Fliegende Federn\", la polka mazurka di Karl Komzak figlio \"Sub Rosa\" op. 172 e la polka veloce di Ziehrer \"Sensations-Nachricht!\" op. 418.\nI titoli di tutti i lavori furono scelti appositamente per il ballo, ma particolarmente adatto fu il titolo della polka di Johann, riferendosi al fatto che, in un'et\u00e0 cos\u00ec tecnologica e veloce, i giornalisti ora potevano passarsi le loro informazioni non pi\u00f9 ricorrendo al telegrafo o alla macchina da scrivere, bens\u00ec tramite il telefono.\nLa polka \"Durch's Telephon\" fu ascoltata per la prima volta nel Musikverein di Vienna il 23 febbraio 1890, quando l'orchestra Strauss la esegu\u00ec con il fratello del compositore, Eduard Strauss.\nOltre alla \"Durch's Telephon\", altri brani che ricevette la loro prima in pubblico furono il valzer \"Rathaus-ball-T\u00e4nze\" op. 438 e cinque composizioni di Eduard: \"Mikado-Quadrille\", il valzer \"Tanz-Candidaten\" op. 293 e le polke \"Phonograph\" op. 264, \"Das tanzende Wien\" op. 265 e \"G'hupft wie g'sprungen\" (inedita)."}
{"id": "2161034", "revid": "1784938", "url": "https://it.wikipedia.org/wiki?curid=2161034", "title": "Club del Maneggio", "text": "Il club del Maneggio, ufficialmente costituito come Riunione degli amici della Libert\u00e0 e dell'Eguaglianza (\"R\u00e9union des Amis de la Libert\u00e9 et de l'\u00c9galit\u00e9\"), era un club politico francese rivoluzionario neogiacobino creato nel 1799 a Parigi, sul finire della Rivoluzione. Fu disciolto nel 1801.\nStoria del club.\nNelle elezioni politiche del 1798 vi fu un chiaro risveglio giacobino. Le assemblee diventano facile terreno di scontro con i realisti, ma anche con i direttoriali. Il colpo di Stato del 22 floreale anno VI annull\u00f2 le elezioni democratiche e la volont\u00e0 del popolo fu annullata dalla dittatura del Direttorio.\nRiprende vita un clima cospiratorio e si riaccende la propaganda che premier\u00e0 l'attivismo neogiacobino nelle elezioni dell'anno VII nel 1799, in cui i giacobini ottengono una cinquantina di deputati, che i Consigli si rifiutarono di invalidare. I giacobini approfittano dell'indecisione del direttorio e impongono la leva dei coscritti, il prestito forzoso, la legge degli ostaggi, che prende di mira i controrivoluzionari, e la messa sotto accusa degli ex direttori.\nAlcuni rovesci militari pongono poi il problema della \"Patria in pericolo\", un allarmismo che serve ad ingrossare momentaneamente le file giacobine che ottengono il controllo di alcune cariche e iniziano a riportare avanti il tema della salute pubblica.\nLa propagandata minaccia di un \"nuovo terrore\" voluto dai giacobini permette al nuovo ministro della polizia Fouch\u00e9, il 26 termidoro anno VII, di chiudere per sempre il club del Maneggio.\nAl colpo di Stato di Napoleone del 18 brumaio (9 novembre) seguono centinaia di arresti e i giacobini saranno considerati dei clandestini."}
{"id": "2161038", "revid": "36426", "url": "https://it.wikipedia.org/wiki?curid=2161038", "title": "Susanna (film 1938)", "text": ""}
{"id": "2161039", "revid": "172126", "url": "https://it.wikipedia.org/wiki?curid=2161039", "title": "Emisfero cerebrale", "text": ""}
{"id": "2161042", "revid": "729019", "url": "https://it.wikipedia.org/wiki?curid=2161042", "title": "Henschel Hs 125", "text": "L'Henschel Hs 125 era un aereo da addestramento avanzato monomotore ad ala bassa sviluppato dall'azienda tedesca Henschel Flugzeugwerke AG nel 1934 e rimasto allo stadio di prototipo.\nProgettato per rispondere ad una specifica RLM per un modello destinato alle scuole di volo della Luftwaffe, sottoposto a prove di valutazione comparative gli fu preferito il Focke-Wulf Fw 56 ed il suo sviluppo venne abbandonato.\nStoria del progetto.\nGi\u00e0 nelle prime fase della sua esistenza il \"Reichsluftfahrtministerium\" (RLM), il ministero deputato alla gestione dell'intera aviazione civile e militare della Germania dopo l'ascesa politica di Adolf Hitler, cominci\u00f2 a definire un programma di ricostituzione dell'aeronautica militare nazionale. A tale scopo il \"Technisches Amt\" (identificato anche come \"C-Amt\"), ufficio tecnico della sua componente militare e che faceva capo alla Luftwaffe espresse l'esigenza di dotarsi di un aereo da caccia leggero identificato come \"Heimatschutzj\u00e4ger\", una soluzione gi\u00e0 sperimentata anche in Francia e che si basava su un velivolo compatto, di peso contenuto e mosso da un motore aeronautico dalla potenza ridotta ma tuttavia adeguata alla massa del modello. Questa particolare categoria di caccia, che sfruttava le potenziali doti di agilit\u00e0 date dalla massa ridotta, e che era destinata al ruolo di caccia \"di emergenza\" e da difesa aerea del territorio, risultava anche adatta all'addestramento avanzato dei piloti destinati ai Jagdgeschwader (JG) cos\u00ec che nel 1935 emise una specifica relativa alla fornitura di un nuovo modello monoposto che potesse soddisfare tali esigenze da destinare alle scuole di volo della Luftwaffe. Tra le caratteristiche richieste quella dell'adozione del motore Argus As 10C, un 8 cilindri a V rovesciata raffreddato ad aria in grado di esprimere una potenza pari a 240 CV (180 kW). Alla richiesta risposero quattro aziende aeronautiche nazionali, la Arado Flugzeugwerke, la Focke-Wulf Flugzeugbau, la Ernst Heinkel Flugzeugwerke e la Henschel Flugzeugwerke.\nL'ufficio tecnico della Henschel elabor\u00f2 un disegno relativo ad un velivolo caratterizzato da una fusoliera monoposto con struttura in tubi di acciaio saldati, con un abitacolo aperto posto all'altezza del bordo d'uscita alare. L'ala era montata bassa ed a sbalzo. Il carrello d'atterraggio infatti era fisso e di impostazione classica, completamente carenato, ammortizzato anteriormente e dotato posteriormente di un ruotino d'appoggio.\nIl prototipo, indicato convenzionalmente Hs 125 V1 in base alle direttive RLM, venne valutato dalla commissione esaminatrice e dopo il confronto nei collaudi del 1935, dove si scontr\u00f2 con i concorrenti Arado Ar 76, Heinkel He 74, Focke-Wulf Fw 56 ed Henschel Hs 121, quest'ultimo una precedente variante ad ala di gabbiano, il Reichsluftfahrtministerium decret\u00f2 vincitore l'Fw 56 ed ordin\u00f2 alla Focke-Wulf Flugzeugwerke di avviarne la produzione in serie.\nA seguito dell'esito negativo la Henschel decise di abbandonare il progetto."}
{"id": "2161050", "revid": "767487", "url": "https://it.wikipedia.org/wiki?curid=2161050", "title": "Conflitto finale", "text": " Conflitto finale (\"The Final Conflict\") \u00e8 un film del 1981 diretto da Graham Baker.\nSi tratta del terzo capitolo facente parte della saga del \"presagio\" del regista Richard Donner. Il film \u00e8 stato distribuito in DVD con il titolo \"Omen III - Conflitto finale\".\nTrama.\nIl Figlio di Satana Damien, ormai presidente delle industrie Thorn, saputa la previsione del secondo Avvento e dunque la nascita di Cristo in Inghilterra diviene nuovo Ambasciatore degli Stati Uniti a Londra. Inizia cos\u00ec la nuova strage degli innocenti ordinando ai suoi adepti di uccidere tutti i bambini nati dopo la mezzanotte del 23 marzo.\nMuniti di libri sacri e dei sette pugnali ritrovati a Megiddo sette monaci italiani, capeggiati da padre De Carlo e partiti da Subiaco tenteranno di fermare Damien.\nI monaci muoiono per mano di Damien uno dopo l'altro fallendo nei loro tentativi di omicidio.\nIn seguito Damien intraprende una relazione con la giornalista Kate Reynolds plagiando nel frattempo il figlio di lei, Peter, portandolo dalla sua parte.\nGli infanti nati in quel fatidico giorno muoiono uno ad uno finch\u00e9 non ne rimane nessuno. Damien ordina al suo confidente pi\u00f9 stretto di uccidere il proprio bambino nato la stessa notte ma la madre salva il bambino uccidendo il marito col ferro da stiro arroventato.\nDe Carlo rivela che il bambino si trova al sicuro in un monastero per far cadere Damien in trappola. Avendolo aggredito l'Anticristo usa come scudo umano il giovane Peter, uccide De Carlo e si dirige alla ricerca del Cristo rinato.\nScatenata l'ira della madre Kate che afferra il pugnale e lo ferisce a morte, Damien morir\u00e0 ucciso a causa della ferita riportata. Egli morente sar\u00e0 investito da un potente fascio di luce proveniente dal cielo. Nella luce si intravede la figura di Ges\u00f9 Cristo richiamato dalle ultime forze di Damien.\nLe ultime parole della Bestia saranno: \"Nazareno... tu non hai vinto... niente.\"\nViene infine rivelata la profezia: Cristo \u00e8 tornato, ma non pi\u00f9 sotto forma di infante, ma come Re dei re; terminando il film con la profezia del secondo Avvento, che porter\u00e0 un'era di pace per l'umanit\u00e0."}
{"id": "2161057", "revid": "1745361", "url": "https://it.wikipedia.org/wiki?curid=2161057", "title": "Peron (disambigua)", "text": ""}
{"id": "2161058", "revid": "1534511", "url": "https://it.wikipedia.org/wiki?curid=2161058", "title": "Kami (musicista)", "text": "\u00c8 noto per essere stato il batterista del gruppo visual kei MALICE MIZER.\nSi conosce poco della sua vita privata, ma i suoi fan spesso lo descrivevano come una persona molto gentile e di buon cuore. Mor\u00ec nel sonno all'et\u00e0 di 27 anni a causa di un aneurisma cerebrale.\nBiografia.\nI primi anni.\nKami da bambino, alle scuole elementari, era particolarmente interessato al tradizionale metodo di scrittura giapponese e all'uso del soroban, un tipo di abaco, perci\u00f2 studi\u00f2 queste materie approfonditamente. Comunque era presente anche il suo affetto per il tennis e cominci\u00f2 a svilupparsi dentro di lui l'amore per la musica, infatti spesso si sedeva da solo nella sala della musica dopo la scuola ed ascoltava dischi per ore. Il suo primo interesse nel suonare i suoi stessi motivi nacque durante il suo quinto anno di scuola quando cominci\u00f2 a fare pratica su una batteria. Nonostante avesse un'inusuale abilit\u00e0 con questo strumento, Kami lo abbandon\u00f2 e non ritorn\u00f2 a suonare la batteria fino ai primi anni delle scuole superiori. Le prime influenze di Kami includevano molti gruppi new wave inglesi, compresi i Culture Club e i Duran Duran. Durante questo periodo, Kami dedic\u00f2 il suo tempo extra-scolastico a praticare il suo hobby preferito, il tennis.\nI progetti.\nAll'inizio delle scuole superiori Kami fu invitato in un gruppo di suoi amici. Inizialmente, il suo interesse era diventare un chitarrista. Dopo aver fatto pratica per un po' di tempo, decise che il suo talento per la chitarra era sorpassato enormemente dalle sue abilit\u00e0 per la batteria, ritornando a questo strumento poco dopo.\nLa passione di Kami per la batteria cominci\u00f2 ad evolversi, e divenne necessaria una batteria personale. Cos\u00ec accett\u00f2 un lavoro part time e mise da parte i soldi necessari. Kami, grazie al suo amore per il suo strumento destinato, si esercitava approssimativamente 5 ore al giorno nei giorni feriali e tutta la giornata la domenica, sviluppando presto la sua tecnica. Come risultato di questo esercizio, prese la decisione di diventare professionista. Rendendosi conto che non poteva ottenere un grande successo nel suo attuale gruppo, Kami arriv\u00f2 alla conclusione che il successo che cercava poteva arrivare soltanto nella capitale, Tokyo. Mentre stava per lasciare il suo gruppo precedente e muoversi, Kami trascorse un breve periodo di tempo in un gruppo punk prima di prendere in simpatia lo stile visual kei. Come risultato, egli si un\u00ec ad un intraprendente gruppo musicale chiamato Kneuklid Romance. Suonando principalmente in concerti live, Kami presto attir\u00f2 l'attenzione di Yu~ki, un bassista di un gruppo visual kei, i MALICE MIZER. Grazie all'abbandono del precedente batterista dei MALICE MIZER, Gaz che poco dopo sarebbe entrato nei Kneuklid Romance, il gruppo fu davvero entusiasta di introdurre Kami al loro stile musicale. Egli all'inizio era riluttante (nonostante una telefonata da parte di uno dei loro chitarristi, Mana, lo convinse), perci\u00f2 Kami cominci\u00f2 a suonare ufficiosamente per il gruppo oltre sei mesi come batterista di supporto; successivamente gli altri membri del gruppo furono d'accordo sul considerarlo interamente nuovo membro del gruppo. Dopo il reclutamento di Kami nel gruppo, i MALICE MIZER realizzarono il loro album di esordio, \"memoire\", la sua prima inclusione in un album pubblicato sul mercato. Quest'album ebbe un discreto successo e poco dopo il loro vocalist, Tetsu, lasci\u00f2 il gruppo.\nLa morte.\nIl 21 giugno 1999 un aneurisma cerebrale uccise Kami nel sonno all'et\u00e0 di appena 27 anni. Il suo corpo fu scoperto quattro giorni dopo. Insolitamente il suo funerale si tenne il giorno stesso e i presenti furono soltanto i suoi compagni di gruppo, Mana, K\u00f6zi e Yu~ki, i suoi genitori e pochi amici. Gackt, che aveva appena intrapreso la sua carriera solista, era in tour in quel periodo e non seppe della morte del suo caro amico fino alla settimana dopo; a quanto si dice, egli ne rimase distrutto.\nNei mesi prima della sua morte, Kami aveva cominciato a comporre musica, scrivendo due canzoni complete, \"Unmei No Deai\" e \"Mori No Naka No Tenshi\", pubblicate nel cofanetto commemorativo \"Shinwa\". Egli lasci\u00f2 incompleta anche la canzone \"Bara No Souretsu\", pubblicata nel singolo \"Beast of Blood\" in una versione completata dal resto della band.\nTutti i membri dei MALICE MIZER hanno scritto delle canzoni per Kami: \"Saikai No Chi To Bara\" fu scritta da Mana, Gackt ha pubblicato sul suo album \"MARS\" le canzoni \"Emu ~for my dear~\" ed \"U+K\", e K\u00f6zi e Yu~ki hanno dedicato al batterista la loro canzone \"MEMENTO\".\nVita privata.\nKami fu spesso considerato lo sciocco e l'esagerato del gruppo, soprannominato \"uomo scimmia\" da K\u00f6zi a causa del suo saltare costante e della sua natura infantile; a dispetto di ci\u00f2 nelle interviste spesso era timido e difficilmente parlava molto. Dichiar\u00f2 in un'occasione che egli era molto calmo e fiducioso, scherzando sul fatto che era facile ingannarlo.\nKami era una persona dai molti hobby e interessi: principalmente il tennis (che ha praticato fin dall'infanzia), comprare biglietti della lotteria quando si annoiava, e si divertiva anche a pulire. Amava anche collezionare profumi e shampoo, un hobby condiviso con il suo compagno di gruppo Yu~ki. Kami disse che non poteva dormire senza oscurit\u00e0, e che dormiva con una federa fatta di vecchi costumi dei MALICE MIZER.\nKami aveva interesse per Shingen Takeda, il generale dell'esercito del periodo Sengoku, e frequentava anche l'annuale festival dedicato al militare. Accanto a quest'amore per il generale dell'esercito c'era l'interesse per il seppuku, il rituale del suicidio, e Kami ha spesso scattato foto di s\u00e9 che mimava l'atto in costume.\nKami era affascinato dalla figura e dal simbolismo della farfalla: aveva almeno tre tatuaggi sul braccio, ognuno dei quali era una farfalla, e collezionava oggetti che raffiguravano o avevano a che fare con l'insetto."}
{"id": "2161061", "revid": "1543377", "url": "https://it.wikipedia.org/wiki?curid=2161061", "title": "Gijsbert Voet", "text": "Fu una figura di rilievo nel Sinodo di Dordrecht nel contesto della polemica contro gli arminiani.\nBiografia.\nNato ad Heusden (Paesi Bassi), studi\u00f2 a Leida come discepolo di Francis Gomar, stringendo un'amicizia permanente con Johann Cloppenburg. Con Cloppenburg si oppose alla nomina di Corrado Vorszio a Leida, dopo la morte di Giacobbe Arminio. Nel 1611 divenne pastore protestante di Vijimen, da dove, nel 1617, ritorn\u00f2 ad Heusden.\nNel 1619 esercit\u00f2 una forte influenza sul Sinodo di Dordrecht e nel 1634 fu nominato professore di teologia e di scienze orientali all'Universit\u00e0 di Utrecht; tre anni pi\u00f9 tardi divenne pastore della comunit\u00e0 evangelica di Utrecht. Sostenne il Calvinismo classico opponendosi agli arminiani, la cui posizione considerava una seria deviazione dall'ortodossia riformata; fu pure nemico dichiarato di Cartesio e della sua filosofia.\nQuando, nel 1636 la scuola di Utrecht fu elevata al rango di universit\u00e0, come suo nuovo rettore pronunci\u00f2 un discorso dal titolo \"Scientia cum pietate conjugenda\", consacrato all'interdipendenza della scienza e della religiosit\u00e0. Accanto a Voezio, che insegnava dogmatica, nella facolt\u00e0 di teologia della nuova universit\u00e0 vi era Meinardus Schotanus, che insegnava esegesi dell'Antico Testamento e Carolus de Maets, professore di esegesi del Nuovo Testamento. Animati dallo stesso spirito, essi ben presto fecero di Utrecht una fortezza dell'ortodossia riformata. Fra i suoi studenti pi\u00f9 brillanti e continuatori della sua opera si ricorda Jodocus van Lodenstein.\nFino alla sua morte Voezio fu titolare della cattedrale di San Martino di Utrecht, divenuta tempio protestante.\nSposato con Deliana Jans (1591-1679), tra i suoi figli vi fu il filosofo e giurista Paulus Voet.\nPer la sua buona fama ed influenza la citt\u00e0 di Utrecht ha dato il suo nome alla via in cui \u00e8 vissuto.\nInfluenza.\nVoezio esercita un'influenza considerevole sulla dottrina e sulla vita della Chiesa riformata ed \u00e8 per questa ragione che era stato chiamato \"il Papa di Utrecht\". Difende la pi\u00f9 stretta ortodossia calvinista e la disciplina morale, lotta per l'indipendenza della Chiesa particolarmente nelle comunit\u00e0 locali.\nVoezio \u00e8 stato l'anima del pietismo ecclesiastico, di ci\u00f2 che si chiama la \"Riforma continua\", ed in questo si avvicina allo spirito del Puritanesimo inglese. Combatte Giansenio, l'Arminianesimo, come pure il pensiero di Johannes Cocceius ed il pietismo dei labadisti.\nOpere.\nLe opere principali di Gisberto Voezio sono:"}
{"id": "2161062", "revid": "1543377", "url": "https://it.wikipedia.org/wiki?curid=2161062", "title": "Il castello errante di Howl (romanzo)", "text": "Il castello errante di Howl (\"Howl's Moving Castle\") \u00e8 un romanzo fantasy del 1986 scritto dalla britannica Diana Wynne Jones, candidato al Boston Globe\u2013Horn Book Award nell'anno di pubblicazione e vincitore del Premio Phoenix nel 2006. Dall'opera \u00e8 stato tratto il film d'animazione \"Il castello errante di Howl\" sceneggiato e diretto da Hayao Miyazaki.\nIl libro (composto da 21 capitoli e una nota esplicativa finale) \u00e8 il primo di una trilogia che comprende \"Il castello in aria\" (1990) e \"La casa per Ognidove\" (2008), nei quali alcuni personaggi de \"Il castello errante di Howl\" compaiono in ruoli di supporto. L'idea da cui nacque il volume fu suggerita alla Jones da uno studente che incontr\u00f2 durante una sua visita presso una scuola, il quale le chiese di scrivere un romanzo intitolato \"The Moving Castle\".\nTrama.\nLa vicenda \u00e8 ambientata nel regno di Ingary, un mondo simile al nostro in cui esiste la magia e in cui essere il primogenito di tre fratelli \u00e8 considerata una sfortuna piuttosto grossa. La diciottenne Sophie vive nella prospera cittadina di Market Chipping insieme al padre, proprietario di un negozio di cappelli, alla matrigna e alle due sorelle minori. Alla morte del padre, la sua seconda moglie Fanny si premura di procurare un praticantato alle ragazze: a Sophie rimane in gestione l'attivit\u00e0 paterna, le sorelle Lettie e Martha vengono mandate rispettivamente a lavorare l'una presso la pasticceria \"Cesari\" a Piazza del Mercato, l'altra come tirocinante della strega Annabel Fairfax a Valle del Folding.\nConvinta in quanto primogenita di essere destinata ad una vita monotona, Sophie passa le sue giornate a parlare con i cappelli che confeziona, rassegnata al suo destino. Trova un po' di sollievo nell'ascolto dei pettegolezzi delle clienti. Si vocifera, infatti, che la temibile Strega delle Terre Desolate abbia minacciato la vita della figlia del Re e che il sovrano abbia dato l'ordine al mago di corte Suliman di andare nelle Terre Desolate per trattare con lei; sembra, per\u00f2, che la missione sia fallita e che la Strega abbia ucciso Suliman. Cos\u00ec, quando un alto castello nero \u00e8 apparso all'improvviso sulle colline di Market Chipping, tutti hanno pensato che la Strega fosse di nuovo uscita dal suo territorio per spaventare l'intero Paese, ma ben presto si \u00e8 sparsa la notizia che il castello appartiene a un altro mago chiamato Howl, giovane dalla pessima fama che si diverte a collezionare belle ragazze, delle quali a volte si dice arrivi a mangiarne il cuore. Le settimane passano, forse anche i mesi, e nuovi pettegolezzi si diffondono in citt\u00e0. In seguito alla sparizione del mago Suliman, il Re ha litigato con suo fratello minore, il principe Justin, il quale era dunque partito da solo alla ricerca dell'amico scomparso. Dall'altra parte, il castello sulla collina viene avvistato sempre pi\u00f9 spesso e si dice che Howl abbia irretito una ragazza della valle.\nNel giorno della Festa di Calendimaggio, Sophie decide finalmente di ritagliarsi del tempo per s\u00e9 andando a trovare Lettie. Nella folla che riempie Piazza del Mercato s'imbatte in un affascinante giovane uomo che le propone di accompagnarla, ma la ragazza rifiuta timidamente. Arrivata in pasticceria, Sophie scopre che Lettie e Martha si sono scambiate di posto poich\u00e9 la prima desidera apprendere le arti magiche, al contrario della seconda che sogna di sposarsi e avere dieci figli. \nQualche sera dopo, al negozio entra una bella ed elegante cliente che si presenta come la Strega delle Terre Desolate. La donna minaccia una confusa Sophie di non intromettersi in cose che non la riguardano e non osare mettersi in competizione con lei, dopodich\u00e9 lascia il negozio avvertendo la ragazza che non sar\u00e0 in grado di dire a nessuno di essere vittima di un sortilegio. Rimasta sola, Sophie scopre di essere stata trasformata in una novantenne; decide allora di lasciare il negozio e andare in cerca di fortuna. Inerpicandosi sulle colline, Sophie s'imbatte in una serie di strambi incontri: dapprima uno spaventapasseri la cui testa di rapa \u00e8 stata staccata, e poi un povero cane con un bastone legato alla coda. In entrambi i casi la vecchia Sophie aiuta i due sventurati, accompagnando i suoi gesti con delle parole di augurio per il futuro. Fattosi ormai buio, Sophie incappa nel famigerato castello di Howl: pur ricordandosi delle voci secondo cui il mago mangia il cuore e ruba l'anima delle giovani donne, considerato il suo stato attuale decide di entrarvi per avere un po' di riparo e calore.\nSulla soglia incontra Michael Fisher, giovane apprendista di Howl, che accetta di ospitarla per una notte fino al ritorno del mago. Ravvivando il fuoco nel camino, Sophie scopre che si tratta di un demone, Calcifer, con il quale stringe un patto: se lei recider\u00e0 il contratto che lo lega indissolubilmente a Howl, lui spezzer\u00e0 il sortilegio impostole dalla Strega delle Terre Desolate. Cos\u00ec come Sophie, n\u00e9 Calcifer n\u00e9 Howl possono parlare apertamente del vincolo che li lega, ma il demone promette alla vecchia di darle degli indizi. Il mattino successivo Howl torna al castello e, notando Sophie, ha l'impressione di averla gi\u00e0 vista (infatti era lui l'uomo che aveva incontrato alla Fiera), ma lei nega e si offre come domestica, in modo da avere il tempo necessario per pensare a come risolvere il patto con Calcifer. Inizialmente Howl mostra il lato egocentrico e disonesto di s\u00e9, rivelando di aver diffuso lui stesso le voci sulla sua presunta malvagit\u00e0 per non avere vincoli di alcun genere e sfuggire a qualsiasi tipo di responsabilit\u00e0, inoltre ha una natura vigliacca e sta facendo di tutto per tenersi lontano da una persona molto potente alla quale ha recato un'offesa.\nSophie capisce che l'entrata del castello \u00e8 in realt\u00e0 un portale che attraverso un pomello di quattro colori conduce in altrettanti luoghi diversi dove in ognuno il mago \u00e8 conosciuto con diversi nomi: Mago Howl a Market Chipping, Stregone Jenkins nella citt\u00e0 costiera di Porthaven, Mago Pendragon nella capitale reale di Kingsbury e infine la casa d'infanzia del mago in Galles dove nacque con il nome di Howell Jenkins. \nMentre Michael si occupa della maggior parte delle commissioni e affari di Howl, quest'ultimo passa intere giornate a corteggiare giovani donne per poi abbandonarle una volta che si innamorano di lui; dopotutto come sottolinea Calcifer, Howl non ha un cuore. Con suo grande disappunto, Sophie viene a scoprire che la ragazza della valle che il mago sta corteggiando da mesi \u00e8 sua sorella Lettie; intanto il giovane Michael si \u00e8 innamorato, ricambiato, di Martha. In seguito alla scoperta Sophie diviene sempre pi\u00f9 prepotente ed autoritaria nei confronti di Howl, riversando il suo malumore nelle faccende di casa, rassettando e pulendo ovunque, ficcando il naso dove non dovrebbe e spesso combinando pasticci buttando o spostando cose. \nIl Re ordina ufficialmente a Howl di rintracciare suo fratello e il mago Suliman, e di uccidere la Strega delle Terre Desolate, ma Howl ha un buon motivo per voler evitare un confronto con lei: in passato la Strega \u00e8 stata sua amante, e quando Howl la lasci\u00f2 lei si vendic\u00f2 scagliandogli contro una maledizione a cui riusc\u00ec a sfuggire solo perch\u00e9 non sapeva il suo vero nome. Da allora la temibile Strega \u00e8 sulle sue tracce e Howl cerca in ogni modo di nascondersi. \nDurante il suo addestramento, il giovane Michael incontra difficolt\u00e0 nel risolvere un incantesimo, ma al suo rientro Howl scopre che il foglio \u00e8 la pagina di un famoso libro di poesie proveniente dal suo mondo: infatti, sempre pi\u00f9 irritata dalle sue continue uscite, Sophie aveva aperto la porta che dava verso il pomello nero (l'ingresso da cui solo il mago poteva andare e venire) causando probabilmente lo scambio tra i due mondi. Costretto ad andare a recuperare l'incantesimo originale, Howl si porta dietro sia la vecchia e curiosa Sophie che il giovane Michael. Tra i vari personaggi di cui faranno conoscenza, incontriamo la maestra Lily Angorian, della quale Howl s'innamora seduta stante dimenticando per sempre Lettie. Nella stessa occasione, in modo del tutto inaspettato, la maledizione della Strega delle Terre Desolate raggiunge Howl sotto forma di una profezia che si dovr\u00e0 realizzare al compimento dei giorni di vita di Howl, ovvero il 24 giugno, giorno di San Giovanni.\nDeciso pi\u00f9 che mai a concentrare le sue forze per sfuggire alla profezia, Howl tenta di rifiutare l'incarico affidatogli dal Re chiedendo a Sophie di fingersi sua madre e andare a parlare direttamente al sovrano per screditarlo, ma Sophie si ritrova ad elogiare doti del mago che non sapeva neanche di ammirare, ottenendo l'effetto opposto di far nominare Howl nuovo mago di corte. Mentre \u00e8 nella capitale, Sophie incontra nuovamente la Strega delle Terre Desolate, che la informa di aver appena ucciso la signora Pentstemmon, vecchia insegnante di Howl, perch\u00e9 ella si \u00e8 rifiutata di rivelarle il nascondiglio dell'ex allievo. La notizia lascia sconvolta la ragazza, che aveva fatto conoscenza della maga quella stessa mattina: l'anziana donna aveva immediatamente riconosciuto in lei delle doti magiche, e nel corso del loro incontro aveva rivelato all'ignara Sophie la sua capacit\u00e0 di infondere magia agli oggetti a cui parla.\nNonostante i suoi tentativi, le profezie si avverano una dopo l'altra, anche a causa di una maldestra e sempre pi\u00f9 gelosa Sophie che non sopporta veder sparire Howl dietro la porta dal pomello nero, sicuramente in visita alla signorina Angorian. In realt\u00e0, Howl \u00e8 vittima anche della maledizione che lui stesso si tir\u00f2 addosso concludendo il patto con Calcifer, che lo rende incapace di amare veramente qualcuno; per quello tenta sempre incessantemente di innamorarsi. Il tempo stringe e la fine di giugno incombe; anche Calcifer \u00e8 spaventato, destinato a soffrire con Howl se Sophie non riuscir\u00e0 a rompere il loro contratto prima che la Strega lo catturi. Ormai la Strega ha scoperto tutte le entrate che portano al castello, perci\u00f2 con un potente e pericoloso incantesimo Howl muove il castello e Calcifer stesso (la cui presenza si trova effettivamente solo a Porthaven) nella vecchia casa attigua alla cappelleria di Sophie, ormai in vendita. Oltre a Market Chipping, dove su desiderio di Sophie iniziano a vendere fiori, le nuove uscite del castello diventano una bella e ricca tenuta situata alla fine della Valle una radura pi\u00f9 simile ad un rigoglioso giardino, proprio al confine con le Terre Desolate, territorio della Strega. L'unico ingresso a rimanere inalterato \u00e8 quello verso il Galles.\nA questo punto Sophie, grazie a tutti gli indizi ricevuti ha capito che Calcifer fu un tempo una stella cadente, e ora il demone pu\u00f2 rivelargli la natura del loro contratto, anche se non come scioglierlo: cinque anni prima nelle paludi di Porthaven, Howl lo cattur\u00f2 e gli propose di mantenerlo in vita, cos\u00ec come vivono gli umani, nessuno dei due sapeva per\u00f2 a cosa sarebbe andato incontro col loro patto: il demone lo fece per gratitudine, il mago perch\u00e9 era dispiaciuto per il suo destino. Una stella, una volta caduta \u00e8 infatti destinata a morire.\nIl trasferimento a Market Chipping rende Sophie sempre pi\u00f9 malinconia perch\u00e9 il posto le ricorda casa senza esserlo pi\u00f9 e il tempo in cui era giovane e con tutta la vita dinanzi s\u00e9. A peggiorare il suo umore sopraggiunge inaspettatamente dall'ingresso col pomello nero la signorina Angorian, che viene ben presto messa bruscamente alla porta dalla vecchia Sophie. Al suo rientro, Howl trova una Sophie ancora pi\u00f9 arrabbiata ed aggressiva del solito. Con sua grande disperazione, Sophie si rende conto di essersi innamorata di Howl nonostante la sua condizione di vecchia, di apprezzare la generosit\u00e0 con cui dispensa gratuitamente gli incantesimi alla povera gente e la gentilezza con cui ha accolto lei e Michael in casa propria. Sophie si rende anche conto che Howl sapeva del suo maleficio dal primo momento e ne scaturisce un acceso litigio: secondo Howl, infatti, alla ragazza in fondo piace nascondersi dietro quel travestimento, perch\u00e9 ha provato diverse volte a toglierlo di dosso alla ragazza senza successo. \nViene l'alba del giorno di San Giovanni e Howl, nel disperato tentativo di tirare Sophie su di morale, fa segretamente in modo che possa ricongiungersi alla sua famiglia. Cos\u00ec uno dopo l'altro, giungono a trovarla la matrigna Fanny (nel frattempo risposatasi), Michael in compagnia di Martha e infine Lettie con la signora Fairfax. Mentre il gruppo \u00e8 riunito, improvvisamente Calcifer annuncia che la Strega ha trovato la famiglia di Megan, la sorella di Howl, colpendo il mago nel suo punto debole. Quest'ultimo esce come una furia e affronta la Strega in un combattimento nel Galles.\nMentre Howl si trova ancora in Galles, lo spaventapasseri animato (incontrato da Sophie all'inizio della storia) si presenta all'ingresso del castello e rivela al gruppo spaventato il sortilegio della Strega, ma mentre si appresta al racconto, la voce della Strega risuona all'interno del castello: Lily Angorian si trova nella sua fortezza nelle Terre Desolate, e la liberer\u00e0 solo se sar\u00e0 proprio Howl a venire a prenderla. Sophie, sentendosi in colpa per essere stata scortese con Lily a causa della gelosia, decide di andarla a salvare ma viene a sua volta catturata dalla Strega. Quest'ultima infatti ha distratto Howl in Galles solo per arrivare a Sophie e fare in modo che anche l'ultima profezia si avverasse e Howl fosse finalmente onesto per una volta. Nel frattempo la Strega rivela finalmente il suo piano: creare un fantoccio per governare su Ingary e sedere al suo fianco come Regina. Seduto su trono siede un uomo in uniforme privo di testa che altro non \u00e8 che una fusione perfetta dei corpi del mago Suliman e del principe Justin: a completarlo manca solo la testa di Howl. Come il mago, anche la Strega ha il suo demone del fuoco e sa bene che basta controllare Calcifer per avere pieno potere sulla volont\u00e0 di Howl. Ma l'unione troppo prolungata con un demone porta la rovina per entrambe le parti; in pi\u00f9 di cento anni, il demone della Strega ha ormai preso completo controllo su quest'ultima e infine decide di lasciarla, cos\u00ec che viene finalmente sconfitta da Howl al suo arrivo. Howl rivela a Sophie che la signorina Angorian \u00e8 il demone del fuoco della Strega, il cui vero obiettivo \u00e8 Calcifer: il demone aveva infatti deciso di abbandonare il corpo ormai consumato della Strega per prendere possesso di quello giovane e forte di Howl stesso, ma per farlo ha bisogno di prendere il posto di Calcifer. Sophie si rende orribilmente conto che ad insaputa di Howl, Lily Angorian era riuscita ad entrare ben due volte nel Castello e insieme capiscono che probabilmente si trova ancora all'interno nascosta in una chitarra.\nTornando al castello a cavallo di un magico mulinello, Howl \u00e8 finalmente onesto con Sophie, avverando l'ultima profezia. Pur cercando in tutto quel tempo di scappare dalla Strega, aveva fatto in mondo di usare la maledizione stessa per avvicinarsi a lei (\u00abIo sono un codardo, e l'unico modo per costringermi a fare qualcosa di cui ho paura \u00e8 dirmi che non la far\u00f2!\u00bb), inoltre contava proprio sulla gelosia di Sophie per impedire al demone Angorian di avvicinarsi al castello.\nFinalmente all'interno, prima di toccare la chitarra, essa esplode e il demone afferra Calcifer stringendo il cuore cos\u00ec forte da far perdere i sensi a Howl.Sophie, utilizzando consapevolmente il proprio potere di animare gli oggetti, ordina a un bastone di picchiare Lily, poi augura a Calcifer di vivere altri mille anni spezzando cos\u00ec il contratto che lo lega a Howl; il demone, finalmente libero, vola fuori dal camino e Sophie rimane con il cuore morbido e pulsante di Howl, dato dal mago come pegno del contratto per mantenere vivo il demone. Sempre usando i suoi poteri, Sophie ordina al cuore di rientrare nel petto di Howl e ricominciare a battere, e nel farlo riacquista finalmente le sue vere sembianze di ragazza.\nHowl si riprende e con un incantesimo si impossessa del vecchio cuore nero carbonizzato della Strega, facendo dissolvere nel nulla la signorina Angorian. Nello stesso istante lo spaventapasseri scompare e al suo posto si stagliano due uomini, il mago Suliman e il principe Justin, tornati al loro vero aspetto: precedentemente erano stati fusi in Percival (che rappresentava uno \"scarto\" del fantoccio creato dalla Strega) a sua volta successivamente trasformato in un cane, lo stesso cane incontrato da Sophie all'inizio della storia. Il mago Suliman, che in tali vesti aveva vissuto accanto a Lettie nei mesi passati, se ne ritrova affascinato e le propone di diventare sua allieva. Howl e Sophie sono troppo intenti a stuzzicarsi e ad ammettere di amarsi per accorgersene, isolati in una bolla di felicit\u00e0 tutta loro, e solo il ritorno di Calcifer, li riporta alla realt\u00e0; ora che \u00e8 libero di andare e venire, Calcifer ha deciso di tornare a stare presso Howl, da quelli che ora considera suoi amici, con la scusa che a Market Chipping tutto sommato sta piovendo.\nAdattamento cinematografico.\nDal romanzo \u00e8 stato tratto il film d'animazione \"Il castello errante di Howl\" (2004) scritto e diretto dal regista Hayao Miyazaki, e distribuito in Italia il 9 settembre 2005, in concomitanza con la 62\u00aa Mostra internazionale d'arte cinematografica di Venezia, durante la quale Miyazaki \u00e8 stato premiato con il Leone d'oro alla carriera; presentato in concorso alla precedente edizione del festival, il film ha ricevuto il Premio Osella per il migliore contributo tecnico. Successivamente ha ottenuto svariati riconoscimenti, tra i quali una candidatura al miglior film d'animazione alla 78\u00aa edizione della cerimonia di premiazione degli Oscar.\nLa trama di base \u00e8 sostanzialmente la stessa, ma sono stati apportati molti cambiamenti per rendere la storia pi\u00f9 fruibile attraverso il mezzo cinematografico, ad esempio sviluppando temi cari al regista ma solo accennati nel libro (come l'ambientalismo e il pacifismo) e modificando i personaggi dal punto di vista psicologico e talvolta fisico, oppure eliminandone o fondendone alcuni in un personaggio solo.\nGli avvenimenti si svolgono in una nazione fantastica che ricorda l'Alsazia degli anni precedenti alla prima guerra mondiale: molti edifici sono identici a quelli delle citt\u00e0 di Colmar e Riquewihr, che Miyazaki ha riconosciuto come fonti d'ispirazione per l'ambientazione del film. L'ambientazione che riecheggia la Vienna imperiale tra il tardo Ottocento e il primo Novecento, nonch\u00e9 le automobili e le macchine da guerra volanti che vi si vedono, tutte mosse dalla forza del vapore, caratterizzano l'opera come appartenente al filone steampunk. Per la costruzione del maniero di Howl, il regista trov\u00f2 forti ispirazioni nei lavori futuristi di Albert Robida.\nDiana Wynne Jones ha espresso un grande apprezzamento verso la pellicola."}
{"id": "2161063", "revid": "712828", "url": "https://it.wikipedia.org/wiki?curid=2161063", "title": "Hannyabal", "text": ""}
{"id": "2161067", "revid": "767487", "url": "https://it.wikipedia.org/wiki?curid=2161067", "title": "La maledizione di Damien", "text": "La maledizione di Damien (\"Damien: Omen II\") \u00e8 un film del 1978, diretto da Don Taylor, sequel del film \"Il presagio\". Il film \u00e8 stato distribuito anche con il titolo \"La maledizione di Damien II\" (nelle edizioni VHS) e \"Omen II - La maledizione di Damien\" (nelle edizioni DVD).\nAl film si ispira il brano \"The Number of the Beast\" del 1982 che d\u00e0 anche il nome all'omonimo album di successo della band heavy metal \"Iron Maiden\" .\nTrama.\nDamien ha tredici anni e trascorre le sue giornate nella residenza dei Thorn, in compagnia di suo cugino Mark.\nGiunge per lui il momento di entrare a far parte dell'accademia militare, insieme a suo cugino. Hanno dunque inizio numerosi avvenimenti misteriosi che coinvolgono Damien: sembra che il ragazzo riesca a incutere timore con la forza dello sguardo, a far capitare terribili incidenti dai quali ha la capacit\u00e0 di uscire perfettamente illeso.\nA Megiddo la scoperta del Muro di Igael, un affresco murario raffigurante il figlio del Diavolo, cos\u00ec come scaturito da una visione avuta dallo stesso realizzatore dell'opera, desta scalpore. Numerose morti cominciano a circondare lo stesso reperto, e tutti coloro i quali tentano di avvertire la famiglia Thorn della vera natura di Damien, incappano in una fine dolorosa.\nA svelare al giovane la sua vera identit\u00e0 \u00e8 il sergente Neff, appartenente alla cerchia di \"sostenitori\" dell'Anticristo, il quale lo incita a leggere il tredicesimo capitolo del libro dell'Apocalisse, nel quale si narra di una Bestia che costringer\u00e0 l'umanit\u00e0 a portare il suo \"marchio\", il numero 666.\nRiconosciuto il numero in una sorta di cicatrice subito sotto il suo cuoio capelluto, Damien \u00e8 sconvolto. Dapprima rattristato, poi sempre pi\u00f9 convinto, finisce con l'accettare la sua vera identit\u00e0.\nDi ritorno dall'accademia per le festivit\u00e0 natalizie, Mark ascolta di nascosto una conversazione tra suo padre e un uomo, il Dr. Warren, giunto in casa Thorn a mettere in guardia i familiari sulla reale natura di Damien. Apprende dunque la vera personalit\u00e0 dell'Anticristo, partorito da uno sciacallo e fugge il cugino nei giorni a venire.\nDamien si accorge del suo atteggiamento schivo e lo costringe a confessare. In seguito al rifiuto da parte di Mark di \"seguirlo\", il ragazzo lo uccide, facendo passare il tutto per un incidente.\nNel frattempo suo zio, il signor Thorn, presa coscienza della vera personalit\u00e0 di Damien dopo aver visto lui stesso l'affresco riportato sul muro di Igael, e ancora scosso dalla strana morte del figlio, decide di portare a compimento ci\u00f2 che aveva intenzione di fare suo fratello prima di essere freddato dalla polizia: trafiggere Damien con i sette pugnali di Megiddo, le uniche armi in grado di uccidere l'Anticristo.\nFa chiamare dunque il ragazzo - che intanto \u00e8 tornato all'accademia - nell'ufficio del museo nel quale essi sono conservati, ma si ritrova a dover discutere con la moglie, la quale lo colpisce con gli stessi pugnali, sostenendo di essere \"sempre appartenuta a lui\".\nDamien giunge sul posto e causa un incendio nel quale la stessa donna perde la vita. Uscito dall'edificio, osserva le volanti delle forze dell'ordine accorse in suo aiuto e mostra alle telecamere uno sguardo altero e severo che ricorda vagamente il sorriso terribile con il quale si conclude il primo film della saga.\nEdizione italiana.\nLa direzione del doppiaggio italiano \u00e8 a cura di Mario Maldesi per conto della C.V.D."}
{"id": "2161069", "revid": "339392", "url": "https://it.wikipedia.org/wiki?curid=2161069", "title": "Gisbertus Voetius", "text": ""}
{"id": "2161073", "revid": "119967244", "url": "https://it.wikipedia.org/wiki?curid=2161073", "title": "Nutrizionista", "text": "Il nutrizionista \u00e8 una figura che si occupa del rapporto tra alimentazione, nutrizione e stato di benessere psicofisico della persona. In molti Paesi esiste una sola figura professionale che si occupa di questo campo; nel mondo anglosassione \u00e8 il dietitian o dietician.\nAl momento non esiste una norma dello Stato italiano che riconosce il nutrizionista quale professione sanitaria a s\u00e9 stante con un percorso di studi ben definito.\nInfatti con il termine \"nutrizionista\" si indica una categoria eterogenea di persone \"di diversa estrazione professionale medica o biologica\" che opera a vario titolo nell'ambito dell'alimentazione. In vari dizionari della lingua italiana troviamo che il nutrizionista \u00e8 \"lo studioso dei problemi della nutrizione; esperto in scienza della nutrizione\".\nNel Glossario di Alimentazione e Nutrizione Umana elaborato dalla Federazione delle Societ\u00e0 Italiane di Nutrizione (FeSIN) in collaborazione con il Segretariato Sociale RAI, per nutrizionista si intende \u201cil laureato con diversa formazione culturale che, grazie a percorsi formativi specifici e riconosciuti, acquisisce competenze nel campo della nutrizione umana\u201d.\nIn Italia le tre figure principali che operano nel campo della nutrizione sono: il medico, dietista e il biologo.\nIl Medico Nutrizionista \u00e8 il professionista che ha conseguito la laurea in Medicina e Chirurgia e la specializzazione in Scienza dell'alimentazione. In passato il medico specialista in scienza dell\u2019alimentazione veniva definito come \u201cdietologo\u201d.\nIl Dietista Nutrizionista \u00e8 il professionista sanitario, in possesso del titolo abilitante alla professione, competente per tutte le attivit\u00e0 finalizzate alla corretta applicazione dell\u2019alimentazione e della nutrizione ivi compresi gli aspetti educativi e di collaborazione all\u2019attuazione della politiche alimentari, nel rispetto della normativa vigente. Per esercitare la professione di Dietista \u00e8 necessario essere iscritti all'albo della Federazione nazionale degli Ordini dei Tsrm e delle Pstrp.\nIl Biologo Nutrizionista ha conseguito una laurea in Biologia con successiva specializzazione o laurea magistrale (Scienza dell'Alimentazione e Nutrizione Umana). La legge prevede la figura del biologo nutrizionista iscritto all'Ordine nazionale dei biologi, che pu\u00f2 esercitare autonomamente la professione."}
{"id": "2161074", "revid": "121638671", "url": "https://it.wikipedia.org/wiki?curid=2161074", "title": "Dietologo", "text": "Dietologo viene comunemente definito un medico specialista in Scienza dell'alimentazione , specialit\u00e0 medica accessibile mediante apposito bando.\nFormazione.\nSolitamente il corso di laurea in Medicina e Chirurgia ha durata minima di 6 anni, mentre la scuola di specializzazione in Scienza dell'alimentazione dura 4 anni. La scuola di specialit\u00e0 prima menzionata non dev'essere confusa con l'omonimo (oppure denominato \"Scienze della Nutrizione Umana\") corso di laurea magistrale (di durata biennale, aperto ad ampie categorie di professionisti in possesso di lauree di primo livello di ambito scientifico). La scuola di specialit\u00e0 in Scienza dell'alimentazione (4 anni) \u00e8 talora aperta anche ai biologi ed ai farmacisti. \nIn alcuni ordinamenti, come quello di stampo anglosassone, il dietologo \u00e8 un medico solitamente specializzato in specialit\u00e0 diverse da quella sovraccitata, che completano un periodo di training definito in ambito dietetico."}
{"id": "2161076", "revid": "22356", "url": "https://it.wikipedia.org/wiki?curid=2161076", "title": "Badjcinus turnbulli", "text": "Il badicino (Badjcinus turnbulli ), il cui nome significa \u00abesperto cane cacciatore\u00bb, era un marsupiale appartenente alla famiglia estinta dei Tilacinidi.\nVissuto tra i 33 e i 32 milioni di anni fa, nell'Oligocene Inferiore, \u00e8 stato uno dei membri pi\u00f9 primitivi della sua famiglia. Aveva dimensioni piuttosto piccole e raggiungeva solo i 2,4\u00a0kg di peso.\nLa sua dieta comprendeva probabilmente piccoli mammiferi, anfibi, rettili e insetti.\nNonostante questa specie avesse ottenuto un certo successo, probabilmente venne soppiantato da altri Tilacinidi pi\u00f9 evoluti. I suoi fossili sono stati ritrovati a Riversleigh, nel Queensland nord-occidentale, in Australia."}
{"id": "2161078", "revid": "22356", "url": "https://it.wikipedia.org/wiki?curid=2161078", "title": "Badjcinus", "text": ""}
{"id": "2161084", "revid": "83531", "url": "https://it.wikipedia.org/wiki?curid=2161084", "title": "Quod tibi fieri non vis, alteri ne feceris", "text": "La locuzione latina Quod tibi fieri non vis, alteri ne feceris \u00e8 un detto che significa \"Non fare agli altri, ci\u00f2 che non vuoi sia fatto a te\".\nQuesta frase, che Ugo Grozio fa risalire all'imperatore romano Alessandro Severo, fu fatta riportare, per volere del medesimo, sulle mura del suo palazzo e degli uffici pubblici ."}
{"id": "2161093", "revid": "767487", "url": "https://it.wikipedia.org/wiki?curid=2161093", "title": "Omen IV - Presagio infernale", "text": "Omen IV - Presagio infernale (\"Omen IV: The Awakening\") \u00e8 un film del 1991 diretto dai registi Jorge Montesi e Dominique Othenin-Girard.\nTrama.\nI coniugi Gene e Karen York, non avendo la possibilit\u00e0 di generare figli, adottano una bambina in fasce, in un orfanotrofio gestito da suore, di nome Delia.\nIl gesto viene seguito da terribili morti e fenomeni paranormali mentre la madre superiora (in seguito deceduta anch'ella) e sorella Yvonne (a conoscenza dei fatti ma dilaniata dal senso di colpa) preferiscono tacere sulla \"inconsapevolezza delle azioni\".\nEntra in scena la bambinaia Jo Thueson, appassionata di esoterismo ed \"energie\", che comincia cos\u00ec ad indagare sulla vera natura della bambina con l'aiuto del fidanzato Noah, rimanendo uccisa dal cane di quest'ultima proprio alla realizzazione della verit\u00e0.\nLa madre sconvolta dall'ennesima tragedia in cui si ha in primo piano la figura della figlia, indagando scopre che in lei si \u00e8 reincarnato l'Anticristo e non solo, la figlia di Damien Thorn (avuta prima della sua morte dall'unione con uno sciacallo) porta in s\u00e9 un suo gemello, che ha il compito di generare e proteggere, vera reincarnazione dell'Anticristo.\nIl medico curante della famiglia, il Dr. Hastings (anch'egli un apostolo di Satana) durante un ricovero in ospedale innesta il gemello nel grembo della madre facendolo sembrare un \"inatteso miracolo\".\nInsospettita dagli avvenimenti Karen ingaggia un detective privato, Earl Knight per indagare sul passato della bambina seguendo le tracce di sorella Yvonne, che ora ha preso il nome d'arte di Felicity, prima prostituta e poi santona in una chiesa locale.\nEgli trova la donna che per\u00f2 muore poco dopo rivelando l'orribile verit\u00e0 sulla bambina in punto di morte al detective e lasciandogli il suo diario ove erano racchiuse tutte le informazioni.\nIn seguito Earl invia il diario a Karen, poco prima di morire in un \"incidente\" con una palla da demolizione.\nKaren, scoperta poi la verit\u00e0 sul figlio Alexander (reincarnazione di Damien, che porta il marchio della bestia sul palmo della mano) estrapola la conferma e in seguito uccide in una colluttazione il Dr. Hastings.\nSuccessivamente tenta di uccidere entrambi i bambini, fallendo e rimanendo uccisa da un colpo di pistola lei stessa.\nCatalogato come episodio di depressione post parto, la scena finale si sviluppa nel cimitero, con l'addio del padre e Delia con Alexander della defunta madre.\nI 3 successivamente si incamminano verso Roma, dove il padre ha trovato un nuovo impiego, realizzando cos\u00ec la profezia secondo cui il quarto regno della bestia sarebbe stato nella suddetta citt\u00e0."}
{"id": "2161096", "revid": "22475", "url": "https://it.wikipedia.org/wiki?curid=2161096", "title": "Thylacinus potens", "text": "Il Thylacinus potens (\u00abtilacino potente\u00bb), che poteva raggiungere le dimensioni di un lupo, \u00e8 stato uno dei pi\u00f9 grossi membri della famiglia dei Tilacinidi. Rispetto al tilacino moderno aveva una costituzione pi\u00f9 robusta e il cranio pi\u00f9 corto e pi\u00f9 largo. La sua lunghezza totale, coda esclusa, si aggirava sui 152 cm. I suoi resti fossili sono stati trovati nei pressi di Alice Springs, nel Territorio del Nord, in Australia."}
{"id": "2161100", "revid": "124768450", "url": "https://it.wikipedia.org/wiki?curid=2161100", "title": "Stazione di Bolzano", "text": "La stazione di Bolzano () \u00e8 la principale stazione ferroviaria del capoluogo altoatesino e (per volume di traffico) dell'intera regione Trentino-Alto Adige; \u00e8 servita dalla ferrovia del Brennero ed \u00e8 capolinea meridionale della ferrovia Bolzano-Merano. Dal 1898 al 1971 fu inoltre capolinea settentrionale della cessata Ferrovia Bolzano-Caldaro.\nStoria.\nLa stazione fu attivata il 16 maggio 1859 con il nome di \"Bozen-Gries\"; il fabbricato viaggiatori fu progettato da Sebastian Altmann, architetto dipendente del municipio di Bolzano (all'epoca parte del territorio imperiale austriaco). La gestione fu avocata alla societ\u00e0 S\u00fcdbahn.\nEssa venne a costituire il capolinea temporaneo della ferrovia del Brennero, precedentemente attivata il 23 marzo dello stesso anno tra Verona e Trento. Perse tale ruolo il 24 agosto 1867, allorch\u00e9 la linea fu prolungata fino a Brennero.\nNel 1881, con l'attivazione della ferrovia per Merano (gestita dapprima dalla Bozen-Meraner Bahn e poi dalle ferrovie imperiali), la stazione divenne di diramazione; l'importanza si accrebbe ulteriormente il 16 dicembre 1898, allorch\u00e9 la Eisenbahn Tirols inaugur\u00f2 la ferrovia Bolzano-Caldaro, che nel 1911 venne integralmente elettrificata alla tensione continua di 1200 V.\nAl termine della prima guerra mondiale, con il passaggio dell'Alto Adige dall'Austria all'Italia, l'esercizio delle linee e della stazione pass\u00f2 integralmente in carico alle Ferrovie dello Stato. \nCon il passaggio del territorio a sud del Brennero (poi denominato Alto Adige) al Regno d'Italia, il nome della stazione venne italianizzato in \"Bolzano-Gries\".\nSotto l'egida dall'amministrazione fascista il fabbricato viaggiatori venne pesantemente ristrutturato: dal 1927 al 1929 l'architetto Angiolo Mazzoni rielabor\u00f2 la facciata principale in chiave monumentale, neoclassica e razionalista. Ne risult\u00f2 un largo frontone squadrato, scandito da semicolonne; ai lati dell'ingresso furono ricavate due nicchie, ove vennero collocate due statue allegoriche rappresentanti - in forma antropomorfa - la trazione elettrica e quella a vapore, opere dell'artista austriaco Franz Ehrenh\u00f6fer. A lui furono anche commissionati i mascheroni sui cornicioni del complesso, una fontana ritraente san Cristoforo ed una allegoria dei fiumi altoatesini, posta sopra l'ingresso della torre con l'orologio eretta a est del corpo principale.\nNel 1935 le FS procedettero all'elettrificazione della linea per Merano con sistema trifase a 3600 volt; i binari destinati ai treni da e per Caldaro (stante il diverso standard di trazione, a 1100 V CC) vennero invece dotati di terza rotaia. Nel 1952 l'alimentazione trifase venne sostituita dai 3000 volt CC comuni al resto della rete italiana.\nNel 1936 il nome della stazione venne semplificato, e da \"Bolzano-Gries\" divenne semplicemente \"Bolzano\".\nNel secondo dopoguerra la ferrovia per Caldaro, passata successivamente sotto la gestione di altre realt\u00e0 private (ultima delle quali la Societ\u00e0 per Azioni Ferrovia del Renon, poi divenuta Ferrovie Elettriche ed Autoservizi Riuniti - FEAR) perse d'importanza e venne infine chiusa al traffico passeggeri nell'agosto 1963, in considerazione del cattivo stato di rotabili e impianti. La linea sopravvisse per soli servizi merci fino al 28 giugno 1971, quando venne definitivamente chiusa e poi disarmata; si provvide quindi a smontare la terza rotaia.\nNel 2011, a seguito di un concorso architettonico internazionale, l'architetto austriaco Boris Podrecca vinse l'appalto per progettare la riqualificazione dell'areale ferroviario intero.\nStrutture e impianti.\nIl fabbricato viaggiatori ospita la biglietteria, la sala d'attesa ed esercizi commerciali come bar ed edicola.\nIl sedime consta di sei binari passanti utilizzati per il servizio passeggeri, pi\u00f9 altri binari per il trasporto merci. I binari sono collegati da sottopassaggio dotato di ascensore.\nMovimento.\nLa stazione di Bolzano registra circa 5,5 milioni di passeggeri annui, risultando cos\u00ec la pi\u00f9 frequentata della regione d'appartenenza.\nNella stazione fermano i treni regionali svolti da SAD, e Trenitalia nell'ambito del contratto di servizio stipulato con la Provincia autonoma di Bolzano, nonch\u00e9 collegamenti a lunga percorrenza operati dalla stessa Trenitalia, da NTV e dalla joint venture DB-\u00d6BB-Trenord.\nA Bolzano sostano inoltre i servizi a lunga percorrenza Riviera Express, operanti la tratta Nizza-Mosca.\nServizi.\nLa stazione, le cui aree commerciali sono date in concessione a CentoStazioni, dispone di:\nInterscambi.\nLa stazione \u00e8 servita dalle autolinee urbane gestite da SASA e dagli autoservizi interurbani SAD.\nFra il 1907 il 1966 di fronte alla stazione sorgeva una fermata della ferrovia del Renon, la cui tratta urbana venne sostituita dall'omonima funivia. Dal 1909 al 1948 era inoltre presente, nella medesima area, un capolinea della rete tranviaria di Bolzano."}
{"id": "2161101", "revid": "17654", "url": "https://it.wikipedia.org/wiki?curid=2161101", "title": "Jes\u00fas Franco Manera", "text": ""}
{"id": "2161102", "revid": "287204", "url": "https://it.wikipedia.org/wiki?curid=2161102", "title": "Jesus Franco Manera", "text": ""}
{"id": "2161105", "revid": "125174811", "url": "https://it.wikipedia.org/wiki?curid=2161105", "title": "Antonio Contiero", "text": "Biografia.\nInfanzia, adolescenza, studi universitari.\nNasce nel Veneto da genitori originari di un piccolo paese vicino a Padova, a due anni si trasferisce insieme a loro a Milano dove trascorre l'infanzia e l'adolescenza. Da bambino e da adolescente si reca per lunghi periodi in campagna presso la nonna materna nel paese natio. Questo ambiente tranquillo e per lui epico, influenzer\u00e0 la sua tendenza all'isolamento ed alla solitudine, vissuta come occasione di preziosa introspezione. Legge moltissimo durante l'adolescenza in particolare letteratura francese, tedesca e italiana. Sin da bambino ama il cinema e fugge spesso durante i pomeriggi per rifugiarsi in qualche cinematografo non lontano da casa, Via Plinio al n. 8, a pochi passi dall'abitazione di uno scrittore gi\u00e0 famoso, Giorgio Scerbanenco che non conoscer\u00e0 mai di persona. Nella medesima Via quando ormai lui se ne sar\u00e0 andato, abita lo scrittore Paolo Lagazzi di cui \u00e8 amico. Nel 1976 in seguito al suo matrimonio, lascia la Lombardia per l'Emilia insediandosi a Reggio nell'Emilia.\nSi iscrive alla facolt\u00e0 di Lettere all'universit\u00e0 Alma Mater di Bologna, al corso del DAMS Discipline dell'Arte Musica e Spettacolo scegliendo l'indirizzo Teatrale. Segue i corsi di Luigi Squarzina per il teatro tradizionale e di Picchi per quello Sperimentale ed i corsi di Estetica di Renato Barilli, senza per\u00f2 mai laurearsi.\nFotografia.\nInizia il suo lavoro di fotografo con la rivista alternativa \"Frigidaire\" nell'83 e nel 1984 pubblica i fumetti \"Caccia ai sette errori in un film visto due volte di seguito\" su testo poetico di Corrado Costa e \"Soft Streams\" su testo originale di Carmen Covito. Soft Streams ha per protagonista Jo Squillo, ed \u00e8 una sorta di fotoromanzo realizzato utilizzando la tecnica della manipolazione della Polaroid sx70 tipica della scuola americana iniziata da Lucas Samaras. Viene incoraggiato a fotografare da Vasco Ascolini che trovando alcune similitudini con il suo lavoro, lo presenta a Luigi Ghirri. Questi lo stimola alla sperimentazione pura, e scriver\u00e0 in seguito la presentazione alla Mostra \"A ciascuno il suo\" presso la \"Sala Giardino\" dei Civici Musei di Reggio Emilia nel 1989. La Mostra era costituita dall'elaborazione in copy-art di una serie di fotografie realizzate in medio formato (Pentax 6x7) stampate in modo tradizionale e fotocopiate con una Xerox a colori di piccolo formato (A4) appositamente modificata per impedire il fissaggio delle polveri. Le fotocopie una volta trattate e fissate tramite particolari procedimenti, erano rimontate nel loro formato originale naturale utilizzando una tecnica simile al collage, e rifinite con interventi finali mediante acquerelli, colori acrilici, pastelli e l'utilizzo dell'aerografo.\nAutodidatta si forma sperimentando varie tecniche e utilizzando in particolare il bianco e nero e la pellicola a colori VPL, cos\u00ec come la Polaroid SX70 che gli consente di lavorare sulla fotografia immediata. Nei primi anni ottanta lavora assiduamente frequentando la camera oscura seguendo la stampa dei propri lavori. Conosce cos\u00ec lo stampatore Arrigo Ghi di Modena, con il quale instaura un lungo sodalizio professionale e di amicizia. Presso di lui hanno stampato alcuni dei pi\u00f9 importanti fotografi italiani, come Luigi Ghirri, Franco Fontana, Olivo Barbieri, Giovanni Chiaromonte, Vincenzo Castella.\nNell'ottobre 1984 inaugura la sua prima Mostra \"Equilibrismi\" costituita dagli ingrandimenti di Polaroid SX70 realizzate per la rivista alternativa Frigidaire e da un reportage sul gruppo punk rock CCCP Fedeli alla linea con numerosi ritratti (in bianco e nero dipinto all'aerografo dalle tonalit\u00e0 violente) di Giovanni Lindo Ferretti e della casa studio di Fellegara nella quale allora viveva. Per questo motivo il gruppo partecip\u00f2 alla Mostra incidendo appositamente una versione in studio (piuttosto dilatata 7'56\") di Trafitto e di altri tre brani strumentali inediti. L'incisione fu eseguita presso lo Studio Tocci di Reggio Emilia, che l'Assessorato ai Giovani guidato da Giordano Gasparini, aveva allestito per incentivare i gruppi locali alla produzione musicale. La registrazione, il missaggio, l'editing finale e la produzione furono curati dal bassista del gruppo: Umberto Negri. Alla mostra venne inoltre presentato Bizarre un video sperimentale per la regia di Alessandro Furlan e la collaborazione di Toni Contiero - (da un brano strumentale tratto dall'album omonimo); che ha per protagonista Jo Squillo ed \u00e8 basato sull'elaborazione video ed elettronica delle immagini scattate da Contiero per realizzare il fumetto \"Soft Streams\".\nNello stesso mese viene invitato a partecipare a \"Tendencias\" Prologo alla prima Biennale della produzione culturale giovanile dei paesi europei dell'area mediterranea che si svolge a Barcellona dal 25 al 28 ottobre ed alla quale parteciparono tra gli altri, per l'Italia, artisti come i Litfiba, Andrea Pazienza, I Giovanotti Mondani Meccanici.\nTornato da Barcellona disegna il manifesto per il Convegno europeo sull'informazione di tendenza \u201cCreativit\u00e0 e Confusione\u201d un importante appuntamento organizzato dall'Assessorato alla Giovent\u00f9 e ARCI Kids Nazionale che si terr\u00e0 a Reggio Emilia dal 21 al 24 novembre e vedr\u00e0 la partecipazione di giovani artisti e di riviste giovanili di tutta Europa, tra i quali: CCCP Fedeli alla Linea, Jo Squillo, Red Ronnie, Pupi Avati, The Face, El Vibora, Wiener, Frigidaire.\nNel 1983/1984 \u00e8 fotografo ufficiale della compagnia Aterballetto presso i teatri di Reggio Emilia, a novembre viene pubblicato un suo portfolio di manipolazioni di Polaroid SX70 sulla rivista \"Il Fotografo\" con testo critico di Pier Paolo Preti.\nNell'1985/1986 lavora con Spagna e con Jo Squillo per la quale realizzer\u00e0 alcune copertine di dischi, come \"Easy Lady\", \"Call Me\" e del primo LP solista \"Dedicated to the Moon\" e la cover del 45 giri \"I Love Muchacha/Bizarre\" e pubblica un fumetto, \"Rooms Lovers\" sul mensile spagnolo Europa Viva.\nNel medesimo periodo realizza il video sperimentale \"Le dernier Etrusco\" su musica di Klaus Nomi che verr\u00e0 presentato insieme ad alcune Polaroid alla Mostra collettiva L'Etrusco Immaginario nei sotterranei dello Spedale degli innocenti a Firenze. Mostra organizzata dalla Polaroid Italia ed inaugurata in aprile dall'allora Presidente della Repubblica Sandro Pertini. Il catalogo fu curato e pubblicato dalla Casa Editrice Electa.\nIn luglio viene invitato a partecipare alla rassegna di cinque Mostre curate da Roberta Valtorta con il titolo \"Immagini tra Invenzione e Produzione\", moda, design, finzione nella fotografia italiana contemporanea che prevedeva la partecipazione dei seguenti artisti: Toni Contiero, Fabrizio Ferri, Silvia Lelli, Roberto Masotti, Occhiomagico, Studio Azzurro, Guido Harari, Giovanni Gastel, Roberto Freno. Il ciclo sotto il Patrocinio e l'organizzazione dell'Assessorato alla Cultura del Comune di Rimini, si svolse presso la Galleria dell'Immagine, Palazzo Gambalunga.\nNel novembre del 1985 disegna il manifesto (Polaroid SX70 modificata) per la riduzione teatrale di \"Altri Libertini\" di Pier Vittorio Tondelli, per la regia di Gianfranco Zanetti e le scenografie di Igort. Di Pier Vittorio, cui lo legava un'amicizia nata nella comune frequentazione della Libreria del Teatro di Nino Nasi, aveva eseguito l'estemporaneo ritratto che lo ritraeva davanti alla libreria dopo l'assoluzione dal processo per oscenit\u00e0 del suo primo libro \"Altri Libertini\". Con Tondelli aveva illustrato su suoi testi inediti due fumetti che avrebbero dovuto essere pubblicati su Frigidaire, opera purtroppo incompiuta della quale restano le didascalie e frammenti legati alle immagini.\nNel dicembre 1985 realizza la copertina per il primo numero del Trimestrale di Subletteratura \"Vomito\" diretto da Vincenzo Sparagna, edito dalla Primo Carnera, editore anche della rivista Frigidaire, all'interno viene pubblicato anche il suo primo racconto. Del trimestrale usciranno soltanto quattro numeri, sino al marzo 1987, si concluder\u00e0 cos\u00ec un interessante tentativo di far emergere quella letteratura underground destinata inesorabilmente ad andare perduta.\nNel dicembre del 1986 \u00e8 invitato a partecipare al Festival di Musica Antica e Contemporanea presso il Teatro Due di Parma con il video \"Le Dernier Etrusco\", \"Bizarre\" e con il video di Silvio Cadelo \"Voglia di Cane\" al quale ha collaborato.\nNel 1988 viene selezionato per partecipare alla Cinqui\u00e8me Triennale International de la Photographie presso il Muse\u00e8 D'Art et Histoire di Fribourg (CH).\nPartecipa dal 6 ottobre al 20 novembre del 1989 alla III Biennale Internazionale di Fotografia di Torino, a cura di Daniela Palazzoli.\nAbbandono della Fotografia, primi inizi letterari.\nAll'inizio degli anni novanta in seguito ad una crisi personale decide di abbandonare la fotografia professionale e la ricerca artistica. In quegli anni si occupa principalmente di esoterismo approfondendo lo studio dell'opera di Ren\u00e9 Gu\u00e9non, Ananda Coomaraswamy, Georges Ivanovi\u010d Gurdjieff, P\u00ebtr Dem'janovi\u010d Uspenskij aderendo alla Scuola di studi cabalistici La Sapienza della Verit\u00e0, fondata da Nadav Eliahu Mevasser Tov, nella quale lavorer\u00e0 attivamente con diverse mansioni per alcuni anni. Il suo interesse per la Kabbalah lo porta a conoscere il movimento Chabad Lubavitch, incontrando e corrispondendo con vari esponenti tra i quali Rav Shlomo Carlebach e Rav Yitzchak Ginsburgh a Gerusalemme, Rav Shlomo Bekhor a Milano, Rav Rami Banin a Venezia. Nasce cos\u00ec l'idea di realizzare un manoscritto di grandi dimensioni del Sefer Yetzirah, Libro della Formazione.\nSepher Yetzirah - Manoscritto.\nL'opera richiede circa 8 anni di lavoro e coinvolge diversi artisti ed artigiani. Per la carta e la progettazione dei fogli in carta a mano di grande formato e spessore Stefano Pederini (gi\u00e0 collaboratore di Rosanna Chiessi (Pari&amp;Dispari) e Corrado Costa), i pittori Massimo Pedrazzi, Daniel Maillet, Alessandra Binini, per le illustrazioni, Brunella Carretti per la scrittura del testo in ebraico, l'artigiano Parmegiani per la scatola in legno, intagli e l'ebanisteria. Il lavoro \u00e8 stato quello di realizzare un manoscritto in grandi dimensioni (60\u00a0cm. x 40\u00a0cm. circa), interamente in carta a mano approntata appositamente utilizzando la tecnica del pescaggio a telaio e la successiva lavorazione su banco ad aspirazione, contenente il testo integrale in ebraico del Sepher Yetzirah (che \u00e8 poi molto modesto occupando una decina di pagine formato A4). I fogli sono 26 (come il Valore Numerico del Tetragrammaton il pi\u00f9 importante Nome di D-o quello che non pu\u00f2 essere pronunziato), e sono tutti diversi tra loro. Nella carta sono inseriti materiali di altra natura, come terre, metalli, stoffe, legno, semi, raffia, pietre ed altro; tutti materiali naturali non provenienti da sintesi. Le decorazioni sono dipinte a mano talvolta su foglia d'oro o d'argento, con tecniche varie, tempere, olio, acquerelli, matite, pastelli. Il manoscritto insieme ad altri materiali \u00e8 stato donato alla Biblioteca Panizzi di Reggio Emilia nel 2012 e sar\u00e0 presto visibile on line.\nDal 1992 al 1994 lavora attivamente presso il CEIS diretto da Don Dossetti come direttore delle attivit\u00e0 culturali del Centro Diurno del Ghiardo a Reggio nell'Emilia, partecipando a numerosi corsi di formazione specifica per operare in ambienti terapeutici. In quel periodo utilizzando uno dei laboratori di tipografia realizza il suo primo libro componendolo personalmente a mano, utilizzando caratteri mobili in piombo.\nL'Estremit\u00e0 del Nulla.\nIl volume s'intitola l'Estremit\u00e0 del Nulla e raccoglie citazioni dei testi di vari autori Kabbalistici di ogni tempo, dall'Arizal (Isaac ben Solomon Luria) al Ba'al Shem Tov, a Shlomo Carlebach (rabbi) al Rebbe Menachem Mendel Schneerson.\nDal 26 febbraio al 26 marzo 1995 partecipa alla mostra \"Fotocopie\" presso il Museo Ken Damy della fotografia di Brescia insieme ad artisti come, tra gli altri, Bruno Munari, Stefano Tamburini, Francesco Messina. La Mostra era curata da Carlo Branzaglia autore anche dell'omonimo libro \"Fotocopie\" edito dalla Azzurra Editrice con interventi critici del Prof. Renato Barilli e di Giovanni Baule.\nScrittura: Poesia e Letteratura, Editoria.\nGi\u00e0 negli anni ottanta, frequentando Pier Vittorio Tondelli e Corrado Costa aveva tentato di pubblicare un romanzo, in seguito alle sue insistenze e grazie alla loro amicizia era riuscito a farlo leggere ad Aldo Tagliaferri a quei tempi direttore ditoriale della Feltrinelli che lo aveva con modi cortesi dissuaso dal proseguire, almeno per il momento, la carriera di romanziere. Il suo primo lavoro poetico dal titolo \"Eroici Veleni\" aveva invece incontrato il parere favorevole del poeta Luciano Serra che lo aveva incoraggiato ad approfondire la vena poetica. Due episodi avvenuti in quel periodo furono determinati nelle sue scelte, il primo riguarda il suo primo romanzo che il piccolo editore la Ciminiera, al tempo in auge per aver scoperto nuovi talenti, era disposto a pubblicare ma dietro il pagamento di una forte cifra di denaro, cosa per l'autore offensiva ed inconcepibile, il secondo il fallimento della casa editrice Guanda che era interessata alla pubblicazione del suo lavoro Eroici Veleni. Confuso, deluso e convinto di essere immaturo come scrittore, decise di accantonare la scrittura dedicandosi completamente alla fotografia e alla grafica.\nVerso il 1995, abbandonata definitivamente la fotografia, riprende a scrivere con maggiore convinzione e maturit\u00e0 poesie e racconti, incoraggiato dall'incontro con quello che egli considerer\u00e0 il suo Maestro per i successivi vent'anni, il Filosofo Manlio Sgalambro. L'incontro propiziato da Franco Battiato avviene nella sua casa di Milano nel 1995, la forte impressione ricavata da quel primo approccio influenzer\u00e0 tutte le scelte successive di Contiero, il loro rapporto di amicizia e di collaborazione proseguir\u00e0 sino alla morte del Filosofo.\nA maggio pubblica il suo primo libro \"Fuggiasco\", illustrato da alcuni dipinti del pittore Wainer Vaccari e nel dicembre dello stesso anno sempre per i tipi della Libreria al Teatro di Nino Nasi (Reggio Emilia), pubblica \"Parabole\", illustrato da alcuni dipinti di Massimo Pedrazzi.\nCredere nelle Uova.\nFuggiasco \u00e8 un racconto tratto da un libro molto particolare che deve il suo titolo ad un dipinto di Wainer Vaccari: Credere nelle Uova. Il libro trae la propria ispirazione dal mistero della pittura e da quelli contenuti nel Sepher Yetzirah che in quel periodo \u00e8 oggetto di intenso studio. Decide cos\u00ec di narrare quanto \u00e8 descritto e accade in alcuni dipinti del pittore modenese Wainer Vaccari di cui frequenta lo studio da alcuni anni. Affascinato dalle visioni metafisiche ed oniriche che costituiscono la materia dei suoi quadri e dalla forte personalit\u00e0 dell'artista, cerca di trasferire sulla carta tutte queste impressioni condensandole in racconti che guidano il lettore nell'intricata ragnatela della narrazione. Ogni dipinto viene associato ad alcune parole chiave in ebraico a loro volta trasformate in numeri, seguendo lo schema cabalistico delle ghematrie e della permutazione delle lettere. Semplificando ad ogni parola corrisponde una cifra ricavata dal valore numerico delle lettere dell'alfabeto ebraico, che come ogni lingua sacra ha una corrispondenza numerica. Queste parole corrispondono ai personaggi o agli oggetti contenuti nel dipinto.\nIl libro illustrato \u00e8 inedito, ed \u00e8 stato pubblicato dall'autore a proprie spese in un numero limitato di copie riservate agli amici pi\u00f9 intimi. (Era stato presentato per la pubblicazione soltanto a Bompiani e Adelphi e rifiutato da entrambi).\nParabole.\nA dicembre, sempre del 1995, pubblica un nuovo libretto sempre per i tipi della Libreria al Teatro di Nino Nasi (Reggio Emilia), pubblica \"Parabole\", illustrato da alcuni dipinti di Massimo Pedrazzi. Il libro contiene alcuni testi da una raccolta ancora inedita, scritti sotto forma di parabole morali. Alcuni dipinti del pittore Massimo Pedrazzi sono stati realizzati ispirandosi ai racconti.\nPan Padano.\nLavora per alcuni anni ad una raccolta di racconti dal titolo Pan Padano, ispirato alle conversazioni con il pittore Wainer Vaccari di Modena emerge un mondo onirico abitato da figure bizzarre frutto dei sogni di una provincia misteriosa. Nel 2002 \u00e8 tra i sei finalisti del Premio Loria, il racconto \"Pan Padano\" viene pubblicato con una presentazione di Giuseppe Pederiali nella raccolta \"Il Sottosuolo e Altri Racconti\" curata dall'editore Diabasis.\nDolore e Poesia.\nNel 2003 cura la pubblicazione di \"Dolore e Poesia\" che comprende il saggio \"Il Dolore Occidentale\" del Filosofo Manlio Sgalambro ed il racconto L'ultima notte del Collodi di Contiero. La tiratura limitata a 32 es. numerati e firmati dagli autori, su carta a mano appositamente allestita. Il libro nasce dall'esperienza della pubblicazione di \"Ideale\" una rivista sperimentale pubblicata per qualche numero dall'editore Andrea Jarach di Milano sulla quale confluirono alcuni testi di Contiero e di Manlio Sgalambro.\nGalleria Buenos Aires.\nNel luglio del 2006 pubblica il suo primo romanzo, \"Galleria Buenos Aires\" con una nota di Manlio Sgalambro e la copertina di Wainer Vaccari, si tratta di un romanzo di formazione che nelle intenzioni dell'autore sarebbe il primo volume di una trilogia dedicata all'infanzia, adolescenza e maturit\u00e0 di un gruppo di amici, sullo sfondo la citt\u00e0 di Milano. Nella storia l'autore pone l'accento sulla totale inconsistenza di un modello educativo basato su convenzioni prive di qualsiasi riscontro concreto in una realt\u00e0 di finzioni e di menzogne. Il libro viene pubblicato dall'editore Aliberti- ed \u00e8 stato recensito da Paolo Lagazzi e da Vincenzo Sparagna\nLe Martyre des Fleurs.\nnel 2007 pubblica il suo primo libro di poesia \"Le Martyre des Fleurs\" con musiche di Andrea Chimenti e con un testo critico di Paolo Lagazzi, (scrittore e critico (tra gli altri) di Attilio Bertolucci, Pietro Citati, Kikuo Takano per i quali ha curato i Meridiani per Mondadori). Al libro era allegato un vinile in lathe cut, picture disc contenente un brano musicale di Andrea Chimenti e David Sylvian, \"I'd waited for you\", in tiratura limitata a 10 es. num.\nW.C. - George Bataille - Antonio Contiero.\nProduce insieme alla pianista romana Alessandra Celletti ed alla etichetta indipendente Bubutz Records, un album musicale dedicato al racconto W.C. di Georges Bataille. Il disco consta di dodici tracce inedite che la Celletti ha elaborato insieme al poeta e compositore tedesco Jaan Patterson, da sempre vicino al movimento surrealista, sulla base delle suggestioni ricavate dalla lettura del nuovo racconto. Il testo \u00e8 nato dall'integrazione di parti inedite con alcuni frammenti del racconto ritrovati e pubblicati negli anni ottanta in forma anonima soltanto dopo la morte di Bataille. Il racconto originale fu infatti distrutto nel 1926 dallo stesso Bataille che per\u00f2 ne parla a lungo nella sua prefazione a Storia dell'Occhio di poco successiva, un solo frammento del lavoro originale fu salvato e riutilizzato da Bataille come introduzione a L'Azzurro del Cielo. Il testo anonimo \u00e8 stato utilizzato come traccia da Antonio Contiero che ha integrato le parti mancanti, in seguito su suggerimento del filosofo Manlio Sgalambro, \u00e8 stata scritta ex novo una prima parte del racconto. Il tutto, insieme ad un commento critico di Plinio Perilli ed una nota di Manlio Sgalambro \u00e8 stato pubblicato, insieme ad un cd contenente le musiche di Alessandra Celletti e Jaan Patterson, dalla casa editrice Transeuropa di Massa nel settembre del 2011.\nIl lavoro di Alessandra Celletti e Jaan Patterson \u00e8 stato anche pubblicato in vinile, lathe cut (taglio al tornio), sia in sei dischi 7\" che in una versione su due dischi a 10\" in tiratura limitata dalla Bubutz Records.\nIl lavoro \u00e8 stato presentato a Reggio Emilia nell'ottobre del 2011 con una lettura dal vivo di alcuni brani del libro e una performance al pianoforte di Alessandra Celletti.\nLa Pietra Infinita.\nAlla met\u00e0 degli anni novanta prende contatto con Franco Battiato che lo presenta al filosofo Manlio Sgalambro, con il quale decide di pubblicare un primo libro di Poesie per la neonata casa editrice La Pietra Infinita fondata insieme a Stefano Bertini, al quale in seguito subentreranno Sandra Bocchi e Brunella Carretti. La casa editrice \u00e8 specializzata in edizioni a tiratura limitata che privilegiano il recupero delle antiche tecniche di stampa con caratteri mobili di piombo ed in legno. L'intento \u00e8 quello di creare Libri d'Artista.\nSi studiano anche le carte che vengono realizzate artigianalmente appositamente per ogni edizione. Sviluppa cos\u00ec il suo interesse per la tipografia e la sperimentazione ad essa legata, grazie all'amicizia con il raffinato bibliofilo Emanuele Ferrari che lo introduce alla dimora Museo, Officina, Laboratorio sita in Alpignano, dove ha sede la tipografia e la casa editrice fondata da Alberto Tallone, l'Hotel De Sagonne, diretta dal figlio Enrico Tallone. L'amicizia con Enrico, che lo incoraggia a realizzare le sue prime opere, gli permette di essere introdotto alla Fondazione Tipoteca, Museo del Carattere Italiano, importante raccolta di macchine tipografiche e di caratteri, fondata dai fratelli Antiga. Piuttosto unica nel suo genere per la vastit\u00e0 della collezione di antichi torchi e macchine da stampa e di migliaia di caratteri in piombo e legno, presso la quale stamper\u00e0 quasi tutte le sue realizzazioni. La collezione della Tipoteca comprende anche punzoni originali, come quelli dei Fratelli Amoretti di Parma, collaboratori di Giambattista Bodoni, ed una vasta biblioteca con testi originali anche molto rari a partire dal settecento dei quali fanno parte capolavori come il Manuale Tipografico di Bodoni del 1818.\nPoesie Manlio Sgalambro.\nLa raccolta di Manlio Sgalambro intitolata Poesie, fu presentata nel settembre del 1999 presso il teatro Tenda della Festa dell'Unit\u00e0 di Reggio Emilia davanti ad un pubblico di un migliaio di persone, con la partecipazione di Franco Battiato, Manlio Sgalambro, Andrea Pezzi in ruolo di moderatore e di Antonio Contiero e Stefano Bertini in qualit\u00e0 di organizzatori.\nLa tiratura era limitata a 72 esemplari numerati su carte realizzate da Stefano Bertini \"Poesie\"- del filosofo Manlio Sgalambro.\nSegrete.\nInsieme a Davide Benati, pittore di Modena si discute della Porta a livello simbolico, \u00e8 il periodo in cui lui lavora su una serie di quadri dal titolo Segreta che raffigurano una porta tibetana scolpita nella pietra, decidono cos\u00ec di realizzare un libro d'artista contenente due acquerelli originali con varianti sul medesimo tema e due testi di Manlio Sgalambro, \"Modesta riflessione sulla porta\" e \"Stage Door\" musicato da Franco Battiato come demo nel 1998. Il libro viene pubblicato nel 2000 in soli trenta esemplari numerati e firmati dagli autori.\nPeeling Oranges into flowers.\nCon Pantaleimon Andria Degens pubblica un volumetto su carta a mano con caratteri mobili, a 2 colori, in allegato un cd pubblicato dall'etichetta Durtro Records. Il libro \u00e8 stampato presso il Museo del Carattere Italiano Tipoteca a Cornuda (TV) grazie all'aiuto del Direttore Sandro Berra e del fondatore Silvio Antiga. La stampa \u00e8 limitata a 105 es. suddivisi in 3 tirature, 5 su carta verde, 30 su carta giallo oro e 70 su carta bordeaux, la carta delle copertine conteneva frammenti di stoffa nell'impasto. Il libro contiene poesie e testi delle canzoni scritti da Andria Degens.\nBirth Canal Blues.\nCurrent 93 - David Tibet/Anokh Peh un libretto per l'etichetta indipendente Durtro, contenente i testi di \"Birth canal Blues\" ed un cd con la versione live. Tiratura limitata a 210 esemplari numerati, suddivisi in 2 tirature principali, 100 es. su carta a mano rossa e 100 es. su carta a mano bianca, pi\u00f9 10 es. su carte speciali contenenti disegni originali e dediche personalizzate di David Tibet per alcuni dei collaboratori e 30 es. su carte colorate fuori commercio e fuori tiratura per gli amici. Il Libretto, contenente un cd, \u00e8 stato stampato con caratteri mobili sempre presso il Museo del Carattere Italiano Tipoteca a Cornuda (TV).\nL'Impiegato di Filosofia.\nCura la pubblicazione del saggio inedito del filosofo Manlio Sgalambro: \"L'Impiegato di Filosofia\", in tiratura limitata a 100 es. numerati, su carta a mano Amatruda di Amalfi.\nL'opera \u00e8 stata stampata presso la Fondazione Tipoteca, Museo del Carattere Italiano nel settembre 2010, i caratteri in monotype sono stati fusi presso la Fonderia di Rodolfo Campi a Rozzano, (Milano).\nManifesti Musicali.\nLa Pietra Infinita ha privilegiato la produzione di manifesti musicali, opere contenenti il testo di una canzone stampato su carte a mano in grande formato accompagnate da illustrazioni, utilizzando sempre i caratteri mobili ed in legno; tutte le realizzazioni sono state seguite presso la fondazione Tipoteca, Museo del Carattere Italiano di Cornuda (TV).\nContiero ha curato tutte le edizioni coadiuvato graficamente da Sandro Berra, Gabriele Marzi e dai tipografi Ivano Da Barp e Daniele Facchin.\nFotografia anni duemila.\nNel 2008 dopo una voluta interruzione di quasi vent'anni, ha ripreso la fotografia sperimentale su suggerimento del Prof. Quintavalle che lo presenter\u00e0 al fotografo Riccardo Varini al quale lo lega una profonda amicizia e collaborazione. Nella sua Galleria \"Torno Subito\" Contiero esporr\u00e0 numerosi lavori in diverse mostre tra i quali: Camera Rol, Lovely Ana, 163641. Sempre nel 2008 realizza un servizio fotografico con la modella cult Nan\u00e0 Rapeblossom. Lovely Ana tratta il tema dell'anoressia e dei disturbi alimentari giovanili.\nCamera Rol.\nLavoro dedicato ed ispirato a Roland Barthes, Camera Rol sono una serie di immagini famigliari di recupero trasformate in un libro d'artista in 6 copie su carta giapponese, dedica questo lavoro alla memoria del padre Angelo.\nRewind.\n\"Rewind: \u00e8 evidente che dato un t sufficientemente grande E arriva a zero o negativo e smette di muoversi\" \u00e8 un lavoro sulla rielaborazione del paesaggio partendo da negativi ed immagini elettroniche mischiate insieme in un ideale parallelo che unisce tre luoghi: L'Etna, Venezia e Oslo. Il catalogo della mostra presenta un testo critico del Prof. Carlo Arturo Quintavalle.\n163641.\nRievoca la storia di Enemon Kawaguki, unico uomo a subire l'esplosione di due atomiche, quella di Hiroshima e quella di Nagasaki, utilizzando come pretesto numerosi negativi giapponesi originali dell'epoca, l'autore ricostruisce una sorta di album di famiglia che asseconda la sorte del proprietario subendo mutazioni e distruzioni radioattive delle tranquille immagini del Giappone tradizionale tanto caro ad Ozu, prima dell'inquinamento provocato dai deleteri effetti della dominazione culturale americana. La mostra \u00e8 stata curata da Silvia Grandi (Ricercatore Confermato al Dipartimento Arti dell'Alma Mater Studiorum Universit\u00e0 di Bologna) che ha redatto il testo critico.\nPer Farla Finita con il Giudizio di Dio.\nInsieme a Patrizia Diacci progetta quattro immagini sullo stile di Polaroid SX70 in grande formato per illustrare l'analogo radiodramma di Antonin Artaud.\nAnnarella Benemerita Soubrette CCCP Fedeli alla Linea - Senz'altro abito \u2026.\nPartecipa alla mostra allo Spazio Gerra nell'ambito di Fotografia Europea 2014 con due ritratti di Giovanni Lindo Ferretti.\nSue opere tra le quali le stampe originali delle Mostre Equilibrismi (Centro Rosebud - 1984), A Ciascuno il suo (Civici Musei Sala Giardino - 1989) ed altre sono conservate presso il Csac - Centro studi e archivio della comunicazione di Parma. Sempre nel 2011 buona parte dei suoi lavori dal 1982 al 2011 in Polaroid originali \u00e8 stato acquisito dal Westlicht Museum di Vienna.\nAL-KEMI LAB.\nFonda nel 2009 insieme a Gianni Maroccolo e Toni Verona (Ala Bianca Group) una nuova casa editrice, Al-Kemi lab che si occupa di edizioni a tiratura limitata di opere d'arte legate alla musica, il teatro, la letteratura, la video arte, la poesia, la fotografia con l'intento di valorizzare le produzioni indipendenti.\nPer Al-Kemi lab ha progettato e realizzato basandosi su di una propria immagine, un manifesto in policarbonato e serigrafia a 24 colori, sul testo di Cristiano Godano dei Marlene Kuntz: Le Putte.\nUna serie di 32 \"icone portatili\" (termine coniato dalla docente del Dams di Bologna Silvia Grandi) contenenti citazioni di importanti autori di ogni epoca e delle pi\u00f9 svariate discipline artistiche, letterarie, scientifiche, filosofiche, religiose (da Einstein a Carmelo Bene). Sempre per Al-Kemi lab ha disegnato e realizzato un cofanetto, chiamato M3 dedicato al lavoro degli artisti contemporanei Masbedo, presenti alla Biennale 2009/2010 di Venezia. I lavori \"Schegge d'incanto in fondo al dubbio\" e \"Glima\" sono stati sonorizzati dai Marlene Kuntz e Gianni Maroccolo, sonorizzazione contenuta nel cofanetto insieme ad un libro d'artista con immagini tratte dai video sperimentali di Masbedo, testi di Masbedo, Silvia Grandi, Gianni Maroccolo, Cristiano Godano e Riccardo Tesio.\nIl cofanetto \u00e8 stato realizzato in legno massello, plexiglas e serigrafia.\nDisegna per la pianista romana Alessandra Celletti il libro e la confezione grafica dell'Ep Sketches On Sacagawea, dedicato all'eroina nativa americana che accompagn\u00f2 la spedizione di Lewis e Clark, pubblicato da Al Kemi Lab nel maggio 2011.\nNel 2009 incontra nuovamente Claudio Rocchi che aveva conosciuto durante un concerto da studente, nel 1971. Si crea cos\u00ec un rapporto di amicizia che durer\u00e0 sino alla prematura morte di Rocchi. Insieme a lui disegna la copertina dell'album inedito \"Mirage\", il disco in vinile documenta anche visualmente (con un DVD) l'omonima performance a Milano allo spazio OUT-OFF nel 1976. Elettronica e filmati, ricerca sonora e puro sperimentalismo audiovisivo.\nNell'ambito di Al-kemi Lab in collaborazione con Nina Maroccolo e Plinio Perilli progetta una collana di poesia visiva stampata in serigrafia che prende il nome di Open Chaos e che pubblica alcune opere a tiratura limitata dei poeti Giovanni Campi, Massimo Mori, Ruggero Manzoni.\nBubutz Records.\n\u00c8 un gioco, la scoperta del Lathe Cut, il taglio dei dischi tramite un tornio, lo affascina a tal punto da decidere di inventarsi una Casa discografica inesistente la Bubutz Records (dedicata a Brunella, la sua compagna di vita) che realizza dischi non a scopo di lucro ma per creare piccoli oggetti d'arte. In qualche anno taglia un centinaio di titoli quasi tutti realizzati in una o due copie a parte qualche rara eccezione che raggiunge i 20 trenta esemplari.\nCrea dischi ad una sola facciata montati su supporti che vanno dal legno al cartoncino per passe-partout alla finta pietra tutti con grafiche originali e interventi digitali o con stampa tipografica tradizionale. Le copertine sono spesso stampate su tela o ricamate a mano, usa materiali come plexiglas, carta giapponese, chiodi, legno, disegni realizzati con pin di plastica, pastelli, creando scatole dalle forme pulite che riprendono il concetto della scatola a sorpresa.\nCollabora in particolare con alcune etichette indipendenti cinesi ed una australiana: Maybe Mars, Genjing di Pechino e la Tenzenman di Sidney; e con artisti come Current 93 - David Tibet/Anokh Peh, Pantaleimon (Andria Degens), Gianni Maroccolo, Andrea Chimenti, Alessandra Celletti, Alessandra Pasi, Jaan Patterson, Marlene Kuntz, Torturing Nurse, Dear Eloise.\nNel dicembre 2012 rilascia un'intervista sul sito della casa discografica indipendente Genjing Records di Pechino che parla del progetto Bubutz Records.\nA settembre 2013, nell'ambito della XIV giornata europea della cultura ebraica, viene esposto nella Sinagoga di Via dell'Aquila a cura della Biblioteca Panizzi di Reggio Emilia il manoscritto del Sefer Yetzirah - Il Libro della Formazione da lui realizzato insieme ad altri artisti.\nLe Leggi della Chimica.\nPubblica in forma privata la sua prima raccolta di poesia, intitolata: Il Canto della Falena. Il libro raccoglie testi scritti in tempi diversi, i meno recenti risalgono a una decina di anni fa gli altri sono stati scritti dal 2009 ad oggi, sostanzialmente si tratta di tre raccolte intitolate rispettivamente: Mutus Liber, Il Canto della Falena, Maudits! pi\u00f9 un frammento a s\u00e9 stante scritto nel 2008/2009 intitolato Quadretti dalla Secessione Viennese. Il libro partecipa alla terza edizione del concorso Il mio Esordio Poesia indetto da Feltrinelli, La Repubblica, la Scuola Holden e il Festival di Poesia di Genova classificandosi nella rosa dei dieci finalisti.\nAlla raccolta nel marzo 2014 segue la pubblicazione per i tipi della casa editrice Opposto di Roma de \"Le Leggi della Chimica\" dedicato al suo Maestro, il filosofo Manlio Sgalambro. Il libro contiene una piccola nota di Franco Battiato e la riproduzione di un suo dipinto in copertina.\nTAGEBUCH.\nCrea insieme al legatore di Parma Alberto Ballotta, TAGEBUCH un laboratorio sperimentale rivolto alla creazione di libri d'artista e di altri manufatti in tiratura limitata. L'idea \u00e8 quella di fare sperimentazione rivolgendosi per\u00f2 ad un pubblico eterogeneo e vasto, con particolare attenzione per le aziende e la produzione industriale.\nIl primo titolo prodotto \u00e8 la versione in due esemplari di Costa/Contiero un libro d'artista che ripropone la rivisitazione in una inedita chiave grafica del fumetto pubblicato nel 1984 sulla rivista alternativa Frigidaire: \"Caccia ai sette errori nelle stesso film visto due volte di seguito\" su testo di Corrado Costa e Polaroid Sx70 di Antonio Contiero. La legatura con inserti in marocchino di vari colori, legno, caratteri in piombo, carta Fabriano \"Roma\", \u00e8 stata realizzata da Alberto Ballotta. Il secondo \u00e8 una versione illustrata de Le Leggi della Chimica, la sua prima raccolta di poesie, che contiene alcune elaborazioni di cieli.\nDiavolo la volta del sogno.\n\u00c8 un libro d'artista che contiene una raccolta di testi poetici scritti da Lia Rossi e Antonio Contiero con una prefazione del poeta Angelo Scandurra, che ne \u00e8 anche l'editore. I versi sono strutturati in forme geometriche: quadri per gli scritti di Lia Rossi e nastri per quelli di Contiero, in una sorta di empatia istantanea che ha permesso ai due autori un dialogo poetico volto a produrre e sviluppare temi spesso onirici e misteriosi, come possono esserlo a volte le favole e le fiabe. I testi sono illustrati da elaborazioni fotografiche che hanno per tema Parigi realizzate dai due autori.\nCaro Misantropo.\nCaro misantropo. Saggi e testimonianze per Manlio Sgalambro \u00e8 un libro a cura di Antonio Carulli e Francesco Iannello, pubblicato nel giugno 2015 da La Scuola di Pitagora Editrice. Antonio Contiero partecipa con alcuni inediti del \"Professore\" ed un ricordo del proprio Maestro.\nFellegara: Dove sono nati i CCCP Fedeli alla Linea.\nIl progetto nasce dopo un incontro con Annarella Giudici nel maggio 2014 parlando di fotografie che Contiero aveva scattato a Fellegara nel 1983/1984, di Francesca Costa che glieli aveva presentati, di Umberto Negri che aveva lavorato sulle musiche della Mostra \"Equilibrismi\" presso lo studio del comune di Reggio Emilia al Campo Tocci nel settembre del 1984. Poco per volta tornarono alla mente ricordi, materiali che Umberto Negri aveva conservato per trent'anni e che sono stati messi a disposizione insieme alle foto che Giovanni Lindo Ferretti scatt\u00f2 a Fellegara ad Annarella, fu cos\u00ec che contributo su contributo per la prima volta dai tempi di Fellegara si \u00e8 sviluppato un lavoro corale che al termine dell'opera ha visto sommarsi le foto e i testi dall'archivio di Umberto Negri, le sculture di Eleonora Calestani, gli scritti di Massimo Zamboni, Giovanni Lindo Ferretti (che narra per la prima volta come nacque il testo di Emilia Paranoica), e quelli di Benedetto Valdesalici lo \"psichiatra\" del gruppo e dei suoi fan, un ricordo e le foto di MariaGrazia Guidetti che quella casa affitt\u00f2 con Giovanni, il racconto di una giornata tipo di Umberto Negri, un testo critico di Corrado Costa sulla mostra di Contiero. Un anno di lavoro per raccogliere e ordinare tutto in due edizioni, una limitata a 50 es. num. edita da Babel Officina del Libro e una di 1000 esemplari edita da NFC di Rimini.\nFellegara \u00e8 stato il luogo dove i CCCP Fedeli alla Linea hanno creato l'estetica musicale, fisica e iconografica del gruppo; attraverso il piano quinquennale pianificarono ogni dettaglio del progetto ed i tempi nei quali i punti fissati avrebbero dovuto realizzarsi pena lo scioglimento del gruppo.\nA differenza di altri, tutti i componenti del gruppo avevano idee molto chiare su quanto stavano facendo ed attuarono ogni mezzo a loro disposizione per colpire l'immaginario di un mondo esterno che allora non prevedeva certo la cultura punk. Il libro \u00e8 dedicato a Francesca Costa, figlia di Corrado Costa (il poeta del gruppo 63, l'avvocato militante). Contiero ha coordinato l'intero progetto e disegnato e progettato la grafica del volume, rilegato da Ballotta e cucito da Stefano Bertini. \nIl volume editoriale e quello della tiratura originale in soli 50 es. numerati furono presentati il 18 dicembre del 2015 alla Biblioteca Panizzi - Sala Planisferio alla presenza di Ferretti, Zamboni, Annarella, Contiero e altri amici del gruppo, Negri partecip\u00f2 con un intervento video e nel maggio del 2016 in un luogo storico, per i CCCP Fedeli alla Linea, quella Santarcangelo di Romagna dove oltre trent'anni prima avevano suonato dal famoso terrazzino addobbato di striscione. \nBABEL Officina del Libro.\nIn occasione dell'edizione di Fellegara: dove sono nati i CCCP a Contiero e Ballotta si \u00e8 aggiunto Stefano Bertini (che con Contiero aveva realizzato il volumetto Poesie di Manlio Sgalambro), di comune accordo si \u00e8 deciso di mutare il progetto Tagebuch in Babel Officina del libro, dove BA sta per Ballotta, Be per Bertini e L (ironicamente) per Contiero. Il fine del sodalizio \u00e8 il medesimo, la sperimentazione sull'oggetto libro. Per Fellegara si sono realizzati alcuni esemplari in pezzi unici, il numero 1 \u00e8 suddiviso in due volumi, uno per le immagini ed uno per i testi con due copertine differenti e un cofanetto per contenerli entrambi, dal n. 2 fino al n. 11 hanno un formato differente dagli esemplari dal n. 12 al n. 50 che per ragioni per un errore dell'editore hanno un formato pi\u00f9 piccolo e sono stati rilegati e montati in una legatoria industriale. Tutti gli esemplari hanno la copertina a colori stampata su alluminio anodizzato. Il volume cita volutamente il punk, il costruttivismo sovietico, il futurismo. Per quanto riguarda l'esemplare n. 1 firmato in originale da quasi tutti gli autori, \u00e8 stato creato un doppio LP lathe cut 12\" contenente i brani di una cassetta promozionale realizzata dai CCCP nell'84 prima della pubblicazione del primo disco e del contratto con la Punk Attack record, e i brani realizzati appositamente per la mostra Equilibrismi sempre del 1984. L'idea di Babel \u00e8 di favorire dei laboratori aperti al pubblico nei quali si insegnino la progettazione, la scrittura, la grafica e l'ideazione del soggetto Libro, inteso come espressione d'artista.\nNegative Dark Book - Angela Botta e Toni Contiero.\n.A e A e B e C ... partiamo dall\u2019alfabeto. .Un libro alchimistico nato da reciproche insonnie e dalla comprensione istintiva, a volte misteriosa, della scrittura dell\u2019altro. Arte che parla a se stessa e di se stessa, in modo quasi impersonale perch\u00e9 i mondi descritti non appartengono necessariamente a nessuno dei due vissuti. Un gioco del linguaggio volutamente irriverente, esagerato, urlato, teneramente coccolato e amato. Un libro circolare, un eterno ritorno a tutte le variabili impudenti e sublimi della poesia alchemica. Un libro in negativo, \u201cNegative Dark Book\u201d, nel quale l\u2019oscurit\u00e0 \u00e8 un pretesto per trasformare la nigredo, la bile nera, in una sostanza \u201caltra\u201d come un dono che ci viene offerto e che non possiamo rifiutare. \u201cNiente \u00e8 ci\u00f2 che sembra\u201d . Il libro \u00e8 nato dall'incontro sul web tra la poetessa romana Angela Botta e Toni Contiero, dice Angela: \"Credo che la poesia sia qualcosa che comunica oltre le parole, proprio perch\u00e9 usandole le annienta e di conseguenza le crea e le fa rinascere. Nell\u2019introduzione al mio libro \u201cL\u2019Amore \u00e8 un\u2019Apocalisse degli Sguardi\u201d. Perdonatemi l\u2019auto citazione, ma preferisco farlo con me piuttosto che con persone di cui conosco solo una parte dell\u2019opera, scrivo questo: \u201cSono arrivata a pensare che qualsiasi forma di contatto tra esseri umani, abbia una componente distruttiva cos\u00ec profonda, proprio perch\u00e9 nessuno osa attraversare la soglia simbolica rappresentata dalla poesia. Amo chi comunica la sua soglia, le unghie sono pronte a scalfirla, ma una carezza invisibile libererebbe la vita vera\u201d. Non \u00e8 la prima volta che scrivo poesia con qualcuno, lo ritengo un dialogo che rasenta la magia, necessario come respirare. Sono stata fortunata e ringrazio tutte le persone con cui \u00e8 \u201ccapitato\u201d perch\u00e9\u00a0 si \u00e8 sempre creata un\u2019alchimia magnifica. Anche ora con questo libro \u00e8 accaduto nuovamente e spero che continui ad accadere sempre nella mia vita. Questo libro scritto con Toni Contiero \u00e8 stato un viaggio all\u2019interno di mondi diametralmente opposti, istintivamente ci siamo avvicinati sia alla parte oscura dell\u2019animo umano, sia al sorriso fino ad affondare nel gioco e nella goliardia, e volutamente non abbiamo affatto ignorato il\u00a0 tessuto sociale che ci circonda rifugiandosi in un dialogo la cui magia a volte \u00e8 difesa dal mondo. Spero che questo libro possa coinvolgervi in tutte le sue forme visive e di contenuti. La grafica \u00e8 componente essenziale del gioco che vi si svolge, quel gioco sacro e magico che dovrebbe avvenire ogni istante tra persone. Quel gioco che forse impedirebbe tanto orrore nel mondo e che ci restituirebbe alla vita vera ha un nome, ma ha dentro tutti i nomi del mondo, si chiama empatia.\" Il volume \u00e8 stato stampato nel 2016 anche come libro d'artista con una legatura in pelle e cartone realizzata appositamente da Alberto Ballotta, le pagine interne sono nere ed il testo \u00e8 bianco, la copertina \u00e8 sovrastampata con una tecnica molto particolare simile alla serigrafia che rende ogni libro un pezzo unico, la grafica e le illustrazioni sono di Toni Contiero.\nBIF e altre storie - Corrado Costa, Toni Contiero, Frigidaire.\n\"Nel 1984 io Corrado Costa dopo aver pubblicato il primo fumetto sulla rivista \"Frigidaire\": Caccia ai sette errori in un film visto due volte di seguito, ci incontrammo come usavamo fare in una delle sue case, questa in particolare era un appartamento completamente vuoto, privo di mobilio e arredi, sul pavimento del quale erano sparsi rotoli di carta, colori, matite, fogli e quaderni, sui quali Corrado acquerellava e disegnava fumetti e articolava poesie, sovrapponendo carte ricavate soprattutto da manifesti strappati dalle affissioni pubbliche, un Rotella al contrario perch\u00e9 lui non utilizzava le parti colorate e illustrate ma il retro, i tagli, gli strappi, i segni delle stratificazioni sulla pasta sporca di colla. Quella sera scrivemmo una sorta di decalogo nel quale descrivevamo le Polaroid SX70 che avremmo utilizzato come illustrazioni. Ogni elemento era indicato, segnato, costruito, scrivevamo le immagini perch\u00e9 noi evavamo cos\u00ec, lavoravamo come nello still life, come Ghirri creando le sue Polaroid: davanti alla macchina fotografica.\" cos\u00ec Contiero ricorda la nascita di BIF, termine che a Reggio Emilia e provincia indica il ghiacciolo, fumetto che per varie ragioni non fu mai concretizzato se non trent'anni dopo, quando recuperato l'originale del foglio contenente le istruzioni, Contiero e la Compagnia Pietribiasi Tedeschi decisero di farlo diventare realt\u00e0. Il lavoro divenne una mostra del tutto particolare, una volta innescato un lavoro prende forma al di l\u00e0 delle stesse intenzioni degli autori, cos\u00ec Amedea Donelli, l'ultima compagna di Corrado Costa decise di donare a Contiero delle carte originali lasciatele in eredit\u00e0, in questo modo il contributo di Costa \u00e8 divenuto il supporto fisico sul quale le immagini hanno trovato la loro naturale collocazione. Non solo, Pierluigi Tedeschi e Cinzia Pietribiasi hanno permesso al progetto di divenire un libro, un libro nel quale \u00e8 rifluito un contributo come inserto speciale della Rivista Frigidaire con un testo di Vincenzo Sparagna, HP Reveal e Augemented BIF a cura di Cinzia Pietribiasi, e una introduzione scritta da Tedeschi che ha curato l'opera. Realizzazione editoriale Emanuele Ferrari, Progetto grafico e impaginazione Luca Guerri.\nAlberto Tallone, Toni Contiero, Antonio Bizzini (Punto JPG) Parole per un Anno (2018/2021).\nL'incontro nel 2015 con Antonio Bizzini titolare di Punto JPG a Formigine, ha aperto nuovi orizzonti nel lavoro di ricerca di Toni Contiero, che negli ultimi due anni si \u00e8 dedicato al recupero di singoli fotogrammi tratti da film sperimentali di varie epoche e autori: F/F Found Footage; sui quali sono state eseguite delle elaborazioni di vario tipo, sul colore, sulla grafica, con l'inserimento e sovrapposizione di elementi digitali e analogici. Questo \"Quaderno\" che ha per titolo: Parole per un Anno; \u00e8 il punto d'incontro e di trasformazione di due mondi apparentemente opposti, la tipografia classica ormai quasi completamente scomparsa e relegata nei Musei e le pi\u00f9 sofisticate e avveniristiche tecniche di stampa che il digitale offre agli artisti e al mondo industriale.\nIl vettore naturale e irrinunciabile \u00e8 la carta, che in questo quaderno \u00e8 declinata da fogli color carta da zucchero realizzati a mano alla fine del '700, fogli di antica carta giapponese, vecchissimi fogli da legatore goffrati, stampati con macchinari avveniristici che hanno impresso immagini su superfici irregolari, strappate, dai diversi formati; sui quali, in modo sapiente e altrettanto sperimentale, sono stati stesi gli inchiostri della copertina, realizzata insieme alla legatura per questo pezzo unico: da Enrico, Elisa e Eleonora Tallone. Utilizzando la stampa \"tradizionale\", essi dimostrano, se fosse necessario, che il mezzo tecnico spesso scartato perch\u00e8 ormai obsoleto, in realt\u00e0 offre possibilit\u00e0 di espressione infinite e di altissima qualit\u00e0 creativa. Di questo si stanno accorgendo soprattutto gli artisti pi\u00f9 giovani ed a loro \u00e8 dedicato questo \"Quaderno\" che dimostra come non vi sia in realt\u00e0 alcuna separazione tra ci\u00f2 che \u00e8 definito passato e il futuro, e come la Conoscenza, se ben utilizzata, agisca da moltiplicatore infinito che crea e ricrea, nel nostro caso, il Soggetto Libro. Dice Contiero \"I Tallone, editori, stampatori, legatori dei propri lavori, conservano e trasmettono al mondo la singolare Energia che ci\u00f2 che sembrano inerti forme di piombo e di legno sagomate in lettere, dispensano soltanto a coloro che sanno percepirla ancor prima che sia trasferita per arricchire la carta del Libro del Mondo.\" \nOpere\nMostre Personali:\nMostre Collettive:"}
{"id": "2161114", "revid": "71155", "url": "https://it.wikipedia.org/wiki?curid=2161114", "title": "Carl Carlson", "text": "Carlton \"Carl\" Carlson \u00e8 un personaggio secondario della serie di cartoni animati \"I Simpson\".\nCarl \u00e8 un collega di lavoro di Homer Simpson alla centrale nucleare di Springfield ed \u00e8 il migliore amico di Lenny Leonard, con cui fa coppia fissa. Si ritrova spesso assieme ad Homer dopo il lavoro a bere insieme al bar di Boe. \nNella versione originale Carl \u00e8 stato doppiato da Hank Azaria fino alla stagione 31 e da Alex D\u00e9sert dalla stagione 32, in seguito alla decisione di non far doppiare pi\u00f9 personaggi non bianchi da attori bianchi. Nella serie italiana \u00e8 doppiato da Fabrizio Vidale (stagioni 1-7), Roberto Stocchi (stagione 8) e da Enrico Di Troia (dalla stagione 9 in poi).\nLenny e Carl si sono classificati sesti nella classifica dei \"Top 25 Peripheral Characters\" dei Simpson di IGN.\nCaratteristiche.\nCarl \u00e8 un uomo di colore e nel doppiaggio italiano ha un maccheronico accento veneto. Carl e Lenny sono sposati ognuno con la sorella dell'altro come segno di amicizia un po' maniacale tra i due. Ad esempio nell'episodio \"Proposta semi-decente\", nel quale Lenny dice di aver trascorso un'intera estate a scolpire il volto di Carl sul costone di una collina (il Monte Carlmore). In un'altra puntata Carl rivela che lui e Lenny si tagliano i capelli a vicenda.\nNell'episodio \"La saga di Carl\", viene rivelato che Carl \u00e8 originario dell'Islanda, i suoi genitori sono caucasici, infatti Carl \u00e8 un orfano, ed \u00e8 proprio dai suoi genitori adottivi che ha preso il cognome Carlson, inoltre viene messo in evidenza come Lenny, Homer e Boe prima di allora fossero del tutto all'oscuro delle origini islandesi dell'amico.\nInoltre, nella puntata in cui Homer ingaggia un investigatore privato per scoprire pi\u00f9 cose possibili sulla vita di Lisa per riconquistarne l'affetto e la fiducia, scopriamo che proprio grazie allo stesso detective Carl viene a sapere di essere schizofrenico (aveva anch'egli ingaggiato lo stesso detective perch\u00e9 non riusciva a capire chi, la notte, gli riparasse le scarpe. Dopo le indagini scopr\u00ec di essere egli stesso il calzolaio, in quanto affetto da personalit\u00e0 multipla). I due sostengono Homer in ogni sua iniziativa o trovata, anche se strampalata.\nQuando per esempio Homer fonda la banda dei \"Satanassi Infernali\" (Hell's Satans in inglese) avendo vinto una Harley degli anni cinquanta si uniscono Boe (che guida una moto decrepita dell'inizio del secolo), Carl (Vespa gialla della Hertz a noleggio), Ned Flanders (in bicicletta col caschetto) e Lenny (che guida un trattorino tagliaerba e che deve sempre fermarsi per svuotarne il sacchetto nonostante corra sull'asfalto). Del duo si sa che sono seguaci della religione buddista, tant'\u00e8 vero che in un episodio faranno contemplazione nientemeno che con Richard Gere, anche se qualche volta li si vede nella chiesa \"Ramo Occidentale della riforma americana del Presbiluteranesimo\" di Timothy Lovejoy. In una puntata Homer, alla ricerca di un marito per la cognata Selma, scarta Carl definendolo \"troppo attraente\".\nInoltre in un episodio Carl dichiarava di avere come dio la testa di un cervo (trofeo di caccia del padre di Lenny). Sebbene l'aspetto e le amicizie (Homer e i vari avventori del bar) li facciano apparire come zotici ignoranti, Lenny e Carl hanno un master in fisica nucleare, anche se nella serie appaiono come dei semplici operai. Come viene mostrato nell'episodio \"Il matrimonio di Lisa\", in futuro Lenny e Carl diventeranno dirigenti della Centrale Nucleare. Spesso Homer fa fatica a ricordare chi dei due sia Lenny e chi Carl, tanto che in una puntata ha scritto sulla mano: \"Lenny = Bianco - Carl = Nero\". Da loro Homer scopre l'esistenza del Sacro Ordine dei Tagliapietre (Lenny \u00e8 il membro numero 12 del Sacro Ordine dei Tagliapietre, Carl il numero 14)."}
{"id": "2161115", "revid": "118920869", "url": "https://it.wikipedia.org/wiki?curid=2161115", "title": "Andrea Iaia", "text": "Biografia.\nPrima di approdare al grande schermo, ha studiato per anni recitazione con insegnanti provenienti dall\"'Actor's Studio\" (ottima la sua conoscenza della lingua inglese) e a diversi cortometraggi e spettacoli teatrali.\n\u00c8 diventato famoso per l'interpretazione di Primo Carnera nel film \"Carnera - The Walking Mountain\" del 2008, diretto da Renzo Martinelli (dopo la proiezione sul grande schermo, la pellicola \u00e8 andata in onda su Canale 5 in una trasposizione televisiva intitolata \"Carnera - Il campione pi\u00f9 grande\"). Iaia \u00e8 stato scelto per questo ruolo, oltre che per le sue caratteristiche fisiche (\u00e8 alto 2 metri) e doti recitative, anche per le sue capacit\u00e0 sportive: \u00e8 infatti esperto in arti marziali e culturismo. Oltre a varie coproduzioni internazionali ha preso parte in Italia come coprotagonista, nel film \"20 Sigarette\" (premiato al festival di Venezia)."}
{"id": "2161116", "revid": "767487", "url": "https://it.wikipedia.org/wiki?curid=2161116", "title": "Critters 2", "text": "Critters 2 (\"Critters 2:The Main Course\") \u00e8 un film del 1988 diretto da Mick Garris.\n\u00c8 il secondo capitolo della saga horror fantascientifica \"Critters\", ed \u00e8 stato prodotto sull'onda del successo critico e commerciale ricavato da \"Critters, gli extraroditori\".\nNel cast artistico e tecnico tornano pochi membri, viene escluso Stephen Herek, regista e autore della sceneggiatura del primo film e sostituiti i principali interpreti.\nA dispetto del primo film, la New Line mette a disposizione una spesa di produzione molto pi\u00f9 alta, pari a 4.500.000$. L'incasso cinematografico totale non riesce per\u00f2 a coprire l'intera spesa fermandosi a quota 3.813.293$.\nTrama.\nCome il film precedente, i titoli di testa si aprono con Charlie, Ug e Lee (i due cacciatori che diedero la caccia ai Critters e Charlie l'ubriacone che si \u00e8 unito a loro) che stanno uccidendo una creatura vermesca.\nDopo l'uccisione della bestia, i tre tornano sul loro pianeta, ma proprio qui vengono allarmati da Zanti, il capo del loro ordine: i Critters sono riusciti a deporre alcune uova prima di venire uccisi e ora i piccoli sono cresciuti e sono nuovamente temibili. \nQuindi i tre cacciatori partono nuovamente per la Terra alla loro ricerca.\nSulla Terra intanto, Brad Brown (il giovane protagonista del primo film) \u00e8 in visita dalla nonna che abita a Grover's Bend, e le sta raccontando cosa gli sia successo a lui e alla famiglia qualche tempo addietro.\nAll'arrivo dei cacciatori, i Critters sono cresciuti e stanno divorando chiunque capiti loro a tiro, come se non bastasse stanno deponendo tante uova per assicurarsi la supremazia in futuro.\nNel tentativo di fermare il leader dei mostriciattoli, Lee viene divorato, e Ug si sconvolge talmente tanto da cadere in una sorta di depressione.\nLa poca popolazione rimasta viva tenta di fermare le creature, la prima trappola consiste nel farli entrare in un ristoro e poi farli esplodere, ma l'occasione fallisce.\n\u00c8 quindi Charlie che si convince di essere il solo e unico in grado di sconfiggere la nuova generazione di Critters. Per sfuggire all'esplosione i Critters si sono uniti insieme diventando una palla gigante che distrugge tutto ci\u00f2 che trova e si dirige verso la chiesa dove si nascondono gli innocenti abitanti di Grover. Quando la palla ha quasi raggiunto la chiesa appare la nave spaziale con a bordo Charlie che la fa schiantare contro la palla di Critters distruggendoli definitivamente e salvando la vita agli abitanti! \u00c8 tutto finito, a Grover's Bend non sono rimasti (apparentemente) Critters, e Ug onora il vecchio amico pensato morto; ma Charlie \u00e8 ancora vivo, e alcuni giorni dopo la terribile esplosione fa ritorno in citt\u00e0 con un paracadute e viene acclamato dalla folla.\nLui ora \u00e8 un vero cacciatore spaziale, venendo pure nominato sceriffo della citt\u00e0, e rimane sulla terra col compito di sorvegliarla da altri attacchi che puntualmente si verificheranno ancora nel sequel \"Critters 3\"."}
{"id": "2161117", "revid": "1543377", "url": "https://it.wikipedia.org/wiki?curid=2161117", "title": "Thylacinus", "text": "Il genere Thylacinus , appartenente all'ordine dei Dasiuromorfi, comprendeva alcuni marsupiali carnivori estinti. Tra tutte le specie che componevano il genere, solo una, il tilacino (\"Thylacinus cynocephalus\"), \u00e8 sopravvissuta fino a tempi recenti, sebbene sia considerata estinta gi\u00e0 dal 1936. Tutte le altre specie, diffuse solamente in Australia, vissero in epoca preistorica."}
{"id": "2161124", "revid": "287204", "url": "https://it.wikipedia.org/wiki?curid=2161124", "title": "Severin", "text": ""}
{"id": "2161125", "revid": "80598", "url": "https://it.wikipedia.org/wiki?curid=2161125", "title": "Ainsi soit je... (Live)", "text": "Ainsi soit je... (Live) \u00e8 il secondo singolo dell'album \"Live \u00e0 Bercy\", della cantautrice francese Myl\u00e8ne Farmer pubblicato il 20 agosto 1997.\nIl singolo ha venduto circa 70.000 copie e raggiunto la 27\u00aa posizione della classifica francese dei singoli."}
{"id": "2161128", "revid": "1971044", "url": "https://it.wikipedia.org/wiki?curid=2161128", "title": "Frances O'Connor (attrice 1967)", "text": "Biografia.\nFrances O'Connor nasce a Wantage (Oxfordshire), in Inghilterra, da madre pianista e padre fisico nucleare. All'et\u00e0 di due anni, la sua famiglia si \u00e8 trasferita a Perth, in Australia Occidentale. O'Connor \u00e8 stata educata in una scuola cattolica e ha frequentato il Mercedes College a Perth, ma considera Melbourne casa sua. O'Connor ha frequentato la Western Australian Academy of Performing Arts e ottenuto una Laurea di primo grado in letteratura alla Curtin University of Technology.\nLei ed il suo partner, Gerald Lepkowski, hanno avuto il loro primo bambino, Luka, nell'aprile del 2005.\nDoppiatrici Italiane.\nNelle versioni in italiano, Frances O'Connor \u00e8 stata doppiata da:"}
{"id": "2161131", "revid": "729019", "url": "https://it.wikipedia.org/wiki?curid=2161131", "title": "Tony Donovan", "text": "Biografia.\nAppena maggiorenne inizi\u00f2 la sua carriera di attore porno nel 1997.\nNonostante la sua pur breve carriera, durata meno di tre anni, ha ricevuto molti riconoscimenti, fra essi ha vinto due volte il premio di migliore attore ai GayVN Awards (sia nel 2001 che nel 2002)."}
{"id": "2161139", "revid": "118230165", "url": "https://it.wikipedia.org/wiki?curid=2161139", "title": "Silvia Pisacane", "text": "L'infanzia.\nSilvia Pisacane nacque nel 1853 a Genova da Carlo e da Enrichetta De Lorenzo. Costei, per amore, aveva lasciato Napoli ed il marito, trasferendosi a Genova col suo nuovo compagno.\nNel 1857 Carlo Pisacane perse la vita con i suoi compagni nella tragica spedizione di Sapri. I pochi sopravvissuti, tra cui Giovanni Nicotera, furono incarcerati.\nLa De Lorenzo con la piccola Silvia, malata, fece ritorno a Genova e la loro casa fu spesso perquisita dalla polizia, nei cui verbali la donna era indicata quale druda di Pisacane o, per scherno Pisciacane.\nDal 1859 Silvia fu accolta nel collegio femminile delle Peschiere, il cui direttore era Luigi Mercantini, l'autore della famosissima \u201cSpigolatrice di Sapri\u201d. \nUno dei primi decreti che Garibaldi eman\u00f2 dopo lo sbarco in Sicilia stabiliva che \u201c\u00e8 accordata una pensione di ducati sessanta al mese, vita durante, a contare dal 1\u00ba ottobre prossimo, a Silvia Pisacane, figlia dell'eroico Carlo Pisacane, trucidato a Sanza mentre combatteva per la liberazione dei fratelli, nel luglio 1857\u201d.\nSilvia e sua madre si trasferirono a Napoli, ove la bambina venne subito adottata da Giovanni Nicotera, nella cui casa andarono a vivere.\nLa De Lorenzo riprese la propria attivit\u00e0 politica e nel 1862, con altre donne patriote, fece parte del Comitato di donne per Roma capitale.\nIn quegli anni Silvia, e il suo padre adottivo furono spesso ospitati a San Gregorio Matese nella casa di campagna del deputato Achille Del Giudice, che di Nicotera era intimo amico.\nLa tradizione orale locale ricorda che proprio per lei, claudicante e ammalata di tubercolosi, Achille Del Giudice fece costruire, nella sua villa, una stanza con annesso bagno (cosa inusuale al tempo), interamente rivestito con mattonelle in ceramica di Cerreto.\nGli anarchici del Matese.\nNell'aprile 1877 un gruppo di internazionalisti, guidati da Carlo Cafiero ed Errico Malatesta, d\u00e0 vita al moto insurrezionale del Matese, che muove da San Lupo e coinvolge gli abitati di Gallo e Letino.\nNon \u00e8 azzardato supporre che la stretta amicizia tra il Nicotera, che \u00e8 Ministro dell'Interno, e il senatore Achille Del Giudice, che \u00e8 il pi\u00f9 ricco possidente del Matese, non sia estranea alla spropositata risposta militare che Roma dispiega per la cattura del gruppo di anarchici.\nSilvia Pisacane ha 25 anni, e conosce bene quella parte del massiccio del Matese in cui si muove la banda degli anarchici. \u00c8 una ragazza intelligente e sveglia, gelosa custode del folto carteggio dei suoi genitori. Sa di politica, conosce gli ideali del padre e, cresciuta nella venerazione della sua figura, certamente li condivide.\nUn giorno, incontrando Matteo Imbriani, monarchico ufficiale dei granatieri di Sardegna e nipote della sua madre adottiva, non esit\u00f2 ad accusarlo di \u201cservire il Tiranno\u201d.\nA Napoli \u00e8 fidanzata col giovane avvocato Silvio Pallotta, ed \u00e8 probabile che abbia avuto contatti con gli internazionalisti della citt\u00e0.\nQuando gli anarchici del Matese furono catturati, e forte era il rischio che fossero condannati a morte, l'avvocato Carlo Gambuzzi, gi\u00e0 intimo di Bakunin, chiese aiuto a Silvia \u201ce tanto scongiur\u00f2 la giovane perch\u00e9 intercedesse presso il padre adottivo, in nome dell'affinit\u00e0 d'idee dell'analogia dei casi che legavano al ricordo del Pisacane la banda del Matese che Silvia riusc\u00ec a strappare al Nicotera la revoca della primitiva decisione. La minaccia del giudizio sommario era scongiurata\u201d.\nL\"'affaire\" Del Giudice - Pisacane.\nNel novembre 1878, a causa di certi problemi finanziari, Giovanni Nicotera diede in prestito al suo amico Achille Del Giudice la somma di 66.000 lire, che era l'intera dote di Silvia Pisacane. \nI problemi finanziari erano in realt\u00e0 un vero dissesto economico. Debiti, doppie ipoteche, assegni falsi.\nPer anni Nicotera cerc\u00f2 inutilmente di farsi restituire la somma: nel 1885 diede mandato all'avvocato Gaetano Cannada Bartoli, uno dei pi\u00f9 noti ed apprezzati legali napoletani, che divenne tutore della Pisacane per il recupero della dote.\nNon ottenendo nulla, nel maggio 1887 querel\u00f2 il senatore Del Giudice. Pertanto il Senato si costitu\u00ec in Alta Corte di Giustizia nominando una Commissione istruttoria che per mesi indag\u00f2 su Del Giudice.\nDal febbraio 1888, per molti mesi, le prime pagine dei giornali nazionali dedicarono ampio spazio allo scandalo del senatore Del Giudice che si era appropriato della dote di Silvia Pisacane, e che pochi mesi dopo present\u00f2 le dimissioni da senatore, che furono accettate dopo accese discussioni.\nLa morte.\nPochi mesi dopo Silvia improvvisamente mor\u00ec, a 35 anni, il 16 settembre 1888. Molte biografie riportano invece, erroneamente, il 1890.\nDesta meraviglia il fatto che nella scheda dell'atto di morte, nel comune di Napoli, \u00e8 scritto che il padre \u00e8 Carlo, mentre a fianco della indicazione \"madre\" \u00e8 annotato \"signora la madre\". Oltre all'errore grammaticale (la dicitura corretta dovrebbe essere \"s'ignora la madre\"), ci\u00f2 che balza agli occhi \u00e8 la luce negativa in cui ancora era, nel 1888, Enrichetta Di Lorenzo, la quale non viene neppure menzionata nell'atto di morte di sua figlia, che \u00e8 sicuramente famosa sia per natali, sia per impegno sociale e politico, sia per la notoriet\u00e0 del padre adottivo.\nLa scomparsa di Silvia non pass\u00f2 sotto silenzio. Il quotidiano il Piccolo cos\u00ec scriveva il giorno seguente: \u201cafflitta da parecchio tempo da incurabile malattia, era gi\u00e0 rassegnata al suo destino ed ha affrontata la morte come la figlia di un eroe. Oggi alle quattro hanno avuto luogo le esequie, ed una folla di amici hanno seguito il feretro, che era coperto di fiori\".\nAveva custodito gelosamente il fitto carteggio intercorso tra i suoi genitori, ma la sorella di Nicotera, sopraffatta da scrupoli morali, distrusse tutte le lettere.\nSilvia non fece in tempo a ricevere neppure una lira della sua dote. E nulla ottenne pure Giovanni Nicotera, che mor\u00ec nel 1894.\nIl fidanzato Silvio Pallotta, dopo la morte dell'amata, non si spos\u00f2 mai rimanendo celibe fino alla morte dovuta a rapida malattia."}
{"id": "2161141", "revid": "121837", "url": "https://it.wikipedia.org/wiki?curid=2161141", "title": "Stella Polare", "text": ""}
{"id": "2161147", "revid": "121837", "url": "https://it.wikipedia.org/wiki?curid=2161147", "title": "Alfa Ursae Minoris", "text": ""}
{"id": "2161148", "revid": "486946", "url": "https://it.wikipedia.org/wiki?curid=2161148", "title": "L'isola della piccola Flo", "text": ""}
{"id": "2161150", "revid": "307923", "url": "https://it.wikipedia.org/wiki?curid=2161150", "title": "Toots and the Maytals", "text": ""}
{"id": "2161151", "revid": "2519", "url": "https://it.wikipedia.org/wiki?curid=2161151", "title": "Severin (Germania)", "text": "Severin \u00e8 una localit\u00e0 del comune di Doms\u00fchl nel Meclemburgo-Pomerania Anteriore, in Germania.&lt;br&gt;\nAppartiene al circondario (\"Landkreis\") di Ludwigslust-Parchim (targa PCH) ed \u00e8 parte della comunit\u00e0 amministrativa (\"Amt\") Parchimer Umland.\nFino al 25 maggio 2014 \u00e8 stato comune autonomo."}
{"id": "2161153", "revid": "21176526", "url": "https://it.wikipedia.org/wiki?curid=2161153", "title": "Giovanbattista Falvo", "text": ""}
{"id": "2161154", "revid": "192549", "url": "https://it.wikipedia.org/wiki?curid=2161154", "title": "Canonico regolare", "text": ""}
{"id": "2161158", "revid": "70349", "url": "https://it.wikipedia.org/wiki?curid=2161158", "title": "Tu-334", "text": ""}
{"id": "2161159", "revid": "70349", "url": "https://it.wikipedia.org/wiki?curid=2161159", "title": "Pc-6", "text": ""}
{"id": "2161162", "revid": "70349", "url": "https://it.wikipedia.org/wiki?curid=2161162", "title": "Yak-40", "text": ""}
{"id": "2161163", "revid": "43530", "url": "https://it.wikipedia.org/wiki?curid=2161163", "title": "Ibernacolo (botanica)", "text": ""}
{"id": "2161167", "revid": "339392", "url": "https://it.wikipedia.org/wiki?curid=2161167", "title": "Typus (biologia)", "text": ""}
{"id": "2161168", "revid": "36426", "url": "https://it.wikipedia.org/wiki?curid=2161168", "title": "Cinema classico", "text": ""}
{"id": "2161169", "revid": "228587", "url": "https://it.wikipedia.org/wiki?curid=2161169", "title": "Giovambattista Falvo", "text": "Biografia.\nUomo eruditissimo, eccellente coltivatore della poesia ed esimio canonista. Fu canonico di Cosenza e vescovo di Marsico dal 16 novembre 1671 fino alla morte.\nGenealogia episcopale.\nLa genealogia episcopale \u00e8:"}
{"id": "2161171", "revid": "36426", "url": "https://it.wikipedia.org/wiki?curid=2161171", "title": "Cinema muto classico", "text": ""}
{"id": "2161173", "revid": "287204", "url": "https://it.wikipedia.org/wiki?curid=2161173", "title": "Complesso sportivo del Sultano Qabus", "text": "Il complesso sportivo del Sultano Qabus (, in inglese \"Sultan Qaboos Sports Complex\") noto anche come \"Bausher\", \u00e8 uno stadio multiuso di Mascate, capitale dell'Oman. \n\u00c8 utilizzato principalmente per il calcio, ma dispone anche di attrezzature per l'atletica. Originariamente aveva una capienza di circa 40 000 posti, ridotta a 34 000 dopo opere di rinnovamento. Ospita le partite della nazionale di calcio dell'Oman ed \u00e8 il principale stadio in cui si sono svolte le partite della Coppa delle Nazioni del Golfo 2009."}
{"id": "2161185", "revid": "256896", "url": "https://it.wikipedia.org/wiki?curid=2161185", "title": "Sultan Qaboos Sports Complex", "text": ""}
{"id": "2161188", "revid": "767487", "url": "https://it.wikipedia.org/wiki?curid=2161188", "title": "Tres eran tres", "text": "Tres eran tres \u00e8 un film spagnolo del 1954 ad episodi, uno dei quali liberamente tratto dal romanzo di Mary Shelley \"Frankenstein, o il moderno Prometeo\" del 1816.\nTrama.\nIl film narra della creazione di un mostro ed \u00e8 suddiviso in 4 parti:1 - \"Il tribunale\" (introduzione)2 - \"Il mostro\"3 - \"Gli indios\"4 - \"Il tamburino (Pandereta)\""}
{"id": "2161194", "revid": "116707820", "url": "https://it.wikipedia.org/wiki?curid=2161194", "title": "Jack Hunter", "text": "Jack Hunter \u00e8 una miniserie televisiva composta da tre film tv con trama orizzontale.\nTrama.\nIl giovane archeologo Jack Hunter si rifiuta di unirsi al suo mentore, il professor Frederic Shaffer, in una caccia alla reliquia basandosi sulla poesia incisa su una tavoletta dell'antica Mesopotamia, ma, quando l'uomo viene ucciso durante un furto, Jack vola a Damasco per indagare. Qui unisce le forze con la collega Nadia e l'autista Tariq."}
{"id": "2161197", "revid": "287204", "url": "https://it.wikipedia.org/wiki?curid=2161197", "title": "Stadio della Polizia Reale dell'Oman", "text": "Lo stadio della Polizia Reale dell'Oman (, in inglese \"Royal Oman Police Stadium\") \u00e8 uno stadio multiuso di Mascate, capitale dell'Oman. \nOspita partite di calcio: \u00e8 sede degli incontri dell'Oman Club e ha ospitato alcuni match della Coppa delle Nazioni del Golfo 2009. Ha una capienza di 15 000 posti."}
{"id": "2161198", "revid": "33751", "url": "https://it.wikipedia.org/wiki?curid=2161198", "title": "Royal Oman Police Stadium", "text": ""}
{"id": "2161200", "revid": "47112", "url": "https://it.wikipedia.org/wiki?curid=2161200", "title": "Torrente Palvico", "text": ""}
{"id": "2161201", "revid": "767487", "url": "https://it.wikipedia.org/wiki?curid=2161201", "title": "Optimistique-moi", "text": "Optimistique-moi \u00e8 il quarto singolo dell'album \"Innamoramento\", della cantautrice francese Myl\u00e8ne Farmer, pubblicato il 22 febbraio 2000.\nLa traccia costituisce il primo singolo firmato 100% Myl\u00e8ne Farmer (oltre al testo la Farmer scriver\u00e0 anche le musiche). Viene pubblicato nel febbraio 2000 ed \u00e8 accompagnato da un video che ricorda vagamente quello storico di \"Sans contrefa\u00e7on\". Nel video diretto da Michael Haussman Myl\u00e8ne Farmer \u00e8 un'equilibrista di un circo che viene maltrattata dagli altri giocolieri; sar\u00e0 un uomo, somigliante al padre della ragazza, a salvarla.\nIl singolo raggiunge la settima posizione della classifica francese, vende circa 160.000+ copie ed \u00e8 certificato disco d'argento. Viene portato sul palco in versione live durante il \"Myl\u00e8nium Tour\"."}
{"id": "2161203", "revid": "139103", "url": "https://it.wikipedia.org/wiki?curid=2161203", "title": "Gatto siamese", "text": ""}
{"id": "2161208", "revid": "339392", "url": "https://it.wikipedia.org/wiki?curid=2161208", "title": "Gatto persiano", "text": ""}
{"id": "2161209", "revid": "21176832", "url": "https://it.wikipedia.org/wiki?curid=2161209", "title": "Jack Hunter and the Lost Treasure of Ugarit", "text": ""}
{"id": "2161212", "revid": "139103", "url": "https://it.wikipedia.org/wiki?curid=2161212", "title": "Gatto Ragdoll", "text": ""}
{"id": "2161214", "revid": "125811625", "url": "https://it.wikipedia.org/wiki?curid=2161214", "title": "La figlia di Frankenstein (film 1958)", "text": "La figlia di Frankenstein \u00e8 un film horror fantascientifico del 1958 per la regia di Richard E. Cunha, liberamente tratto dal romanzo di Mary Shelley \"Frankenstein, o il moderno Prometeo\" del 1816.\nLa pellicola \u00e8 entrata nel pubblico dominio negli Stati Uniti.\nTrama.\nIl nipote di Victor Frankenstein, facendosi chiamare Frank, lavora come assistente di uno scienziato, il dottor Morton, che sta cercando un antidoto contro le cellule dannose presenti nell'organismo umano. Un giorno Frank fa un esperimento sulla figlia dello scienziato, Trudy Morton, che assume un aspetto mostruoso e fugge in strada terrorizzando chiunque, ma poi la ragazza torna alla propria vita normale credendo di aver vissuto un sogno. In seguito, per creare un vero morto vivente, Frank uccide un'amica di Trudy, Suzie Lawler, e con l'aiuto dell'anziano giardiniere Elsu, gi\u00e0 a servizio del nonno, assembla il cervello di Suzie ad altre parti di cadavere per ottenere un mostro dalla forza disumana che sia pronto ad ubbidire al giovane Frankenstein."}
{"id": "2161223", "revid": "767487", "url": "https://it.wikipedia.org/wiki?curid=2161223", "title": "How to Make a Monster", "text": "How to Make a Monster (in italiano \"Come fare un mostro\") \u00e8 un film horror- crime del 1958.\nTrama.\nQuando un truccatore, che realizzava i mostri per gli Studios della American International, viene licenziato dai nuovi capi, usa le sue creazioni per vendicarsi."}
{"id": "2161235", "revid": "767487", "url": "https://it.wikipedia.org/wiki?curid=2161235", "title": "Orlak, el infierno de Frankenstein", "text": "Orlak, el infierno de Frankenstein \u00e8 un film horror del 1960 liberamente tratto dal romanzo di Mary Shelley \"Frankenstein, o il moderno Prometeo\" del 1816."}
{"id": "2161242", "revid": "113672450", "url": "https://it.wikipedia.org/wiki?curid=2161242", "title": "Illusione d'amore", "text": "Illusione d'amore (\"Cara a cara\") \u00e8 una telenovela argentina del 1983 interpretata dall'attrice messicana Ver\u00f3nica Castro e da Pablo Alarc\u00f2n. Si tratta di un remake della serie \"Cara a cara\", trasmessa in Italia alcuni anni prima su Italia 1.\nTrama.\n\"Sinceramente non so pi\u00f9 cosa fare della mia vita...\". Con questa frase, pronunciata dalla protagonista Laura (Ver\u00f3nica Castro), ha inizio la trama di \"Illusione d'amore\" che narra le vicende di un'ereditiera obbligata a un matrimonio di convenienza per salvare dalla rovina la sua famiglia. Particolare inusuale per una telenovela, la serie si conclude in maniera drammatica con il suicidio della protagonista.\nVersione italiana.\nIn Italia \"Illusione d'amore\" \u00e8 andata in onda sul circuito Euro TV nel 1984; la sigla originale \"Mi guardian mi carcelero\" era interpretata da Ver\u00f3nica Castro, la sigla della versione italiana \"Non mi devi trattar cos\u00ec\" dalla star latina Luis Miguel all'epoca all'apice del successo in Italia.\nParticolarmente curato il doppiaggio (a cura della \"Effe Elle Due\" di Roma) che vede tra gli altri Cinzia De Carolis e Luca Ward prestare la voce rispettivamente alla Castro e ad Alarc\u00f3n."}
{"id": "2161243", "revid": "307923", "url": "https://it.wikipedia.org/wiki?curid=2161243", "title": "What's My Age Again", "text": ""}
{"id": "2161244", "revid": "767487", "url": "https://it.wikipedia.org/wiki?curid=2161244", "title": "Richard Cheese and the Lounge Against the Machine", "text": "I Richard Cheese and The Lounge Against the Machine (pi\u00f9 comunemente conosciuti con il solo nome del frontman, Richard Cheese) sono un gruppo musicale lounge statunitense nato nel 2000.\nSono famosi per il loro stile, ossia reinterpretare canzoni di qualsiasi genere (rock, pop, metal, rap) e convertirlo in musica lounge, spesso con risultati comici. I nomi di tutti i loro album sono parodie dei nomi di altri famosi album. Il nome della band stesso \u00e8 una parodia della band rap metal Rage Against the Machine. Nel 2008 hanno realizzato un arrangiamento del tema di Indiana Jones e il regno del teschio di cristallo.\nFormazione.\nI nomi sono tutti d'arte e si basano tutti su tipi di formaggi. Il nome di Richard non \u00e8 casuale: un suo diminutivo \u00e8 infatti \"Dick\", che come sostantivo pu\u00f2 significare anche \"cazzo\" in lingua inglese, e l'espressione \"dick cheese\" indica lo smegma."}
{"id": "2161245", "revid": "285824", "url": "https://it.wikipedia.org/wiki?curid=2161245", "title": "Richard Cheese", "text": ""}
{"id": "2161246", "revid": "228587", "url": "https://it.wikipedia.org/wiki?curid=2161246", "title": "Parchim", "text": "Parchim (in basso tedesco \"Parchen\") \u00e8 una citt\u00e0 del Meclemburgo-Pomerania Anteriore, in Germania.Si trova all'estremit\u00e0 sudorientale della Lewitz, a 40 km a sud-est di Schwerin.Dal 4 settembre 2011, in concomitanza con la riforma amministrativa, \u00e8 il capoluogo e del nuovo circondario di Ludwigslust-Parchim.\nPur non appartenendo ad alcuna comunit\u00e0 amministrativa, ospita la sede dell\"'Amt Parchimer Umland\".\nGeografia.\nLa citt\u00e0 si trova a sud della principale morena della Pomerania. A nord \u00e8 situata la comunit\u00e0 del paesaggio lacustre di Sternberg (\"Amt Sternberger Seenlandschaft\"), a sud la terra dei laghi del Meclemburgo, a nord-ovest la Lewitz. Parchim \u00e8 attraversata dal fiume Elde, che si divide in diversi bracci formando isole. A nord-est \u00e8 ubicato il lago Wockersee, esteso 60 acri, sulla cui costa settentrionale scorre il Wocker, affluente dell'Elde; a nord e a est il lago \u00e8 circondato da boschi e prati (umidi a nord). A sud di Parchim si estende la \"Slater Moor\", una zona umida naturale. Le foreste pi\u00f9 grandi si trovano a nord nei distretti Neuhof e Dargel\u00fctz, a sud a Slate e Kiekindemark, dove sono presenti le elevazioni pi\u00f9 alte del circondario: il Gro\u00dfen Vietingsberg (108,9 m s.l.m.) e il Maiblumenberg (116,2 m s.l.m.). I loro versanti scendono ripidi verso l'Elde.\nStoria.\nIl nome della citt\u00e0 ha origini slave: il nome \"Parchom\" nell'antico slavo identificava il dio del sole.&lt;br&gt;La prima menzione scritta risale al 1170 in una lettera dell'imperatore Federico Barbarossa. Tra il 1225 e il 1226 Parchim ottenne lo status di citt\u00e0. Dal 1238 al 1248 fu la residenza della signoria Parchim-Richenberg; nel 1240 Pribislao I cre\u00f2 un nuovo insediamento sulla riva destra dell'Elde, Neustadt, che nel 1282 si fuse con Parchim. Nel 1255 Parchim venne incorporata nella signoria di Werle, che a partire dal 1277 divenne signoria di Werle-Parchim. Dal 1289 al 1310 la citt\u00e0 venne fortificata con mura (delle quali una parte \u00e8 conservata) lunghe 2,7 chilometri, alte 5,5 metri e con uno spessore di 90 cm; al di fuori della citt\u00e0 fu costruito il \"Parchimer Landwehr\", l'anello pi\u00f9 esterno delle mura difensive con la funzione di segnare il confine del territorio in epoca medioevale. Con la diffusione della Riforma protestante nel 1530 i francescani abbandonarono la citt\u00e0. Nel 1586 e nel 1612 Parchim sub\u00ec un grande incendio. Un'ulteriore catastrofe ebbe luogo durante la Guerra dei Trent'anni, allorch\u00e9 dal 1637 al 1639 le truppe della Lega cattolica infuriarono con veemenza. Dei circa 5.000 abitanti all'inizio del secolo XVII ne rimasero all'incirca 1.300 nel 1648. A poco a poco la citt\u00e0 si riprese nel secolo successivo: nel 1789 annoverava infatti 4.000 abitanti e una consistente minoranza ebraica. Un altro decremento demografico si registr\u00f2 durante l'occupazione da parte delle truppe napoleoniche dal 1806 al 1815.&lt;br&gt;Con l'inizio della Prima guerra mondiale venne istituito in periferia, sulla ex piazza d'armi della cavalleria, uno dei pi\u00f9 grandi campi di prigionia in Germania, che poteva contenere fino a 25.000 prigionieri. In condizioni terribili 15.000 prigionieri di guerra provenienti da Russia, Francia, Belgio, Serbia e Inghilterra furono temporaneamente ospitati qui. Di questi 1.402 vi morirono. Su iniziativa e grazie alle donazioni dei parenti degli internati, fu eretto un monumento nel campo cimiteriale lungo la strada per Damme, consacrato il 4 giugno 1916.&lt;br&gt;Durante il pogrom del novembre 1938, il cimitero ebraico fu profanato e distrutto. Dal 1939 al 1945 era presente un campo di lavoro nel distretto di Bramfeld, nel quale erano alloggiati circa 1.000 prigionieri di guerra polacchi e sovietici; il lavoro forzato doveva servire a produrre armi. Inoltre per i lavoratori forzati stranieri era stato costruito un campo di transito per 50.000 persone. Il 3 maggio 1945 entr\u00f2 in citt\u00e0 l'Armata Rossa.&lt;br&gt;A partire dal 1991 il centro storico \u00e8 stato completamente rinnovato come parte del programma di sviluppo urbano e di pianificazione urbanistica, che ha previsto tra l'altro la realizzazione di un parco residenziale.\nEconomia.\nOltre ai servizi e alle PMI, nel comune sono presenti solo una grande industria e una fabbrica di forni (fondata nel 1874). Un progetto per realizzare un centro di logistica nell'area dell'ex aeroporto militare trasformato per uso civile, nonostante la sua capacit\u00e0 di ricevere velivoli ad alta velocit\u00e0 e le sue connessioni con ferrovia e autostrada, stenta ad essere ultimato. Attualmente l'aeroporto \u00e8 utilizzato principalmente come centro di formazione per gli uffici aeroportuali e aeronautici."}
{"id": "2161257", "revid": "1753486", "url": "https://it.wikipedia.org/wiki?curid=2161257", "title": "Invasion (serie televisiva)", "text": "Invasion \u00e8 una serie televisiva statunitense, composta da 22 episodi, di genere sci-fi e azione creata da Shaun Cassidy, che ha debuttato il 21 settembre 2005 sul network ABC.\nDiffusione.\nLa serie, composta da un'unica stagione, ebbe negli Stati Uniti un ascolto medio superiore ai 16 milioni di telespettatori e in Italia il solo episodio pilota fu visto da circa 4.841.000 telespettatori.\nNegli USA la concomitanza con l'uscita della serie \"Lost\" e l'uragano Katrina hanno minato il successo di pubblico. In Italia \u00e8 stata trasmessa in prima visione televisiva da Canale 5.\nTrama.\nTratta di alcune persone che vivono nella citt\u00e0 di Homestead, in una Florida vittima di catastrofici avvenimenti. Lo sceriffo Tom Underlay e il ranger Russell Varon cercano di capire cosa stia succedendo, capendo che si trovano di fronte ad una minaccia che pu\u00f2 coinvolgere il mondo intero."}
{"id": "2161258", "revid": "88740", "url": "https://it.wikipedia.org/wiki?curid=2161258", "title": "Cara a cara", "text": ""}
{"id": "2161260", "revid": "599013", "url": "https://it.wikipedia.org/wiki?curid=2161260", "title": "Episodi di Felicity (seconda stagione)", "text": "Compagni di stanza.\nTrama.\nFelicity ritorna a New York per affrontare il secondo anno di college; la ragazza racconta ad Javier di come alla fine dello scorso anno abbia scelto di passare l'estate con Ben anzich\u00e9 partire a Berlino con Noel. \nBen e Felicity cominciano a frequentarsi e sembrano andare d'accordo, nonostante i rapporti con i rispettivi ex, Noel e Julie, siano terribili; Noel ignora completamente Felicity e, quando ne ha l'occasione, cerca lo scontro con la coppia giunta nello stesso locale per cenare.\nNel frattempo al dormitorio Felicity deve affrontare il suo nuovo incarico di consulente, con qualche difficolt\u00e0 visto che con lei collabora Megan, nuovamente sua compagna di stanza, rimasta invadente per quanto riguarda la sua vita privata.\nJulie deve condividere la stanza con due sorelle cheer leader; incapace di sopportare la loro confusione decide di trasferirsi, momentaneamente, nel loft di Sean dove vive anche Ben; Sean non appena apprende che Ben sta frequentando Felicity lo mette in guardia e gli dice che la ragazza vorr\u00e0 una storia seria e forse potrebbe essere gi\u00e0 innamorata di lui.\nBen inizialmente nega e dice all'amico di non essere inpaurito dal fatto che la ragazza possa volere una storia seria, successivamente per\u00f2, rimasto solo nella stanza di Felicity, ascolter\u00e0 il nastro che la ragazza registra alla sua amica Sally e apprender\u00e0 i suoi sentimenti verso di lui rimanendo allibito.\nLa lista.\nTrama.\nDopo aver ascoltato la registrazione di Felicity, Ben, indeciso sul da farsi, si comporta in maniera strana con la ragazza; Felicity dopo aver notato lo strano atteggiamento di Ben gli domanda se c'\u00e8 qualcosa che lui debba dirle, Ben decide di lasciarla dicendole che non \u00e8 felice non menzionando per\u00f2 il vero motivo.\nFelicity si reca nel nuovo appartamento di Elena, che condivide con Noel; durante la sua visita si imbatte nel ex-ragazzo con cui ha finalmente un chiarimento durante il quale Noel le dice chiaramente che non vuole pi\u00f9 avere a che fare con lei.\nNell'aiutare una matricola con problemi sentimentali, Felicity decide di cercare di riconquistare Ben seguendo alcuni consigli di una rivista femminile; decide di recarsi alla festa organizzata da Julie nell'appartamento di Sean con Brian per far ingelosire Ben.\nVedendo Felicity con un altro ragazzo, Ben cerca di riavvicinarsi alla ragazza; i due si baciano e decidono di vivere il loro rapporto \"alla giornata\". Resasi conto di agire contro la sua natura, Felicity per\u00f2 decide, il giorno seguente, di parlare con Ben; la ragazza decide di lasciarlo dicendogli che non vuole cambiare se stessa e che lui non \u00e8 abbastanza \"coraggioso\" da voler tentare una seria relazione con lei.\nFelicity decide di dare un nuovo inizio alla sua vita, la ragazza si reca in un parrucchiere e taglia, in maniera netta, i suoi capelli.\nStoria passata.\nTrama.\nDopo aver dato \"un taglio\" alla sua vecchia vita, Felicity capisce che il suo futuro \u00e8 l'arte; la ragazza decide di abbandonare i corsi di medicina per seguire lezioni d'arte.\nPer non avere un faccia a faccia con Ben, la ragazza cerca di evitarlo cambiando i suoi turni nella caffetteria; in uno dei suoi corsi di disegno Felicity si incontra con Noel, iscritto nella stessa classe.\nNel frattempo Julie ha trovato un nuovo appartamento in cui trasferirsi, informa cos\u00ec Sean del suo imminente trasloco che, riluttante comincia a cercare un nuovo co-inquilino che subentri al suo posto.\nI rapporti tra Ben e Julie migliorano e il ragazzo propone alla stessa di rimanere nel loro appartamento; Julie accetta anche perch\u00e9 l'accordo con la sua nuova coinquilina sfuma.\nUna ragazza nel dormitorio di Felicity si rivolge alla stessa in cerca di consigli per l'acquisto di un computer, sentendo il discorso tra le due, Megan le consiglia di recarsi da Noel; il ragazzo dapprima infastidito che Felicity abbia mandato la ragazza da lui reagisce malamente, successivamente chiarisce le sue divergenze con Felicity e, notando affinit\u00e0 con Ruby, esce con la ragazza per un appuntamento.\nIn profondit\u00e0.\nTrama.\nFelicity scopre da Meghan che Julie ha scritto una canzone su di lei e sul \"tradimento\" subito per via di Ben; arrabbiata la ragazza si reca all'appartamento di Sean per chiarirsi con Julie, non trovandola chiede di essere richiamata.\nNel frattempo Ben \u00e8 alle prese, al Dean &amp; Deluca, con un ordine impegnativo per una festa privata; l'organizzatrice inizialmente \u00e8 molto sgarbata con il ragazzo, Ben all'ennesima richiesta della donna, durante la sua pausa pranzo, reagisce guadagnandosi la sua attenzione.\nNoel, Ruby e Felicity si organizzano per visitare una mostra fotografica; all'appuntamento per\u00f2 Felicity non si presenter\u00e0 poich\u00e9 rimane bloccata per ore nella metropolitana.\nNella metro, casualmente, Julie e Felicity condividono la stessa carrozza; le ore che trascorreranno bloccate sotto terra le impiegheranno a chiarire le loro divergenze, aiutate anche dagli stessi passeggeri della loro carrozza.\nNoel e Ruby passano un pomeriggio insieme e finiscono per baciarsi; Ben \u00e8 invitato dall'organizzatrice, Maggie, alla festa che ha organizzato.\nFelicity il giorno seguente si reca alla stessa mostra cui era interessata il giorno precedente, sar\u00e0 raggiunta da Julie che, quindi, decide di perdonarla e ricominciare di nuovo ad esserle amica.\nUna serata disastrosa.\nTrama.\nLa professoressa Sherman, insegnante del corso di disegno di Felicy, propone alla ragazza di uscire in un appuntamento al buio con suo figlio David; dapprima la ragazza rifiuta, successivamente parlando con Julie e vedendo che anche Ben ha cominciato a frequentarsi con Maggie, accetta la proposta dell'insegnante.\nNel frattempo Noel acquista una play station e comincia ad esserne dipendente; dapprima Elena lo prende in giro successivamente anche la ragazza si lascer\u00e0 trasportare dalla consolle e soprattutto i due cercaranno disperatamente di completare un livello del gioco molto difficile che li terr\u00e0 incollati davanti allo schermo per quattro giorni.\nL'appuntamento di Felicity si rivela un vero disastro; David per tutta la serata risponde a mala pena alle domande della ragazza dopodich\u00e9 comincia a parlare in francese con la cameriera.\nEsasperata Felicity va via dal locale dicendo al ragazzo che \u00e8 stato il peggior appuntamento della sua vita; nel frattempo Ben si rivede con Maggie, i due a fine serata vanno a letto insieme.\nIl giorno seguente la donna fa capire a Ben che non \u00e8 intenzionata ad una serie di appuntamenti, forse anche a causa della differenza di et\u00e0 tra i due.\nFelicity riceve, al dormitorio, la visita di David che si scusa con lei per come si \u00e8 comportato poich\u00e9, a causa di una recente rottura, non \u00e8 ancora pronto per gli appuntamenti; il ragazzo per\u00f2 le chiede un'altra possibilit\u00e0 ma Felicity non accetta.\nElena e Noel, disperati, contattano un genio dei video games per completare il livello ma non ci riescono comunque; Felicity decide di dare un'altra occasione a David ed esce con lui per un altro appuntamento che si rivela piacevole, il ragazzo a fine serata le dice che qualora volesse uscire ancora con lui ne sarebbe contento.\nFelicity si reca da Elena per parlarle dell'appuntamento, trova per\u00f2 Noel che, stanco dei video games, chiede a Felicity di uscire a mangiare qualcosa insieme.\nCena per quattro.\nTrama.\nMeghan prende la mononucleosi cos\u00ec Felicity \u00e8 costretta a cercare un posto per dormire; inizialmente David la invita a stare da lui, successivamente Felicity sar\u00e0 costretta, per un problema a casa di David, a dormire da Noel ed Elena.\nNel frattempo la relazione tra Noel e Ruby procede a gonfie vele cos\u00ec il ragazzo prega Felicity di non menzionare il loro passato poich\u00e9 vuole informare personalmente la sua ragazza; non sapendo nulla Ruby continua a chiedere consigli a Felicity, mettendo la ragazza in difficolt\u00e0 vista la natura delle sue confidenze.\nBen continua a vedersi con Maggie; la donna lo avverte per\u00f2 che tra loro la cosa deve finire e che passeranno ancora una sola notte insieme.\nFelicity \u00e8 felice del suo rapporto con David anche se il ragazzo non l'ha ancora baciata; i due insieme a Noel e Ruby si ritroveranno in un appuntamento a quattro dove, a fine serata, Noel accidentalmente mentre bacia Ruby la chiama \"Felicity\".\nArrabbiata la ragazza capisce che tra i due c'\u00e8 stato un passato, poi confermato da Noel; Ruby decide di andar via e lasciare Noel.\nVedendo la scena Felicity rivela anche a David del suo passato con Noel ed anche lui decide di non voler continuare a frequentare Felicity perch\u00e9, a causa della sua storia passata, fa fatica a concedere fiducia.\nBen intenzionato a convincere Maggie a continuare la loro frequentazione, si reca nuovamente sul suo luogo di lavoro dove apprende, tramite la sua assistente, che la donna \u00e8 sposata.\nRuby si reca il giorno successivo da Noel e lo perdona per averle omesso il suo passato con Felicity; in serata mentre i due stanno per passare la notte insieme la ragazza informa Noel di essere stata scelta per il film, cui insieme a lui, stava preparando l'audizione e che andr\u00e0 via per tre settimane.\nAnche Felicity, nel frattempo, prende la mononucleosi cos\u00ec ritorna nel dormitorio poich\u00e9 Noel ed Elena non vogliono ammalarsi durante la sessione di esami; anche se distrutta Felicity decide di andare a parlare con David, si reca al suo appuntamento dove i due si baciano.\nIl terzo incomodo.\nTrama.\nFelicity trova un cane randagio che decide di tenere per qualche giorno fin quando non gli trover\u00e0 una sistemazione permanente; non potendolo portare nel dormitorio, la ragazza chiede ad Elena di ospitarlo ma essendo Noel allergico domanda a Sean che per\u00f2 rifiuta dopo che il cane in pochi minuti combina un disastro dietro l'altro.\nFelicity decide di domandare a David se pu\u00f2 tenerlo lui nel suo appartamento ed il ragazzo accetta senza alcun problema; durante la serata per\u00f2 proprio quando lui e Felicity sono in intimit\u00e0, la ragazza non riesce ad ignorare il cane che li fissa e, anche dopo averlo chiuso in un'altra stanza Felicity non riesce ad ignorare il richiamo del cane.\nIl mattino seguente Felicity parla dell'accaduto con Elena che le dice che sta usando il cane come scusa per non andare a letto con David visto che ha avuto, prima di lui, un'esperienza con un ragazzo che non conosceva da molto.\nNel frattempo Ben viene ricontattato da Maggie che gli propone di continuare la loro storia e di vedersi in un albergo; vedendolo indeciso sul da farsi la donna gli dice che se non si presenter\u00e0 lei non lo riconttatter\u00e0 pi\u00f9.\nLucky, il cane di Felicity, in altre occasioni interferisce ancora nel suo rapporto con David portando il ragazzo ad intuire che Felicity stia solo inventando delle scuse per non stare con lui; purtroppo per\u00f2 la ragazza scopre dal veterinario che il cane ha una malattia incurabile e che, se non vuole vederlo soffrire, deve abbatterlo.\nDavid, all'oscuro di tutto, affronta il suo problema di coppia con Felicity proprio quando la ragazza \u00e8 di ritorno dal veterinario che non essendo nell'umore giusto per discutere va via; accompagnata da Noel, Felicity si reca dal veterinario dove verr\u00e0 raggiunta da David, venuto a conoscenza di tutto tramite Elena, che le star\u00e0 vicino mentre Felicity dice addio a Lucky.\nBen si reca nell'albero da Maggie; i due vanno a letto insieme e successivamente il ragazzo vedr\u00e0, nell'agenda della donna, una foto con suo marito.\nSuccessivamente al Dean &amp; Deluca, Ben dovr\u00e0 servire proprio il marito di Maggie, Charlie, che ordina una torta per il loro anniversario.\nAl ritorno dalla clinica veterinaria Felicity affronta il discorso con David, dicendogli che ha avuto solamente un'esperienza prima di lui; il ragazzo comprensivo le dice di tranquillizzarsi e che non ha alcun problema ad aspettare per\u00f2 proprio mentre si baciano Felicity \u00e8 improvvisamente pi\u00f9 sicura e decide di andare a letto con il ragazzo.\nAffari di famiglia.\nTrama.\nPer le feste del Ringraziamento, Felicity decide di non tornare a Palo Alto e passare le festivit\u00e0 in famiglia ma di rimanere a New York dove, insieme a David, sta organizzando una cena.\nLa ragazza sar\u00e0 sorpresa dall'arrivo dei suoi genitori che si presentano al dormitorio e, sorpresi dalla presenza di David, lo invitano a trascorrere con loro il giorno del ringraziamento.\nFelicity chiede a Noel ed Elena di poter organizzare a casa loro la cena, i due accettano di buon grado; in aggiunta alla cena presto si aggiunger\u00e0 anche la mamma di David, la professoressa Sherman.\nNel frattempo Ben deve lavorare, su richiesta di Javier, la sera del ringraziamento per una festa di beneficenza organizzata al Dean &amp; Deluca che \u00e8 tenuta proprio da Maggie e suo marito Charlie; la cosa si far\u00e0 difficile per il ragazzo che per fortuna sar\u00e0 aiutato da Sean e Julie, anche loro \"reclutati\" per la serata.\nFelicity si rende conto che la storia con David si sta facendo importante perch\u00e9 il ragazzo le confida di essere innamorato di lei; la ragazza sopraffatta dai sentimenti del ragazzo vuole parlargli al termine della cena.\nNel corso della sera tutto procede bene fin quando, complice qualche bicchiere di troppo, Noel bacia Felicity quando sono appartati in un'altra stanza; i due saranno interrotti dalla professoressa Sherman, madre di David, che durante la cena chieder\u00e0 a Felicity di darle spiegazioni al riguardo.\nDopo poco tutti gli invitati saranno a conoscenza del bacio tra i due; Felicity cerca di chiarire con David spiegando al ragazzo che cercava, dopo la storia con Ben e Noel, una storia non impegnativa.\nBen, nel corso della serata, scopre che il marito di Maggie tradisce la donna anch'egli ed \u00e8 involontariamente messo al centro di una faida matrimoniale.\nNostalgia.\nTrama.\nDopo il bacio con Noel durante la cena del Ringraziamento, Felicity fa dei sogni strani che riguardano il ragazzo portandola a rendersi conto che \u00e8 ancora interessata a lui. \nNel frattempo nel loro corso di disegno tenuto dalla professoressa Sherman, madre di David, Noel e Felicity devono realizzare un ritratto di s\u00e9 stessi; ci\u00f2 li porter\u00e0 a lavorare insieme temendo per\u00f2 che le ripercussioni del loro bacio possano influire sul voto finale del corso.\nJulie dopo essersi esibita nel locale dove \u00e8 solita partecipare, viene contattata da un ragazzo del pubblico, Erk Kidd, che le propone di lasciargli qualche suo pezzo registrato per la sua etichetta discografica; la ragazza entusiasta racconta quanto accaduto a Sean che, tuttavia, la demoralizza dicendole che probabilmente il ragazzo \u00e8 pi\u00f9 interessato a lei che alla sua musica.\nI due cominciano a litigare sulla questione e saranno interrotti da Ben, in crisi per il suo tema finale di letteratura; Ben successivamente chieder\u00e0 aiuto allo stesso Sean che lo aiuter\u00e0 con il suo compito.\nFelicity rivela a Noel di essere interessata ancora a lui e gli propone di ricominciare a frequentarsi, il ragazzo le risponde di volerlo fare visto come \u00e8 andata la prima volta.\nL'atteggiamento di Noel, tuttavia, manda dei \"segnali\" tali che fanno credere a Felicity che in realt\u00e0 lui sia ancora interessato a recuperare il loro rapporto.\nProprio quando i due sono decisi a riprendere a frequentarsi, Ruby chieder\u00e0 a Felicity, in tutta onest\u00e0, se \u00e8 intenzionata a tornare con Noel; ricordandole s\u00e9 stessa l'anno precedente, alle prese con l'ex di Noel, Felicity decider\u00e0 di lasciare campo libero alla ragazza e comunicher\u00e0 la sua scelta a Noel che, partir\u00e0 per le vacanze di Natale con Ruby a Los Angeles dove, sta ultimando le riprese del suo film.\nSia Felicity che Noel saranno giudicati positivamente dalla professoressa Sherman che sar\u00e0 obiettiva sul loro lavoro senza lasciarsi influenzare da fattori personali.\nGrandi aspettative.\nTrama.\nIl padre di Felicity arriva a New York per una conferenza medica; la ragazza si sente oppressa dalla presenza del padre che comincia involontariamente ad interferire nella sua carriera universitaria e nella sua vita.\nNel frattempo Julie ottiene il contratto per fare dei demo di tre delle sue canzoni, viene inviata a cena, per festeggiare, da Erik che a fine serata cerca di baciarla; la ragazza per\u00f2 lo evita dicendo ad Erik che non \u00e8 interessata ad avere il contratto se lui vuole solo provarci con lei.\nSean capisce di essere innamorato di Julie ed \u00e8 deciso a rivelarle i suoi sentimenti; nel frattempo Ben si accorge di aver sbagliato a seguire il consiglio datogli da Sean riguardo al non frequentare Felicity.\nNel frattempo Noel, in quanto assistente del professore, tiene alcune lezioni cui partecipa anche Ruby; viste le difficolt\u00e0 di Noel nell'insegnare la ragazza cerca di dargli qualche consiglio ma ci\u00f2 li porter\u00e0 a litigare.\nFelicity scopre che il padre vuole trasferirsi a New York ma, senza sua madre visto che i due si stanno separando; dopo aver visto Felicity un po' gi\u00f9 di corda, Ben le propone di uscire prima dal lavoro; i due comprano alcolici con un documento falso e vanno nella piscina dell'universit\u00e0.\nDopo aver nuotato ed essersi divertiti i due ragazzi vengono interrotti da una guardia; vista l'irruzione e l'alcool i due finiscono nei guai.\nIncubo.\nTrama.\nFelicity a causa delle sue sofferenze sentimentali visita una clinica misteriosa che promette di guarire i cuori infranti; nessuno tuttavia, nonostante le sue ripetute domande, le dice in cosa consiste questo speciale trattamento.\nIndecisa sul da farsi ed essendo spaventata Felicity scappa dalla clinica prima di sottoporsi agli esami clinici; dalla sua fuga cominciano degli strani avvenimenti ed allucinazioni che le fanno intuire che in realt\u00e0 il trattamento \u00e8 gi\u00e0 iniziato.\nScoprir\u00e0 che la procedura consiste nel rimuovere il cuore dei pazienti che vi si sottopongono, la ragazza si risveglia dall'anestesia scoprendo che ha gi\u00e0 effettuato l'intervento.\nSuccessivamente Felicity, Ben, Noel, Julie ed Elena si ritroveranno in una stanza senza porte, la loro unica speranza di uscita sar\u00e0 arrampicarsi sul muro; una volta fatto si Felicity esce dalla stanza ma si scoprir\u00e0 essere, insieme ai suoi amici, un pupazzo racchiuso nella famosa scatola di Meghan.\nCrisi.\nTrama.\nFelicity deve affrontare le conseguenze dell'irruzione nella piscina universitaria e per aver bevuto; parte della punizione \u00e8 lo svolgimento di sedute con una consulente che cerca di capire quali ragioni abbiano spinto la ragazza a comportarsi cos\u00ec.\nBen, \"obbligato\" anche lui a queste sedute pena l'espulsione, decide invece di lasciare l'universit\u00e0 e di fare un viaggio in Europa; cercher\u00e0 di coinvolgere, in questa sua idea, anche Felicity.\nNoel e Ruby sono alle prese con le solite incomprensioni a causa del loro rapporto insegnante-alunna nel corso tenuto dallo stesso Noel, dopo essersi chiariti, la ragazza rivela a Noel che potrebbe essere incinta; Elena nel frattempo \u00e8 distratta dal suo nuovo compagno di laboratorio Tracy.\nFelicity affronta la questione del divorzio con i suoi genitori; sentendosi persa e non sapendo pi\u00f9 cosa fare nella sua vita, avendo perso il suo punto di riferimento nei suoi genitori, la ragazza decide di lasciare l'universit\u00e0 e di seguire Ben nel suo viaggio per Vienna.\nCon l'aiuto della terapista per\u00f2, Felicity capir\u00e0 di non essere pronta per questa scelta definitiva e comunica a Ben che non partir\u00e0 pi\u00f9 con lui; il ragazzo le rivela di non aver mai acquistato i biglietti aerei e che non far\u00e0, senza di lei, neppure lui quel viaggio ma che un giorno, probabilmente la prossima estate, lo faranno insieme.\nVerit\u00e0 e conseguenze.\nTrama.\nNoel e Ruby acquistano un test di gravidanza \"casalingo\", inizialmente la ragazza decide di aspettare non volendo affrontare la situazione, successivamente per\u00f2 si decide ad effettuare il test e scopriranno che la ragazza \u00e8 incinta; dopo aver preso in considerazione le varie ipotesi i due concordano di porre fine alla gravidanza.\nBen e Felicity apprendono dalla loro consulente che devono effettuare delle ore di volontariato per completare la \"punizione\" da scontare a causa di ci\u00f2 che hanno fatto nella piscina universitaria; dalla lista delle attivit\u00e0 Felicity sceglie di fare volontariato presso la clinica dell'universit\u00e0.\nCon sorpresa la ragazza scopre che anche Ben ha scelto la stessa struttura, cui vi \u00e8 a capo Greg un ragazzo un po' arrogante e sgarbato nei loro confronti; Ben intravede Noel e Ruby alla clinica e, dovendo sistemare il file della ragazza nel computer, verr\u00e0 a conoscenza della gravidanza della ragazza e della sua decisione di porvi fine.\nBen decide quindi di avvicinare Noel e parlargli per cercare di aiutarlo in questo momento difficile; il ragazzo per\u00f2, visto anche il loro passato, rifiuta di parlargli e lo tratta malamente.\nNonostante il comportamento insopportabile di Greg, Felicity cerca di resistere e non abbandonare la clinica; Ben, non avendo le competenze tecniche per svolgere le sue mansioni al computer, e demoralizzato dopo il suo colloquio con Noel capisce di non essere \"portato\" per aiutare la gente e decide di andar via.\nNel frattempo Julie si reca, insieme ad Erik dal produttore discografico; grazie alla grande pressione che il ragazzo compie nei confronti del discografico, Julie riesce ad ottenere un contratto.\nI due festeggeranno l'evento la sera stessa e Julie, un po' ubriaca, ceder\u00e0 alle avances del ragazzo fin quando, intuendo le sue intenzioni, caccer\u00e0 Erik di casa.\nFelicity scoprir\u00e0 da Ruby della sua gravidanza e cerca di aiutare Noel in questo difficile momento; il ragazzo accompagner\u00e0 Ruby in clinica per effettuare l'aborto, ma la ragazza ci ripenser\u00e0 e andr\u00e0 via piangendo.\nLa consulente universitaria suggerisce a Ben di trovare al pi\u00f9 presto un'altra attivit\u00e0 e questa volta di non scegliere in base a ci\u00f2 che fa Felicity; Julie apprende per telefono che il suo accordo con la casa discografica \u00e8 sfumato e racconta a Sean cosa \u00e8 accaduto la sera precedente.\nBen rivela a Felicity che ha scelto di svolgere volontariato presso la clinica universitaria maggiormente per seguirla ma che ora ha deciso di trovare qualche attivit\u00e0 cui \u00e8 realmente interessato; Ruby decide di portare a termine la gravidanza.\nUna festa a met\u00e0.\nTrama.\nFelicity \u00e8 molto stressata a causa del comportamento rude che Greg ha nei suoi confronti ma decide di non mollare per non dargli soddisfazione; Noel rivela a Ruby che non \u00e8 pronto a sostenere la sua scelta di portare avanti la gravidanza e lascia la ragazza.\nNel frattempo Elena decide di ridipingere le pareti nel suo appartamento, cos\u00ec invita tutti ad aiutarla a rimuovere la carta da parati e nello stesso tempo organizza una specie di party.\nBen decide di frequentare il corso di filosofia tenuto da Noel per colmare le ore supplementari cui \u00e8 obbligato; vedendolo nel suo corso Noel a fine lezione lo ferma per finire la conversazione precedentemente cominciata e gli chiede dei consigli sulla sua situazione con Ruby, vista l'esperienza analoga che Ben ha vissuto con una ragazza durante gli anni del liceo.\nJulie, gi\u00f9 di morale a causa del contratto discografico sfumato, racconta a Sean della brutta esperienza avuta l'anno precedente; la ragazza capisce di non aver ancora superato la violenza subita e decide di informarsi per una terapia psicologica.\nNoel, dopo il consiglio di Ben, si presenta all'appuntamento medico con Ruby per fare la prima ecografia; il ragazzo per\u00f2 apprende dal ginecologo che la ragazza \u00e8 incinta di otto settimane quindi non \u00e8 il padre del bambino poich\u00e9 la ragazza, in quel periodo, era a Los Angeles per girare il film.\nRuby rivela a Noel di averlo tradito con un produttore cinematografico e di averlo fatto solamente perch\u00e9 non pensava che la loro storia fosse ancora seria; distrutto Noel rientra a casa dove trova tutti i ragazzi, in casa per rimuovere la carta dalle pareti, che vedendo il suo comportamento cominciano a parlare della sua situazione con Ruby.\nAnche Meghan e Greg si presentano a casa di Elena; Greg volendosi scusare per il suo comportamento con Felicity si reca all'appartamento accompagnato da Meghan, poich\u00e9 invaghita del ragazzo, e sotto lo sguardo geloso di Ben per la vicinanza di Felicity con il ragazzo.\nNoel irritato dai discorsi dei ragazzi, che sente dalla sua stanza, esce e rivela di non essere il padre del bambino; tutti saranno interrotti dall'arrivo di Ruby.\nRimasti soli Noel e Ruby affrontano il discorso, il ragazzo le dice che non riesce a perdonarla e che non pu\u00f2 starle accanto.\nSorprese per Felicity.\nTrama.\nFelicity si rende conto che suo padre sta passando un brutto momento a causa del divorzio da sua madre, scopre in una visita al nuovo appartamento del padre che l'uomo prende dei medicinali contro l'insonnia e per combattere l'ansia.\nBen \u00e8 distratto dai suoi sentimenti per Felicity, cerca di non pensarci uscendo con un'altra ragazza da poco conosciuta ma la cosa non funzioner\u00e0.\nRuby chiede a Noel il trasferimento dal suo corso di filosofia, visto la situazione imbarazzante tra loro; il ragazzo per\u00f2 non le conceder\u00e0 il trasferimento e le dice di volerla aiutare come amico e che le star\u00e0 vicino solamente per darle sostegno ma che non pu\u00f2 crescere un figlio che sa non essere suo.\nNel frattempo Elena \u00e8 alle prese con il ripasso per un esame insieme a Tracy; il ragazzo sembra distrarla molto, oltre perch\u00e9 vi \u00e8 attratta anche per via della sua competitivit\u00e0, i due dopo l'esame si accordano per uscire a cena.\nJavier vedendo lo strano comportamento di Ben cerca di dargli dei consigli; l'uomo crede che Ben sia ancora innamorato di Maggie e gli dice che deve superare la cosa visto che la donna \u00e8 sposata. \nFelicity invita il padre ad essere il medico della clinica universitari in vista di alcuni imminenti controlli; grazie a questo scoprir\u00e0 che il padre in realt\u00e0 non lavora pi\u00f9 per l'ospedale di New York, come sostiene, ma che \u00e8 depresso per la mancanza di sua moglie.\nBen finalmente ammette a Sean i suoi sentimenti per Felicity; il ragazzo confessa che, pur non essendo brillante come Greg, \u00e8 pronto ad avere una relazione seria con la ragazza.\nSotto consiglio di Sean, Ben si reca nella clinica universitaria per rivelare i suoi sentimenti a Felicity; il ragazzo per\u00f2 vedendo la ragazza complice con Greg e rimasta con lui oltre l'ora di chiusura, decide di andar via senza farsi vedere e non rivelarle ci\u00f2 che prova.\nRivoluzioni.\nTrama.\nDurante le sue ore di volontariato alla clinica universitaria Felicity scopre, grazie alla richiesta di una ragazza di nome Leila, che l'universit\u00e0 ha cambiato la sua politica riguardo alla somministrazione della pillola del giorno dopo smettendo quindi di fornirla alla clinica; trovando il tutto ingiusto, Felicity decide di organizzare un raduno di protesta all'interno della clinica spargendo la voce per la causa.\nBen, in crisi per l'esame di fine corso in filosofia, chiede aiuto a Noel per il ripasso finale; i due passeranno l'intera giornata insieme e tra una pausa ed un'altra finiscono per ubriacarsi e prendersi a pugni.\nNel frattempo un programma TV via cavo \u00e8 interessato al documentario di Sean, che ha ripreso la vita al college focalizzandosi maggiormente sulle dinamiche sentimentali di Felicity e Ben.\nIl raduno alla clinica viene raggiunto da centinaia di ragazzi, Greg quindi chiede a Felicity di interrompere tutto prima che sia troppo tardi e che ci siano conseguenze negative per entrambe le loro carriere universitarie; la ragazza decisa per\u00f2 a non mollare continua il raduno e l'alto numero di partecipanti richiama l'attenzione di alcune reti locali che vogliono intervistare Felicity.\nLa situazione si complica quando anche il padre della ragazza si presenta alla clinica, insieme ad un porta voce dell'universit\u00e0 che chiedono che tutto sia interrotto immediatamente, promettendo che verr\u00e0 vagliata l'ipotesi di somministrare nuovamente la pillola; in aiuto di Felicity arriva Greg, che supporta la sua causa e le dice di continuare.\nDi fronte alle telecamere per\u00f2 la ragazza entra in panico e il suo discorso, riguardo alla decisione di cominciare il raduno, \u00e8 molto confuso nel suo discorso subentra Julie che, avendo vissuto il precedente anno un episodio di stupro, spiega l'importanza della loro protesta; dopo diverse ore di attesa, e grazie soprattutto a quanto detto da Julie, l'universit\u00e0 accoglier\u00e0 la loro richiesta.\nAl momento della notizia, trasportata dalla gioia, Felicity bacia Greg.\nUn nuovo sentimento.\nTrama.\nSean continua a filmare, con l'aiuto di Richard, le vite e le storie sentimentali dei suoi amici per il suo documentario; le interviste che Sean realizza riguardano soprattutto Ben e Felicity, tutti esprimono al riguardo le loro opinioni e nonostante Ben e Felicity siano restii a parlarne, utilizzano il documentario per scoprire dettagli sulle rispettive vicende.\nNel frattempo Felicity, avendo terminato le sue ore di volontariato presso la clinica, decide di fare domanda per il posto, vacante e retribuito, di assistente all'interno della clinica; la ragazza otterr\u00e0 il posto essendo Greg a decidere, e vista la sua attrazione nei suoi confronti, ma rifiuter\u00e0 dopo aver scoperto che \u00e8 stata facilitata per il suo rapporto con Greg a dispetto di un ragazzo all'interno della clinica.\nAnche Ben sta per terminare le sue ore obbligatorie di lavori all'interno dell'universit\u00e0, tra questi ha il compito di archiviare file in segreteria e visto il crescente sentimento di Felicity nei confronti di Greg, decide di dare un'occhiata alla scheda del ragazzo; scoprir\u00e0 che Greg \u00e8 stato, in passato, arrestato per detenzione e uso di cocaina, in pensiero per Felicity, Ben confider\u00e0 tutto a Noel che gli suggerir\u00e0 di farsi da parte e non rivelarle nulla.\nNoel, nel frattempo, dopo il test di fine corso di filosofia perde accidentalmente i compiti degli studenti prima ancora di poterli correggere; disperato ne parla nel documentario e quando Sean e Richard ritroveranno i test, volendo una forte emozione per il loro film, li consegneranno in diretta a Noel che reagir\u00e0 all'opposto delle loro aspettative prendendoli a pugni.\nVenendo a conoscenza, tramite i filmati di Richard e Sean, del bacio tra Greg e Felicity, Ben decide di affrontare Greg rivelandogli che \u00e8 a conoscenza del suo arresto e dell'uso di cocaina e che se far\u00e0 del male a Felicity dovr\u00e0 vedersela con lui.\nGreg, dopo il discorso di Ben, decide di rivelare tutto il suo passato a Felicity che rimane allibita per quanto fatto da Ben; la ragazza lo cerca e litiga con Ben per essersi intromesso nella sua vita, lui paragona la sua azione a quanto fatto, l'anno precedente, dalla stessa Felicity nei suoi riguardi facendole capire, implicitamente, che lo ha fatto perch\u00e9 \u00e8 innamorato di lei.\nCandidato a sorpresa.\nTrama.\nGreg decide di concorrere come presidente del consiglio studentesco e chiede a Felicity di aiutarlo con la sua campagna, la ragazza accetta fin quando non scopre che le sue politiche sono l'opposto del suo credo; anche Leila decide di concorrere per la presidenza e le sue idee sembrano rispecchiare appieno anche quelle di Felicity che, vedendola in difficolt\u00e0 prima del suo discorso in pubblico, legger\u00e0 il discorso di Leila per aiutarla.\nNel frattempo all'universit\u00e0 \u00e8 stato organizzato un ballo secondo cui, le ragazze devono chiedere ai ragazzi di accompagnarle; essendo Julie da sola sia Felicity che Elena la convincono a chiedere a Noel di accompagnarla.\nSpronato dalla voglia di cambiare l'opinione di Felicity nei suoi riguardi, Ben fa domanda per un tirocinio nell'ufficio di un agente di borsa; il ragazzo per\u00f2 finir\u00e0 per fare da baby-sitter al figlio dell'uomo cui insegner\u00e0 a giocare a basket, cosa che causer\u00e0 un piccolo incidente al dito del piccolo.\nL'esperienza con il bambino, tuttavia, far\u00e0 comprendere a Ben che vuole insegnare basket ai ragazzini e impressioner\u00e0 positivamente Felicity per il modo con cui si \u00e8 comportato nei confronti del bambino.\nLa storia tra Greg e Felicity nel frattempo subir\u00e0 degli alti e bassi perch\u00e9 la ragazza decider\u00e0 di presentarsi, visto l'abbandono di Leila a causa della sua timidezza, come candidato alla presidenza del consiglio studentesco ci\u00f2 porter\u00e0 tensioni per la competizione tra i due.\nAl momento del ballo Tracy, Elena, Julie e Noel si divertono mentre Felicity, durante un ballo lento con Greg, si ritrover\u00e0 a fissare Ben con la sua accompagnatrice proprio quando, a sua volta, il ragazzo la stava fissando.\nSenza esclusione di colpi.\nTrama.\n\u00c8 tempo di campagna elettorale per gli studenti dell'universit\u00e0 di New York ed ogni candidato alla presidenza si sta occupando della promozione della propria immagine e programma; Felicity aiutata da Ben nota che i suoi poster sono vandalizzati con alcune scritte che secondo Ben sono opera dell'aiutante di Greg, in corsa anche lui per la presidenza. Credendo nella buona fede del ragazzo Felicity non bada a ci\u00f2 che sostiene Ben; il ragazzo in un incontro con Greg si innervosisce e decide di rivelare a Richard del passato di Greg con la cocaina per danneggiare la sua immagine.\nNel frattempo Ruby rivela a Noel di non aver informato ancora il padre biologico di suo figlio, il ragazzo le consiglia di farlo al pi\u00f9 presto poich\u00e9 in futuro potrebbe pentirsene; Tracy ed Elena hanno invece problemi riguardo alla loro intimit\u00e0.\nTerminata la campagna sia Felicity che Greg non vincono; la ragazza in una casuale chiacchierata con Richard scopre che fattore determinante per vincere la corsa alla presidenza \u00e8 stata l'informazione che Ben gli ha dato riguardante l'arresto per possesso di droga di Greg; Felicity sconvolta, non sapendo nulla al riguardo, decide di partire con Greg per un week end fuori porta.\nAnche Ben per\u00f2, venuto a conoscenza del loro viaggio, decider\u00e0 segretamente di seguirli.\nBen \u00e8 stato qui.\nTrama.\nDopo essere arrivato segretamente nella localit\u00e0 scelta da Greg e Felicity per passare il week-end, Ben risoluto a rivelare i suoi sentimenti per Felicity segue tutto il giorno la coppia aspettando il momento opportuno per poter parlare con la ragazza; non appena Greg lascia la baita in cerca di legna, Ben si presenta da Felicity che allibita per la presenza del ragazzo, non lo lascia neppure parlare e lo incolpa di aver esposto, ingiustamente, il passato di Greg durante le elezioni, dicendogli di non volerlo pi\u00f9 vedere gli sbatte la porta in faccia.\nNel frattempo a New York, la rottura di un tubo nel dormitorio, costringe tutti a lasciare le proprie stanze e dormire nella caffetteria; anche l'appartamento di Elena e Noel sar\u00e0 inagibile a causa di un tentativo, da parte di Tracy, di voler rimuovere la carta da parati.\nIl loft di Sean \u00e8, viste le circostanze, preso d'assalto dagli amici che si ritroveranno a vivere tutti sotto lo stesso tetto; grazie a questo Ben scopre la teoria di Meghan secondo cui Felicity \u00e8 ancora innamorata di lui.\nDeciso Ben interrompe un appuntamento di Greg e Felicity rivelandole finalmente i suoi sentimenti, finendo per\u00f2 k.o. per un pugno di Greg.\nLa teoria di Aretha.\nTrama.\nOrmai deciso a rinunciare a Felicity, Ben scopre da Javier che Greg ha lasciato la ragazza perch\u00e9 si \u00e8 reso conto che questa prova ancora dei sentimenti per l'ex.\nDepressa per l'accaduto Felicity chiede a Meghan di portarla con s\u00e9 durante una delle sue uscite; la ragazza accetta cos\u00ec anche Elena e Julie accompagnano Felicity poich\u00e9 anche loro stressate per via della situazione con Tracy e con Sean.\nBen decide di aiutare Javier ad acquistare l'anello di fidanzamento per il suo fidanzato, nel corso della serata per\u00f2 il suo capo lo condurr\u00e0 da Felicity affinch\u00e9 i due possano chiarirsi.\nTutto, tra i due, sembra procedere per il verso giusto cos\u00ec si danno appuntamento a fine serata ma, nel frattempo, Felicity si ubriaca e, in preda agli eventi, lascia un messaggio nella segreteria di Ben in cui gli dice che non potr\u00e0 mai fidarsi di lui.\nIl giorno successivo Felcity si pente di quanto fatto ma, nonostante Ben abbia ascoltato il messaggio, le propone, simbolicamente, di tornare indietro nel tempo procurandosi una vecchia pellicola, che i due dovevano vedere insieme durante un loro appuntamento, cui Ben non si present\u00f2.\nViva l'amore.\nTrama.\nL'insegnante del corso d'arte di Felicity le propone, se il risultato del test di fine corso sar\u00e0 brillante, un importante tirocinio estivo a New York; i piani di Ben e Felicity riguardanti l'estate quindi, sono messi in dubbio da questa possibile occasione, i due passerebbero l'estate lontani a causa di un lavoro in California cui Ben non pu\u00f2 rinunciare visti i suoi problemi economici.\nLa ragazza, involontariamente, salta il test ma Ben convincer\u00e0 la professoressa a darle un'altra occasione; nel frattempo Ruby informa Noel che Wade le ha chiesto di sposarlo.\nSean finalmente chiede a Julie di uscire con lui per un appuntamento cui la ragazza accetta ma, ancora combattuta per l'attrazione nei confronti di Noel.\nLa fatica di crescere.\nTrama.\n\u00c8 arrivato il giorno delle nozze tra Javier e Samuel, durante la cena, il giorno precedente, Felicity e Ben litigano davanti agli invitati a causa delle loro tensioni dovute alla decisione di Felicity di accettare il tirocinio; Julie viene ricontattata dalla madre biologica perch\u00e9 a suo marito, nonch\u00e9 padre biologico di Julie, serve il trapianto di midollo.\nNel frattempo Noel triste per la scelta di Ruby, di sposare Wade, decide di cambiare e si avvicina alla cugina di Javier, Natalie, per cominciare a vivere spensieratamente d'ora in avanti.\nSean e Meghan cedono alla loro attrazione reciproca e decidono di passare l'estate insieme nella villa in Toscana della ragazza; Ben e Felicity si preparano a passare tre mesi distanti e salutandosi dichiarano i loro sentimenti."}
{"id": "2161261", "revid": "2232609", "url": "https://it.wikipedia.org/wiki?curid=2161261", "title": "Mito di Er", "text": "Il mito di Er \u00e8 uno dei miti descritti nelle opere del filosofo greco Platone. Narrato in una delle sue opere pi\u00f9 ampie, \"La Repubblica\", in conclusione del \"Libro X\", l'ultimo, \u00e8 considerato uno dei pi\u00f9 importanti miti escatologici dei dialoghi di Platone; i suoi contenuti sono ispirati in maniera rilevante dal mito orfico e pitagorico della metempsicosi, ma contiene anche l'affermazione di una nuova responsabilit\u00e0 morale nei confronti del proprio destino dopo la morte, concetto questo in parte estraneo alla concezione tradizionale greca della vita e della morte.\nRacconto.\nIl mito narra di Er, figlio di Armenio, un soldato valoroso originario della Panfilia, morto in battaglia che, mentre stava per essere arso sul rogo funebre, si ridest\u00f2 dal sonno mortale e raccont\u00f2 quello che aveva visto nell'aldil\u00e0. La sua anima appena uscita dal corpo si era unita a molte altre e camminando era arrivata in un luogo divino dove i giudici delle anime sedevano tra quattro aperture, due per chi andava e veniva dal cielo e le altre due dalle profondit\u00e0 della terra. I giudici esaminavano le anime e ponevano sul petto dei giusti e sulle spalle dei malvagi la sentenza ordinando ai primi di salire al cielo e agli altri di andare sotterra. Avevano quindi ordinato a Er di ascoltare e guardare ci\u00f2 che avveniva in quel luogo per poi raccontarlo.\nDalle voragini intanto uscivano delle anime sporche e lacere che avevano viaggiato per 1000 anni, in cielo o sottoterra, per espiare le loro colpe. Chi in vita aveva commesso ingiustizie veniva punito con una pena 10 volte superiore al male commesso, mentre le buone azioni venivano premiate nella stessa misura. Tutti i castighi inflitti erano temporanei, meno quelli riservati ai tiranni come Ardieo, despota di una citt\u00e0 della Panfilia che aveva ucciso il vecchio padre e il fratello maggiore e aveva compiuto molte altre nefandezze. Quando i pi\u00f9 malvagi, come i tiranni, tentavano di uscire dalla voragine questa emetteva una sorta di muggito e allora venivano presi, scorticati e rigettati negli Inferi.\nLe anime rimaste per sette giorni in quel luogo venivano poi costrette a camminare per quattro giorni fino a quando giungevano in vista di una specie di arcobaleno dove a un capo pendeva il fuso, simbolo del destino, posato sulle ginocchia della dea Ananke (\"Necessit\u00e0\"). Il fuso aveva come peso otto vasi concentrici rotanti disposti uno dentro l'altro. Su ogni cerchio vi era una Sirena che emetteva il suono di una sola nota che unendosi alle altre formava un'armonia.\nLe sorelle di Ananke, le tre Moire, sedevano in cerchio poco distanti dalla madre: Cloto, filava e cantava il presente, Lachesi, il passato, e Atropo, \"colei che non pu\u00f2 essere dissuasa\", il futuro.\nUn araldo presentava le anime disposte in fila a Lachesi e dopo aver preso dalle sue ginocchia un gran numero di sorti e modelli di vita procedeva al sorteggio avvertendo che ognuno sarebbe stato responsabile della sua scelta e che nessuno sarebbe stato favorito, poich\u00e9 anche chi avesse scelto dopo il primo avrebbe avuto dei modelli di vita sempre pi\u00f9 numerosi di coloro che dovevano ancora scegliere.\nEr raccontava poi come le anime sceglievano, oltre che in base alla fortuna del sorteggio, secondo le abitudini contratte nella vita precedente. Un'anima che era venuta dall'alto dei cieli e che era stata virtuosa solo per abitudine e che aveva vissuto in una citt\u00e0 ben governata, per desiderio di novit\u00e0 aveva scelto frettolosamente la vita di un tiranno per accorgersi poi, rimproverando la sua cattiva sorte, come questa fosse carica di dolori. Le anime provenienti dal basso invece avevano imparato dalle loro esperienze terrene e avevano scelto con maggiore giudizio. Ad esempio, Agamennone, per ostilit\u00e0 verso il genere umano dovuta alle sofferenze patite aveva scelto di vivere come un'aquila; Orfeo, che non voleva nascere da grembo di donna per l\u2019odio che nutriva verso il sesso femminile che aveva cagionato la sua morte, aveva preferito la vita di un cigno; Odisseo, stanco di rischiose avventure, aveva preferito la vita di un qualsiasi uomo tranquillo.\nDopo aver compiuto la scelta, ogni anima riceveva da Lachesi il \"daimon\", il genio tutelare, che avrebbe sorvegliato che si compisse la vita prescelta; quindi l'anima doveva andare da Cloto a confermare il suo destino e infine da Atropo che lo rendeva immutabile. Le anime poi s'incamminavano attraverso la deserta e calda pianura del Lete e, fermatesi per riposare sulle sponde del fiume Amelete, tutte, tranne Er, furono obbligate a bere l'acqua che d\u00e0 l'oblio, e chi non era saggio ne beveva smodatamente. Giunta la notte, le anime stavano dormendo quando a mezzanotte un terremoto le gett\u00f2 nella nuova vita assieme a Er, che, svegliatosi sulla pira funebre, pot\u00e9 raccontare come, conservando la memoria dell'esperienza passata, si pu\u00f2 vivere serenamente una vita giusta e saggia in questo e nell'altro mondo.\nInterpretazione del mito.\nIl mito, che in Platone \u00e8 una forma letteraria-filosofica per teorizzare in modo verosimile ed attraente ci\u00f2 che non pu\u00f2 essere dimostrato razionalmente, pu\u00f2 essere inteso come un tentativo di dimostrare la presenza contemporanea nella vita umana della libert\u00e0, del caso e della necessit\u00e0 come insegnano le parole della Moira Lachesi:\nQuindi il caso non assicura una scelta felice mentre determinanti potranno essere i trascorsi dell'ultima reincarnazione. Scegliere, nella visione platonica, significa infatti essere coscienti criticamente del proprio passato per non commettere pi\u00f9 errori e avere una vita migliore. Le Moire renderanno poi la scelta della nuova vita immodificabile: nessuna anima, infatti, una volta operata la scelta, potr\u00e0 cambiarla e la sua vita terrena sar\u00e0 segnata dalla necessit\u00e0.\nLe anime si disseteranno con le acque del fiume Lete, ma quelle che lo hanno fatto in maniera smodata dimenticheranno la vita precedente, mentre i filosofi, che, guidati dalla ragione, hanno bevuto poco o niente, manterranno il ricordo del mondo delle idee, di modo che riferendosi ad esse potranno ampliare la loro conoscenza durante la nuova vita ispirata e guidata dal proprio genio tutelare."}
{"id": "2161262", "revid": "38120", "url": "https://it.wikipedia.org/wiki?curid=2161262", "title": "Lotta libera ai Giochi olimpici", "text": ""}
{"id": "2161263", "revid": "38120", "url": "https://it.wikipedia.org/wiki?curid=2161263", "title": "Lotta greco-romana ai Giochi olimpici", "text": ""}
{"id": "2161274", "revid": "76963", "url": "https://it.wikipedia.org/wiki?curid=2161274", "title": "Turi Scalia", "text": "Dopo aver lasciato la professione di avvocato intraprende la professione di attore, sia teatrale che cinematografico. Collabora per decenni con Turi Ferro, soprattutto presso il Teatro Stabile di Catania.\nHa interpretato il ruolo del giudice nel film \"Johnny Stecchino\" di Roberto Benigni.\nTra le moltissime opere teatrali, nel 1994 \u00e8 stato regista e attore dell'opera \"La scatola di Marlene\", nel 1998 del \"Paraninfo\" di Luigi Capuana.\nPer la televisione ha interpretato lo sceneggiato televisivo \"Mastro Don Gesualdo\", diretto da Giacomo Vaccari e con Lydia Alfonsi ed Enrico Maria Salerno."}
{"id": "2161279", "revid": "767487", "url": "https://it.wikipedia.org/wiki?curid=2161279", "title": "Il re d'Israele", "text": "Il re d'Israele (\"Sins of Jezebel\") \u00e8 un film del 1953 diretto da Reginald Le Borg.\nTrama.\nIl regno di Israele \u00e8 governato da Acab. Ormai anziano, il re, che vuole assicurarsi una discendenza, decide di sposare la principessa fenicia Jezebel, molto pi\u00f9 giovane di lui. Il profeta Elia e il primo ministro Nabot cercano di dissuaderlo da quel matrimonio con una donna conosciuta universalmente per la sua malvagit\u00e0. Ma lui, convinto dei vantaggi politici che ne conseguir\u00e0, respinge le loro perplessit\u00e0 e rassicura Elia che non riconoscer\u00e0 nessun altro dio se non Geova. Affida quindi il comando della scorta che dovr\u00e0 recarsi da Jezebel al capitano Jehu, un valoroso soldato fidanzato di Debora, la figlia di Nabot. La bellissima Jezebel \u00e8 molto colpita dalla prestanza di Jehu, tanto da fare tutto il viaggio insieme a lui, nel suo carro. Quando Acab incontra la promessa sposa, ne resta affascinato. E, nonostante le promesse fatte in precedenza a Elia, concede a Jezebel di far edificare un tempio dedicato a Baal di cui lei diventer\u00e0 la sacerdotessa. Jezebel, intanto, continua la sua relazione con Jehu che non riesce a sottrarsi al fascino della seduttrice.\nLa costruzione del tempio scatena l'ira di Elia che profetizza immani sciagure per il popolo di Israele: le colture appassiranno e la terra verr\u00e0 colpita da una terribile siccit\u00e0. La profezia si avvera e il popolo, affamato, insorge contro Acab. Jezebel manda allora i suoi sacerdoti a invocare - inutilmente - il dio Baal affinch\u00e9 mandi la pioggia. La cerimonia pagana viene interrotta da Elia che, pregando Geova, riesce finalmente a far piovere. Il popolo, allora, si scatena contro i sacerdoti e Jezebel, furiosa, decreta la morte di Elia e dei suoi seguaci. Nabot esorta il re a condannare Jezebel ma Acab, ancora irretito dalla donna, rifiuta di farlo. Molti dei seguaci di Elia sono cos\u00ec costretti a fuggire per salvare le loro vite. Jehu, bench\u00e9 sia sempre stregato da Jezebel, li aiuta nella fuga. Ma quando la regina fa arrestare Nabot che viene lapidato a morte, Jehu si rende conto della malvagit\u00e0 di Jezebel. Dopo la morte di Acab, ucciso in battaglia, Elia nomina Jehu re di Israele. A capo delle sue truppe, il nuovo re muove contro l'armata di Jezebel, sconfiggendola. La regina muore, trafitta da una freccia.\nProduzione.\nIl film fu prodotto come A Jezebel Productions dalla Sigmund Neufeld Productions, una compagnia indipendente che, attiva dal 1936 al 1956, produsse in quel periodo circa centotrenta film.\nDistribuzione.\nDistribuito dalla Lippert Pictures, usc\u00ec nelle sale cinematografiche USA il 4 settembre 1953. Il 9 dicembre 1954, fu presentato a Citt\u00e0 del Messico con il titolo tradotto in \"Los pecados de Jezabel\". Nel 1955, usc\u00ec anche in Finlandia (29 aprile, come \"Syntinen Jezebel\"), Portogallo (4 luglio, come \"Os Pecados de Jezebel\"), Danimarca (21 settembre, con il titolo \"Den syndefulde Jesabel\")."}
{"id": "2161280", "revid": "486946", "url": "https://it.wikipedia.org/wiki?curid=2161280", "title": "Partito Radicale Nonviolento", "text": ""}
{"id": "2161292", "revid": "767487", "url": "https://it.wikipedia.org/wiki?curid=2161292", "title": "Nelle spire del terrore", "text": "Nelle spire del terrore (noto in America con il titolo di Boa vs. Python) \u00e8 un film del 2004, diretto dal regista David Flores.\nTrama.\nIl film inizia ad Atlantic City dove si svolge un incontro di wrestling, ma, intanto, un Pitone gigantesco sta per essere trasportato in un laboratorio per essere esaminato ma proprio in quel momento l'effetto del tranquillante svanisce e il Pitone si risveglia e scappa uccidendo tutte le guardie. Dopo l'accaduto, una biologa esperta forma due squadre, una di militari e una di persone normalissime. Il loro compito \u00e8 ritrovare il Pitone attraverso un Boa geneticamente modificato e ucciderlo."}
{"id": "2161293", "revid": "68179539", "url": "https://it.wikipedia.org/wiki?curid=2161293", "title": "Come fare un mostro", "text": ""}
{"id": "2161295", "revid": "547034", "url": "https://it.wikipedia.org/wiki?curid=2161295", "title": "Little Saint Nick", "text": "Little Saint Nick \u00e8 una canzone pop-natalizia, incisa nel 1964 dai Beach Boys, che poi la inclusero nel loro album natalizio \"The Beach Boys' Christmas Album\", uscito l'anno seguente. Autori del brano sono Brian Wilson e Mike Love.\nLa canzone, nota popolarmente anche come \"Run Run Reindeer\" (dal ritornello, \u00e8 stata utilizzata anche in una campagna pubblicitaria di una nota bibita.\nTesto &amp; Musica.\nLa canzone parla della figura di Babbo Natale-Santa Claus, che arriva dal Polo Nord con una mezza dozzina di renne, con a capo la renna Rudolph.\nCover.\nDella canzone sono uscite anche delle cover, incise, tra l'altro da John Denver e i Muppets, dagli Hanson, ecc."}
{"id": "2161297", "revid": "125686278", "url": "https://it.wikipedia.org/wiki?curid=2161297", "title": "Lingue giudeo-italiane", "text": "Le lingue giudeo-italiane o italkit sono una famiglia di lingue giudeo-romanze comprendenti tutti i dialetti parlati dagli ebrei d'Italia, di Corsica e di Corf\u00f9. Il termine \"giudeo-italiano\" fu introdotto da Lazaro Belleli nel 1904 e ripreso da Giuseppe Cammeo e Umberto Cassuto nel 1909.\nIl termine \u201cgiudeo-italiano\u201d.\nIl glottonimo \"giudeo-italiano\" \u00e8 di coniazione accademica e relativamente tardiva. In inglese, il termine \"giudeo-italiano\" fu usato per la prima volta da Lazaro Belleli nel 1904 per il suo articolo \"Jud\u00e6o-Greek and Jud\u00e6o-Italian\" nella Jewish Encyclopedia (vol. 7, 310-313) nel quale descriveva le lingue degli ebrei di Corf\u00f9. In italiano, Giuseppe Cammeo si rifer\u00ec a un \"Gergo giudaico-italiano\" nel suo articolo \"Studj dialettali\" (Vessilo Israelitico 57 (1909); il primo termine appare a p.169) del 1909. Lo stesso anno, Umberto Cassuto us\u00f2 il termine \"giudeo-italiano\" come si legge nel seguente frammento del suo lavoro:\nInfluenza sullo yiddish.\nAlcuni studiosi ritengono che nella lingua yiddish vi siano alcuni termini di prestito giudeo-italiano. Ad esempio, la parola giudeo-italiana per \u201csinagoga\u201d \u00e8 \"scola\", al contrario di \u201cscuola\u201d che corrisponde all\u2019omonimo italiano. L\u2019uso del termine \u201cscuola\u201d per indicare la sinagoga \u00e8 risalente all\u2019antica Roma. La distinzione del giudeo-italiano tra \"scola\" e \"scuola\" \u00e8 parallela alla distinzione nello yiddish standard tra \"shul/shil\" per \u201csinagoga\u201d e \"shule\" per \u201cscuola\u201d."}
{"id": "2161298", "revid": "767487", "url": "https://it.wikipedia.org/wiki?curid=2161298", "title": "Kr\u00e1mpack", "text": "Kr\u00e1mpack \u00e8 un film del 2000 diretto da Cesc Gay.\nFu presentato nella Settimana internazionale della critica del 53\u00ba Festival di Cannes.\nTrama.\nSpagna, estate 1999: i genitori partono per le vacanze, e il sedicenne Dani rimane solo in casa. Di l\u00ec a poco lo raggiunge l'amico e coetaneo Nico e i due si apprestano a trascorrere la villeggiatura insieme.\nNico rivela a Dani di voler perdere la verginit\u00e0 e l'occasione per farlo sembra arrivare quando i due diventano l'oggetto del desiderio di due ragazzine.\nMa c'\u00e8 un \"ma\": i due adolescenti erano stati in passato complici di giochi di masturbazione simultanea reciproca (e forse, lascia intuire il regista, di qualche intimit\u00e0 sessuale in pi\u00f9), ma quest'anno per la prima volta la cosa \u00e8 diversa: sono entrambi ormai giovani adulti, e ora Dani si rende conto del fatto che quello che fino all'anno prima era solo un gioco ha improvvisamente smesso di essere tale. Ormai prova per Nico un'attrazione e un desiderio che vanno ben al di l\u00e0 del semplice gioco sessuale fra ragazzi.\nAl contrario Nico, i cui desideri sono decisamente e potentemente eterosessuali, considera quel \"gioco di mano\" (per il quale i due hanno inventato una parola in codice, \"kr\u00e1mpack\", per poterne parlare senza che gli adulti comprendessero) come parte di un passato che l'avvicinarsi dell'et\u00e0 adulta gli permetter\u00e0 di lasciarsi definitivamente alle spalle.\nDani osciller\u00e0 fra desiderio di rivelare il suo amore all'amico, la paura dei sentimenti che scopre dentro di s\u00e9, e il desiderio di lasciarsi andare ed accettarsi per quello che ha scoperto di essere (in una potente scena si offre brutalmente al \"gay del villaggio\" per un'iniziazione che gli bruci i ponti dietro le spalle, mentre il suo \"iniziatore\" esita, pure essendo attratto da lui, sapendo che non \u00e8 quello il modo di attraversare il guado. E infatti non riesce ad esserlo: l'innamoramento, scopre Dani, \u00e8 cosa ben diversa dal puro sesso).\nIn parallelo alla sua storia scorre quella di Nico, che a sua volta s'avvicina al \"rito d'iniziazione\" della \"prima volta\" eterosessuale, con maggiore baldanza, ma anch'egli con tutte le ingenuit\u00e0 e le attese, le speranze e le incertezze dell'et\u00e0. Il film si regge insomma sulle storie parallele di due amici, o meglio su due storie che dovrebbero a rigor di logica essere parallele, e che invece divergono a causa del differente giudizio sociale e morale rispetto ad eterosessualit\u00e0 ed omosessualit\u00e0.\nI due ragazzi troveranno per\u00f2 nell'amicizia e soprattutto nel rispetto delle differenze reciproche la soluzione al problema, con un finale ottimistico.\nIl tema del film \u00e8 quindi la scoperta e l'accettazione di s\u00e9 nell'et\u00e0 adolescenziale, un \"s\u00e9\" che cambia in modo spesso troppo rapido e spessissimo in modo del tutto inatteso, come \u00e8 nel caso di Dani. Su questa tematica principale si innesta quella, ancora poco esplorata dal cinema (anche se qualche esempio celebre si pu\u00f2 gi\u00e0 citare nei casi di \"Beautiful Thing\" o \"Presque rien\"), del coming out in et\u00e0 adolescenziale, cio\u00e8 della prima scoperta della propria omosessualit\u00e0 e della scelta tra l'accettarsi per quel che si \u00e8 o il reprimersi, o anche, perch\u00e9 no, il sublimare la sessualit\u00e0 dedicandosi ad altre cose, diverse dall'avere rapporti sessuali.\nPer l'uscita in vhs in Italia, al film \u00e8 stato aggiunto il sottotitolo \u201cLa legge dell'istinto\u201d, forse per richiamare l'almodovariano \"La legge del desiderio\".\nCuriosit\u00e0.\nNegli Stati Uniti il film, che \u00e8 stato distribuito dalla New Yorker Video con il titolo \"Nico and Dani\", \u00e8 stato vietato ai minori di 17 anni \u00abper pesanti contenuti sessuali, utilizzo di droga e per il linguaggio - che coinvolgono ragazzi adolescenti\u00bb."}
{"id": "2161306", "revid": "767487", "url": "https://it.wikipedia.org/wiki?curid=2161306", "title": "\u00a1Bastardos!", "text": "\u00a1Bastardos! \u00e8 l'ottavo album della jam band statunitense Blues Traveler, lanciato il 13 settembre 2005, prodotto da Jay Bennett e registrato ad Austin. Con le canzoni dell'album \u00e8 stato anche registrato il live \"\u00a1Bastardos en Vivo!\"."}
{"id": "2161308", "revid": "287204", "url": "https://it.wikipedia.org/wiki?curid=2161308", "title": "Barrie M. Osborne", "text": "Biografia.\nBarrie M. Osborne nasce a New York citt\u00e0 nel 1944 da Hertha Schwarz e William Osborne. Frequenta il Carleton College a Northfield (Minnesota) dove si diploma senza poi proseguire gli studi.\nSi trasferisce a Wellington (Nuova Zelanda) dove trova lavoro nel settore cinematografico, dapprima come assistente e supervisore alla produzione, diventando successivamente un noto produttore esecutivo e aiuto regista.\nCarriera.\nDebutta nel mondo del cinema nel 1973, partecipando alla serie televisiva \"Kojak\" come assistente alle unit\u00e0 sul set.\nNel 1978 partecipa al film biografico \"American Hot Wax\" come aiuto regista, cos\u00ec anche per \"Sindrome cinese\".\nIl successo arriva comunque negli anni ottanta e novanta, aiutando a finanziare i film \"La bambola assassina\", \"Fandango\", \"Matrix\" e \"Rapa Nui\". \nProprio grazie ai soldi guadagnati con queste pellicole rivelatesi dei successi decide di trasferirsi a Wellington, citt\u00e0 natale di suo padre.\nIn Nuova Zelanda riscuote ancora pi\u00f9 successo, qui conosce il regista Peter Jackson, che gli propone di aiutare a finanziare una trilogia di film basata su \"Il Signore degli Anelli\" di J. R. R. Tolkien.\nI film si rivelano per quello che sono, e grazie all'ultimo capitolo della trilogia, \"Il ritorno del re\", a Osborne - insieme al resto del cast - viene assegnato il Premio Oscar per il miglior film all'edizione del 2004.\nNel 2007 e nel 2008 \u00e8 stato impegnato nel finanziare un progetto lucroso e a lungo voluto, una trasposizione cinematografica sulla \"Justice League of America\", gruppo di supereroi edito dalla DC Comics. Il film viene per\u00f2 abbandonato a causa di problemi di spesa e rimandato a tempo indeterminato.\nNel 2009 usciranno due film a cui ha partecipato come produttore esecutivo, \"The Laundry Warrior\" e una biografia di Bruce McLaren.\nProgetti futuri.\nNel novembre 2009 il produttore ha annunciato l'intenzione di realizzare un'opera biografica a carattere epico sul profeta islamico Maometto, dalla sua nascita alla morte, entro il 2011. Per il film \u00e8 stato annunciato un bilancio di produzione di 150ml $ e una cooperazione internazionale per la sua riuscita, aprendo accordi con la compagnia cinematografica \"Alnoor Holdings\" del Qatar. Girato in lingua inglese, Osborne ha menzionato al fatto che gli attori devono per\u00f2 essere musulmani. Osborne ha dichiarato che gli piacerebbe trattare la vita e gli insegnamenti di Maometto senza per\u00f2 raffigurarlo direttamente nel film, dal momento che la legge islamica vieta ogni rappresentazione visiva del profeta, per dare un messaggio di unione tra i popoli:\nA supervisionare \u00abogni aspetto della produzione\u00bb \u00e8 stato incaricato il commentatore di Al Jazeera, sceicco e studioso islamico Yusuf Al-Qaradawi dalla Alnoor. Abullah Al-Mustafa, direttore di Al Jazeera, ha dichiarato che il film metter\u00e0 in luce l'umanit\u00e0 del profeta."}
{"id": "2161317", "revid": "729019", "url": "https://it.wikipedia.org/wiki?curid=2161317", "title": "Jon Hugger", "text": "Nella WCW Hugger, combattendo con il ringname Johnny the Bull, ha vinto due volte il WCW World Tag Team Championship con Big Vito e una volta il WCW Hardcore Championship. In WWE era noto con il ringname Johnny Stamboli e ha vinto tre volte il WWE Hardcore Championship, mentre in TNA e nella Asistencia Asesor\u00eda y Administraci\u00f3n era noto come Relik, nome con il quale combatte attualmente in alcuni Circuiti indipendenti.\nStoria.\nWorld Wrestling Federation/Entertainment (2001\u20132004).\nOltre ad aver fatto parte alla stable del F.B.I con Nunzio e Chuck palumbo, \u00e8 particolarmente ricordato, durante questo stint, per aver fatto un Military Press a Rikishi durante un match ad Smackdown del 2003, match poi perso dopo un Superkick.\nTitoli e riconoscimenti.\n1"}
{"id": "2161319", "revid": "1442080", "url": "https://it.wikipedia.org/wiki?curid=2161319", "title": "Kari Matchett", "text": "Biografia.\nInterpreta diverse serie televisive, e film, si \u00e8 sposata due volte la prima con James Allodi e la seconda con il regista T. W. Peacocke.\nDoppiatrici italiane.\nNelle versioni in italiano dei suoi film, Kari Matchett \u00e8 stata doppiata da:"}
{"id": "2161323", "revid": "767487", "url": "https://it.wikipedia.org/wiki?curid=2161323", "title": "\u00a1Bastardos en Vivo!", "text": "\u00a1Bastardos en Vivo! \u00e8 un EP live dei Blues Traveler, lanciato il 29 agosto 2006.\nContiene registrazioni dal vivo di canzoni dell'album \"\u00a1Bastardos!\", pi\u00f9 una cover di \"The Devil Went Down to Georgia\", canzone del gruppo southern rock Charlie Daniels Band. Negli Stati Uniti d'America il disco fu commercializzato solo in negozi specializzati in etichette indipendenti."}
{"id": "2161325", "revid": "716642", "url": "https://it.wikipedia.org/wiki?curid=2161325", "title": "Yohann Thuram-Ulien", "text": "Biografia.\n\u00c8 il cugino di Lilian Thuram."}
{"id": "2161326", "revid": "767487", "url": "https://it.wikipedia.org/wiki?curid=2161326", "title": "Fabio Merigo", "text": "Carriera.\nLa sua carriera inizia nel 1993, quando, assieme al cantante siciliano Alberto D'Ascola, conosciuto come Stena, fonda la band Reggae National Tickets. La band pubblica un demo nel 1994 e 5 album in un periodo che va dal 1996 al 2000. Con i RNT ottiene un grande successo, arrivando a suonare su palchi importanti come il Reggae Sunsplash ad Ocho Rios, in Giamaica e al Reggae Sumfest, suonando in compagnia dei Morgan Heritage, degli Steel Pulse e dei Third World.\nLa svolta arriva nel 2001, dopo l'album \"Roof Club\", con lo scioglimento della band. Dopo quest'avventura collabora con il cantante Tricarico nell'album \"Frescobaldo nel recinto\", a cui collabora anche il tastierista Patrick Benifei, allora nei Casino Royale. Dopo questa collaborazione entra in pianta stabile nella band Giuliano Palma &amp; the Bluebeaters, dove partecipa agli album \"Long Playing\" nel 2005, \"Boogaloo\" (2007) e Combo (2009), all'interno del quale \u00e8 contenuta la canzone \"Dentro tutti i miei sogni\", inedito dei Bluebeaters di cui Fabio \u00e8 autore."}
{"id": "2161328", "revid": "184925", "url": "https://it.wikipedia.org/wiki?curid=2161328", "title": "Fabio &quot;Sir&quot; Merigo", "text": ""}
{"id": "2161339", "revid": "838137", "url": "https://it.wikipedia.org/wiki?curid=2161339", "title": "Joaqu\u00edn Capilla", "text": "In carriera ha vinto quattro medaglie olimpiche, fra cui l'oro dalla piattaforma alle Olimpiadi del 1956 di Melbourne (unico oro del Messico in quell'edizione dei Giochi)\n\u00c8 stato membro dell'International Swimming Hall of Fame.\n\u00c8 scomparso nel 2010 all'et\u00e0 di 81 anni a causa di un arresto cardiaco."}
{"id": "2161340", "revid": "486946", "url": "https://it.wikipedia.org/wiki?curid=2161340", "title": "Diritto europeo", "text": ""}
{"id": "2161341", "revid": "1137039", "url": "https://it.wikipedia.org/wiki?curid=2161341", "title": "The Bard's Tale (videogioco 2004)", "text": "The Bard's Tale \u00e8 un'avventura dinamica creata dalla inXile Entertainment e pubblicata nel 2004. Commercializzato come una divertente parodia sui videogiochi di ruolo fantasy (di cui l'originale \"The Bard's Tale\", nel 1985, \u00e8 considerato essere il primo esempio), ha molto pi\u00f9 in comune con moderni giochi di console come \"\".\nUsc\u00ec per Xbox e PlayStation 2 nell'ottobre 2004, mentre per Microsoft Windows solo il 28 luglio 2005. Il gioco fu disponibile esclusivamente in inglese. Attualmente la versione italiana \u00e8 disponibile solo per i sistemi operativi Android e iOS e Ouya e nella remastered per Xbox One, PC e Playstation 4 uscita il 17 agosto 2017.\nTrama.\nLa storia narra le vicende di \"un sarcastico ed opportunista musico ed avventuriero, guidato pi\u00f9 dai piaceri terreni che da nobili scopi\". Il Bardo (il cui nome, nel corso del gioco, non ci verr\u00e0 mai svelato) non \u00e8 interessato a salvare il mondo (come mostrato nel trailer ufficiale del gioco), quanto piuttosto ad accumulare ricchezze e ragazze (\"coin and cleavage\"). La sua ricerca \u00e8 raccontata da un beffardo ed ironico narratore (la cui voce \u00e8 di Tony Jay), che avr\u00e0 pi\u00f9 di qualche dissenso con il Bardo stesso durante il corso del gioco (i due interagiranno spesso).\nIl protagonista finir\u00e0 per essere \"assoldato\" da una sorta di setta (i vari fratelli Bodb, identici nell'aspetto e nel nome, che pi\u00f9 volte metteranno a dura prova la gi\u00e0 esigua pazienza del Bardo) per liberare la bellissima principessa Caleigh. Come conseguenza verr\u00e0 attaccato da un'altra setta druidica, inviata per ucciderlo da un misterioso individuo chiamato Fionnaoch (molti nomi dei personaggi sono influenzati dalla mitologia celtica e delle Isole Orcadi). Per riuscire nella sua impresa il nostro \"non troppo valoroso\" anti-eroe dovr\u00e0 affrontare vicissitudini di ogni tipo: dal combattimento con tre mostruosi custodi alle tombe dei Vichinghi, da zombies ballerini di break dance a goblins decisamente \"melodiosi\", passando per terrificanti miniere e partendo da uno scontro con un gigantesco ratto sputafuoco.\nModalit\u00e0 di gioco.\nLa visione 3D lo discosta ovviamente in modo netto dal suo pi\u00f9 longevo predecessore (The Bard's Tale del 1984); il giocatore potr\u00e0 manovrare il suo personaggio abbastanza liberamente, con una panoramica dall'alto ma comunque facilmente regolabile. A fare da scorta al nostro Bardo ci saranno successivamente una serie di varie creature, che verranno sbloccate nel corso dell'avventura. Tuttavia The Bard's Tale si avvicina pi\u00f9 ad un'avventura dinamica rispetto ad un cosiddetto videogioco di ruolo, in quanto non sono presenti vere e proprie classi di personaggi o un sistema di \"gestione inventario\" (anche se nel corso del gioco il Bardo entrer\u00e0 in possesso di molteplici armi, tutte utilizzabili in qualsiasi momento a discrezione del giocatore).\nIl gioco si avvale inoltre di uno \"Snarky or Nice\", ovvero un sistema di dialogo che permette di cambiare il risultato di molte situazioni in base al tipo di risposta che si sceglier\u00e0 di dare al nostro interlocutore. Studiando il suo tipo di personalit\u00e0, infatti, si potr\u00e0 decidere quale approccio usare nella conversazione, evitando cos\u00ec pericolosi combattimenti o deviazioni che allungherebbero il cammino del Bardo. Ad esempio, all'inizio del gioco il Bardo incontrer\u00e0 un cane che, se trattato adeguatamente, lo seguir\u00e0 per tutto il corso dell'avventura (o quasi), aiutandolo quando possibile. Spesso un approccio amichevole \u00e8 pi\u00f9 consigliato, tuttavia a volte anche lo \"snarky\" ha effetto con alcuni personaggi, senza contare che risposte ironiche o sarcastiche sono sicuramente pi\u00f9 divertenti per il giocatore.\nAll'inizio e durante il corso dell'avventura, il giocatore avr\u00e0 un tot di punti a disposizione da distribuire in diverse abilit\u00e0 del Bardo:\nCanzoni.\nIl gioco \u00e8 abbastanza apprezzato e conosciuto anche grazie alla presenza, nel corso dell'avventura, di alcuni momenti \"musicali\", con vere e proprie canzoni che ci verranno offerte dai pi\u00f9 vari personaggi durante il nostro cammino.\nPersonaggi.\nIl Bardo.\nProtagonista \u00e8 ovviamente l'ormai pi\u00f9 volte citato Bardo, una sottospecie di canaglia egoista che si muove, e quindi effettua ricerche, solo se di mezzo ci sono dei guadagni o belle ragazze. Gli importa solo di s\u00e9 stesso, e spesso reagisce piuttosto male alle \"frecciate\" che di tanto in tanto il narratore gli lancia. Cinico e pragmatico, memorabile una sua frase nel finale, quando si trover\u00e0 di fronte ad un essere demoniaco femminile: \"it's only me maybe but... She seems still hot...?\". La voce del Bardo \u00e8 quella di Cary Elwes, gi\u00e0 piuttosto noto al grande pubblico per la sua interpretazione di \"Westley\" nel film \"La storia fantastica\".\nIl Narratore.\nOnnipresente commentatore del gioco, il narratore fornisce talvolta informazioni utili e dettagliate, pi\u00f9 di frequente sarcastiche osservazioni sul Bardo e sui suoi modi di fare. Quest'ultimo, dal canto suo, spesso risponde a sua volta ironicamente, quasi risentito.\nCaleigh.\nUna bellissima e ricca Principessa tenuta prigioniera da Fionnaoch, per motivi non svelati. Nei diversi finali della storia (che sceglier\u00e0 il giocatore), questa si riveler\u00e0 per\u00f2 essere tutt'altra creatura, che movimenter\u00e0 non poco le ultime fasi di gioco.\nFionnaoch.\nFigura misteriosa, capo dei druidi: colui che tiene prigioniera Caleigh.\nLe Tre Torri.\nPer raggiungere e salvare Caleigh, il Bardo dovr\u00e0 penetrare in tre torri, le cui sommit\u00e0 sono raggiungibili solo attraverso tre labirinti (o livelli) colmi di trappole e nemici. Sulla cima, inoltre, il Bardo incontrer\u00e0 il rispettivo Guardiano della Torre, una creatura dai poteri soprannaturali.\nForest Tower.\nCircondata dalla vegetazione, questa Torre \u00e8 un groviglio di rovi ed alberi che rendono difficile il tragitto a chiunque osi introdurvisi. Come se non bastasse, i labirinti sono pieni di piante carnivore o velenose, che una volta distrutte ricrescono in fretta, se non si ha l'accortezza di raccogliere i semi che ne escono. Il Guardiano della Torre \u00e8 Herne The Hunter, una gigantesca creatura che ricorda un grosso albero privo di chioma. Questi \u00e8 in grado di evocare piante carnivore e cespugli di rovi, che bloccano momentaneamente chiunque abbia la sfortuna di trovarvisi all'interno.\nMountain Tower.\nSituata tra le nevi perenni di altissimi monti, la Torre \u00e8 protetta da Lugh, un guerriero di bronzo abilissimo nell'arte bellica. L'interno della Torre, oltre alle solite trappole, vede la presenza di guerrieri meccanici che bloccano la strada agli \"sfortunati\" nemici che intendono attraversarla.\nIsland Tower.\nGrazie ad un passaggio attraverso le Miniere dei Firbolgs, il Bardo ed i suoi alleati giungono infine alla terza Torre, che troneggia al centro di una remota isola. I tre livelli sono ben difesi da guerrieri di diamante (\"diamond studded creatures\"), animali di fuoco (\"fireboars\") e guerrieri invisibili (\"invisible warriors\"). Sulla sommit\u00e0 il Bardo incontrer\u00e0 Mannanan, una gigantesca ed orrenda creatura che ha il potere di evocare gli elementi della natura.\nVi \u00e8 poi una quarta Torre, quella di Dounby, dove \u00e8 rinchiusa Caleigh. La sommit\u00e0 \u00e8 raggiungibile attraverso 12 livelli (stanze in cui si troveranno, di volta in volta, tutte le creature apparse durante l'avventura).\nAlleati.\nGrazie ad un flauto magico donatogli all'interno del Drunken Rat, il Bardo potr\u00e0 evocare delle creature (anche contemporaneamente) che lo serviranno fedelmente sino a che saranno in vita (ed evocabili nuovamente quando il Bardo avr\u00e0 la capacit\u00e0 e la possibilit\u00e0). Man mano che si prosegue nel gioco, aumenter\u00e0 il numero delle creature che \u00e8 possibile evocare; ogni creatura sar\u00e0 evocabile mediante una distinta melodia, di cui il Bardo verr\u00e0 in possesso via via durante la sua ricerca.\nI Tre Finali.\nUna volta ultimata la sua ricerca e superati i 12 diversi livelli dell'ultima Torre, il Bardo giunger\u00e0 finalmente al cospetto di Fionnaoch, il quale inaspettatamente cercher\u00e0 di convincerlo a schierarsi dalla sua parte argomentando le sue ragioni. Il Bardo, allora, chieder\u00e0 consiglio alle creature da lui evocate, che si divideranno in vari gruppi.\nCrone, Trap Finder, Heroine, Light Fairy, Knocker\nKnight, Rogue, Brute, Enchantress, Mercenary\nBodyguard\nRat, Elemental, Behemoth, Thunder Spider, Gouger.\nIl giocatore, dunque, avr\u00e0 la facolt\u00e0 di effettuare tre scelte che influenzeranno il finale del gioco:"}
{"id": "2161345", "revid": "339392", "url": "https://it.wikipedia.org/wiki?curid=2161345", "title": "Referendum per la fecondazione assistita", "text": ""}
{"id": "2161355", "revid": "767487", "url": "https://it.wikipedia.org/wiki?curid=2161355", "title": "Asian Dub Foundation", "text": "Gli Asian Dub Foundation sono un gruppo britannico di musica elettronica formato da componenti di origine asiatica. Sono diventati famosi a livello internazionale grazie alla loro capacit\u00e0 di tenere insieme sonorit\u00e0 eterogenee, da quelle elettroniche e reggae, ai ritmi tradizionali indiani, oltre che per il loro impegno politico e sociale.\nBiografia.\nOrigini.\nIl nucleo originario del gruppo si \u00e8 formato a Londra, nel 1993. In occasione di una serie di corsi diretti all'insegnamento dei concetti base della musica ad un gruppo di ragazzi asiatici, il bassista Aniruddha Das e il DJ John Ashok Pandit incontrano un giovane rapper bengalese di 14 anni, Deeder Saidullah Zaman. Decidono di formare un sound system, chiamandolo \"Asian Dub Foundation\". I tre decidono di utilizzare degli pseudonimi nella loro attivit\u00e0 artistica: Das utilizza il soprannome \"Dr. Das\", Pandit sceglie \"Pandit G\", e Zaman diventa \"Master D\".\nNel 1994 si aggrega al gruppo il chitarrista James Chandra Savale (\"Chandrasonic\"). Con questi quattro componenti il gruppo abbandona in parte la forma del sound system per diventare un gruppo musicale vero e proprio e registra il suo primo EP, \"Conscious\". Il disco, uscito in un momento di forti tensioni anti-asiatiche in Inghilterra, ottiene molta attenzione per le tematiche affrontate (la ferma condanna del razzismo) e per le sonorit\u00e0, influenzate da una molteplicit\u00e0 di generi, dall'ambient al punk alla musica tradizionale bengalese.\n1995-1999: un crescente successo.\nNel 1995 si unisce al gruppo Sanjay Gulabhai Tailor (\"Sun-J\"), come DJ e addetto al campionatore. Si forma cos\u00ec la prima formazione \"completa\" del gruppo, e nello stesso anno esce il primo album, \"Facts and Fictions\": l'album non riscuote molto successo in patria, ma \u00e8 apprezzato invece in Francia. Per questo motivo, nel 1997, il loro secondo album \"R.A.F.I.\" viene distribuito solo sul mercato francese. Nel 1997 inoltre vengono scelti dai Primal Scream per aprire i loro concerti. Grazie alla maggiore attenzione ricevuta dai \"media\" britannici, l'anno successivo il disco viene distribuito anche in Gran Bretagna, con l'aggiunta di alcune tracce ed il titolo \"Rafi's Revenge\". Nello stesso anno viene distribuito in Francia il disco \"Conscious Party\", contenente brani live di \"Rafi's Revenge\" ed alcuni \"remixes\" effettuati dall\"Asian Dub Foundation Sound System\".Grazie anche ad una serie di apparizioni nei maggiori festival live europei, il gruppo aumenta la sua notoriet\u00e0. Arriveranno a suonare anche al festival giapponese Fuji Rock, e nell'autunno 1998 si esibiranno come gruppo di spalla ai concerti tenuti dai Beastie Boys nel loro tour in Stati Uniti e Canada. Nel 1999 tornano nel continente nordamericano con un loro tour.\n2000: nuova formazione.\nNel marzo del 2000 esce \"Community Music\"; l'album ha questo titolo in onore del luogo dove avvenne il primo incontro tra i fondatori del gruppo, il \"London Community Music Center\". Nello stesso anno, la band continua le sue esibizioni \"live\" in Europa, con una \"parentesi\" a Singapore, in Australia ed in Nuova Zelanda. Nella parte finale del tour europeo vengono progressivamente introdotti nuovi membri: i cantanti Afjal Miah (\"MC Spex\") e Akhtar Ahmed (\"Akhtarvator\"), il percussionista Pritphal Rajput (suonatore di tabla e dhol, chiamato \"Cyber\") e il batterista Rocky Singh (\"Rock i.D.\"). Zaman lascia ufficialmente il gruppo alla fine di un concerto, nel capodanno del 2001, per occuparsi a tempo pieno della lotta per i diritti civili delle minoranze.\n2002: il passaggio alla \"Virgin\" ed \"Enemy of the Enemy\".\nNel giugno del 2002 uno dei fondatori del gruppo, John Pandit, viene insignito del titolo di \"Membro dell'Ordine dell'Impero Britannico\" (\"MBE, Member of the Order of the British Empire\") per le attivit\u00e0 sociali portate avanti dal gruppo e dalle associazioni culturali ed educative fondate dai suoi membri. Ma Pandit rifiuta l'onorificenza, affermando: \"Se si vuole riconoscere il merito di progetti come Community Music, il lavoro che queste organizzazioni svolgono, allora che si finanzino\".Nello stesso anno gli \"Asian Dub Foundation\" terminano il contratto con la loro etichetta storica, la \"London Records\" (etichetta che controlla la \"FFRR Records\"). Trovano rapidamente un accordo di distribuzione con la sezione francese della \"Virgin Records\" (che aveva gi\u00e0 distribuito, in passato, \"R.A.F.I.\" e \"Conscious Party\") e, per la produzione, con la \"On-U Sound Records\". L'apporto del proprietario della On-U, Adrian Sherwood, porta all'uscita, nel marzo 2003, dell'album \"Enemy of the Enemy\". Questo album ospita collaborazioni con altri importanti esponenti della scena musicale mondiale, come Sin\u00e9ad O'Connor, il chitarrista dei Radiohead Ed O'Brien, e la cantante Sonia Mehta. Sempre nel 2003, il 9 agosto, il gruppo si esibisce a Larzac, in Francia, ad un evento di protesta contro le politiche del WTO organizzato dalla \"Conf\u00e9d\u00e9ration Paysanne\" di Jos\u00e9 Bov\u00e9, si stima davanti a 300\u00a0000 persone. Nel 2004 lasciano il gruppo uno degli MC, Akhtar Ahmed, ed il batterista Rocky Singh.\nDal 2005 ad oggi: \"Tank\" e \"Punkara\".\nNel 2005 esce l'album \"Tank\", al quale partecipa anche il rapper James G. White (\"Ghetto Priest\"), che entra nei concerti successivi nella \"line-up\" del gruppo. Nel marzo 2006 il fondatore \"Dr. Das\" annuncia la sua uscita dal gruppo, e viene sostituito al basso da Martin Savale (il quale adotta come pseudonimo \"Babu Storms\"). Nel 2007, dopo l'uscita di una raccolta (\"Time Freeze 1995-2007\") ed un improvviso cambio nella composizione del gruppo (con la separazione da \"MC Spex\" e \"Ghetto Priest\", il ritorno di \"Aktarvator\" e l'introduzione di un altro cantante, Al Rumjen), gli \"Asian Dub Foundation\" incidono tra novembre e dicembre la tracce del nuovo album, \"Punkara\", che esce in Giappone nel marzo del 2008 e in Europa nell'ottobre del 2008. Tra le collaborazioni all'interno dell'album, spiccano quelle di Iggy Pop e di Eugene H\u00fctz, \"frontman\" dei Gogol Bordello. Nel 2009 aprono le 5 date italiane del tour internazionale del famosissimo gruppo ska spagnolo Ska-P. Nel febbraio 2010 si esibiscono per beneficenza in una per loro inusuale gara di street dancing a Granada, in Andulusia, organizzata per raccogliere fondi per i terremotati di Haiti e vinta dall'artista locale Mauruz.\nIl 1\u00ba maggio 2010 partecipano al Concerto del Primo Maggio in piazza San Giovanni a Roma continuando il loro impegno alla lotta al razzismo.\nIl 2015 \u00e8 l'anno di More Signal More Noise.\nIl 10 luglio 2015 esce l'album \"More Signal More Noise\", anticipato dall'uscita del singolo Zig Zag Nation. Questo nuovo lavoro raccoglie gli elementi pi\u00f9 raffinati delle sessioni del producer Adrian Sherwood che si amalgamano con le nuove registrazioni, scatenando una festa punk/dub da far tremare i pavimenti. Una prima versione del disco \u00e8 uscita in Giappone nel luglio 2013 dal titolo \"The Signal e The Noise\". I live del disco in Giappone erano esibizioni spettacolari che hanno affascinato il pubblico e hanno dato nuovo impulso alle canzoni. Di qui la decisione di ri-registrare l'album in modo pi\u00f9 teso e pi\u00f9 duro. L'intero album \u00e8 stato registrato in soli tre giorni e mixato in altri tre. Un risultato raggiunto anche perch\u00e9 il gruppo ha registrato senza breakbeat predisposti, tutto dal vivo e con il minimo di sovra-incisioni. More Signal More Noise segna anche il ritorno nella formazione di due membri storici del gruppo, il cantante di origini giamaicane Ghetto Priest e il bassista Dr Das mentre alla batteria Brian Fairbairn (gi\u00e0 nei Prodigy) entrer\u00e0 a far parte della line-up ufficialmente da Aprile 2015.\nTematiche.\nIl gruppo, sin dalle prime apparizioni, ha scelto di trattare argomenti politici e sociali rilevanti. I primi concerti avvennero in occasione di manifestazioni in Inghilterra a favore di varie \"cause\", contro il razzismo ed a supporto delle comunit\u00e0 di immigrati nel Regno Unito. Scorrendo alcuni brani del loro repertorio si trovano alcuni esempi dei loro temi preferiti: la canzone \"Naxalite\" (canzone dell'album \"R.A.F.I.\") dedicata al movimento politico indiano dei Naxaliti; \"Free Satpal Ram\" (anche questa contenuta in \"R.A.F.I.\"), dedicata ad un cittadino britannico di etnia hindi considerato vittima di un abuso giudiziario, e per il quale il gruppo ha guidato un vasto movimento d'opinione per richiedere la revisione del processo, fino alla liberazione di Ram; \"Fortress Europe\", singolo di apertura di \"Enemy of the Enemy\", che attacca le politiche sull'immigrazione dei paesi dell'Unione europea; e \"Altered Statesman\", canzone contenuta in \"Punkara\", dove vengono espresse forti critiche verso i leader dei paesi industrializzati.\nAltri esempi del loro impegno si possono riscontrare nei progetti paralleli portati avanti dalla band: nel 2002 suonano in una esibizione a Parigi una colonna sonora \"live\" per il film di Mathieu Kassovitz \"L'odio\"; nel 2004 ripetono la stessa operazione a Brighton per il film di Gillo Pontecorvo \"La battaglia di Algeri\"; nel 2006 mettono in scena a Londra un'opera teatrale dedicata al leader libico Mu\u02bfammar Gheddafi, per la quale il gruppo ha composto le musiche, dal titolo \"Gaddafi - a Living Myth\".\nAttivit\u00e0 sociali.\nNel 1998 i componenti del gruppo fondano un'associazione non-profit, la \"Asian Dub Foundation education\" (abbreviata in ADFed), con il compito di coordinare le attivit\u00e0 educative da offrire in zone disagiate di Londra. Nei workshop tenuti nell'East End sono stati \"scoperti\" anche \"Aktarvator\" e \"MC Spex\", che sono entrati successivamente nel gruppo. Altre attivit\u00e0 comprendono l'attivazione di corsi in altre zone del mondo: in particolare, la band stessa ha preso parte alle attivit\u00e0 tenute in Brasile nel 2001 ed a Cuba nel 2002.\nNote.\nhttp://asiandubfoundation.com/site/?page_id=353 (consultato il 15 ottobre 2015)"}
{"id": "2161358", "revid": "1573940", "url": "https://it.wikipedia.org/wiki?curid=2161358", "title": "Capros aper", "text": "Il pesce tamburo (Capros aper ) \u00e8 un pesce di mare della famiglia Caproidae. \u00c8 l'unico membro del genere Capros.\nDistribuzione e habitat.\nL'areale di questa specie comprende l'intero mar Mediterraneo e l'Oceano Atlantico tra il Senegal e la Manica. \nVive soprattutto su fondi fangosi, formando branchi anche numerosi ad una certa distanza dal substrato, ma si pu\u00f2 incontrare anche nei pressi di fondali rocciosi o a coralligeno. Frequenta profondit\u00e0 comprese tra 100 e 500 metri ma pu\u00f2 occasionalmente trovarsi a profondit\u00e0 molto inferiori, soprattutto di notte.\nDescrizione.\nQuesto pesciolino \u00e8 inconfondibile, ha infatti una sagoma caratteristica, con un grande occhio ed un muso molto allungato ed appuntito, che all'occasione pu\u00f2 allungarsi grazie alla bocca protrattile. La forma generale del corpo si pu\u00f2 definire rombica. La pinna dorsale \u00e8 unica con una forte intaccatura a dividere la parte spinosa da quella con raggi molli, la pinna caudale, piuttosto ampia, \u00e8 spatolata, con bordo convesso, le pinne ventrali sono molto ampie e dotate di un raggio spinoso mentre le pinne pettorali sono abbastanza piccole. \nLa colorazione \u00e8 sui toni del rossastro aranciato, talvolta con 3 larghe fasce pi\u00f9 scure, una dietro l'occhio, una al centro del corpo ed una sul peduncolo caudale. Durante il periodo riproduttivo c'\u00e8 un vistoso dimorfismo sessuale, il maschio ha il corpo ricoperto di linee sinuose arancio ed ha la pinna dorsale e le pinne ventrali rosse mentre la femmina \u00e8 arancio con una fascia indistinta scura a met\u00e0 del corpo ed ha ventre e parte basale delle pinne ventrali color bianco argento, la parte finale delle ventrali \u00e8 invece arancio scuro.\nLe dimensioni non superano i 15 cm, la femmina \u00e8 pi\u00f9 grande.\nAlimentazione.\nSi basa sui crostacei, soprattutto copepodi e misidacei.\nRiproduzione.\nLe uova vengono deposte in primavera-estate, le larve sono pelagiche.\nPesca.\nOccasionale anche se talvolta se ne catturano grandi quantit\u00e0. Viene smerciato insieme alla minutaglia per zuppe o fritture.\nAcquariofilia.\nSi adatta bene alla vita in acquario."}
{"id": "2161371", "revid": "287204", "url": "https://it.wikipedia.org/wiki?curid=2161371", "title": "Joaquin Capilla", "text": ""}
{"id": "2161372", "revid": "110157", "url": "https://it.wikipedia.org/wiki?curid=2161372", "title": "Live at the Regal", "text": "Live at the Regal \u00e8 un album live del celebre bluesman B.B. King, il primo live della sua discografia nonch\u00e9 il suo quarto in assoluto, pubblicato nel 1965 e registrato in una fredda serata del 21 novembre 1964 al celebre Regal Theatre di Chicago.\n\u00c8 considerato forse il migliore live di B.B. King, sicuramente il suo pi\u00f9 famoso ed uno dei migliori di ogni tempo. All'epoca il quasi quarantenne blues boy era gi\u00e0 considerato il \"re del blues\", come lo present\u00f2 il disc jockey Pervis Spann (annuncio presente nel disco). Il disco ebbe grande risonanza nel mondo blues e r&amp;b.\nL'album viene citato nel libro di Robert Dimery 1001 Albums You Must Hear Before You Die.\nTracce.\nIntrodotto da Pervis Spann"}
{"id": "2161373", "revid": "115751", "url": "https://it.wikipedia.org/wiki?curid=2161373", "title": "Olimpiadi estive 1896", "text": ""}
{"id": "2161374", "revid": "115751", "url": "https://it.wikipedia.org/wiki?curid=2161374", "title": "Giochi olimpici estivi 1896", "text": ""}
{"id": "2161375", "revid": "125689563", "url": "https://it.wikipedia.org/wiki?curid=2161375", "title": "M'ama non m'ama (programma televisivo)", "text": "M'ama non m'ama \u00e8 stato un quiz televisivo italiano andato in onda su Rete 4 dal 13 febbraio 1983 al 2 giugno 1985 dal luned\u00ec al venerd\u00ec dalle 19.30 alle 20.30 per tre edizioni; ha esordito sotto la gestione Arnoldo Mondadori Editore, per proseguire la sua programmazione anche dopo l'ingresso di Rete 4 all'interno del nascente gruppo Fininvest.\nLa trasmissione.\nIl programma, in onda nella fascia preserale della rete dalle 19.30 per un'ora, \u00e8 stato condotto da Sabina Ciuffini e Marco Predolin nelle sua prime due edizioni e da Predolin insieme a Ramona Dell'Abate nella terza e ultima. Dal 25 marzo 1984, il successo del quiz ha permesso di crearne un'edizione per la prima serata intitolata \"M'ama non m'ama Show\" andata in onda alla domenica sera, con la partecipazione dell'attrice Gianna Martorella e arricchita dalla presenza di ospiti vip.\nIdeato da Paolo Limiti e dallo statunitense Steve Carlin con il sottotitolo \"il gioco dell'amore\", \u00e8 stato a tutti gli effetti il primo \"dating game\" trasmesso dalla tv italiana: in ogni puntata, due \"cacciatori\" si contendevano quattro \"prede\" rispondendo ad una serie di domande le cui risposte erano a scelta tra il \"vero\" e il \"falso\"; nel gioco finale i vincitori potevano aggiudicarsi un premio rispondendo a domande di cultura generale sui petali dell'enorme margherita ricostruita in studio.\nLa sigla, l'omonima \"M'ama non m'ama\", interpretata dalla cantante Alessandra e scritta da Paolo Limiti con Piero Cassano dei Matia Bazar ebbe un notevole successo. Alessandra ha rivelato, durante una puntata dello show I migliori anni, che in veste di \"corista d'eccezione\" partecip\u00f2 addirittura Mina che all'epoca lavorava spesso con Cassano. In realt\u00e0, in sala d'incisione i cori vennero cantanti dai componenti di un gruppo emergente di allora, i Blue Aquarius, nella formazione con Cristina Mascolo, Flavio Ceriotti, Lisa Cais, Sergio Repici e Marina Ilacqua.\nIn seguito all'acquisto di Rete 4 da parte della Fininvest, venne prodotta una terza edizione della trasmissione andata in onda dal 29 ottobre 1984 con la presenza di Ramona Dell'Abate in luogo di Sabina Ciuffini, per concludere la stagione il 2 giugno 1985.\nNel 1987 Odeon TV ripropose il programma in una nuova versione di mezz'ora condotta dall'allora debuttante Sebastiano Somma affiancato dalla valletta Simona Tagli in onda dal luned\u00ec al venerd\u00ec alle 19.30.\nInfine dal 14 marzo 1994 Italia 7 ricompose la coppia Predolin-Dell'Abate per una versione aggiornata del quiz intitolato \"Ma quanto mi ami?\", che per\u00f2 non ottenne i fasti dell'edizione originale e venne presto chiusa. Inoltre, al posto della solita margherita con le dodici scalinate, vi era un telefono gigante, con forme per\u00f2 simili al classico telefono domestico.\nNelle varie edizioni hanno partecipato come concorrenti molti personaggi diventati poi celebri come Francesca Dellera, Corrado Tedeschi, Emanuela Folliero, Giorgio Mastrota, Nicoletta Elmi, Maria Grazia Cucinotta e un insospettabile Rocco Siffredi; per la conduzione su Rete 4 inizialmente si era pensato al comico Lino Toffolo.\nNel 1983 la Arnoldo Mondadori Editore ha realizzato il gioco in scatola omonimo basato sulla prima edizione del programma.\nStudi di produzione.\nL'edizione su Retequattro venne realizzata presso lo Studio One (oggi Profit-Bravo Productions) in Via Mambretti 9 a Milano e in seguito negli Studi C.T.C. e Videotime, mentre su Odeon TV le puntate furono registrate negli Studi C.T.C. di Viale Legioni Romane, 43 sempre a Milano.\nEsportazione del format.\nIl format creato interamente in Italia, a seguito del grande successo, nel luglio del 1984 venne acquistato dal canale statunitense ABC che registr\u00f2 due pilot dello show per il mercato americano condotti da Alex Trebek mantenendo addirittura il titolo italiano. Il quiz non super\u00f2 per\u00f2 la prova e non venne prodotto regolarmente negli USA ma in seguito venne realizzato per l'intera stagione 1986-1987 una versione per la tv canadese dal titolo \"Love me, love me not\". Nel 1988, poi, venne infine realizzata anche un'analoga versione britannica del programma."}
{"id": "2161376", "revid": "767487", "url": "https://it.wikipedia.org/wiki?curid=2161376", "title": "M'ama non m'ama (film)", "text": "M'ama non m'ama (\"\u00c0 la folie... pas du tout\") \u00e8 un film del 2002 diretto da L\u00e6titia Colombani e scritto da Colombani e Caroline Thivel.\nTrama.\nAng\u00e9lique, una giovane ragazza di Belle arti, si innamora di Lo\u00efc Le Garrec, un rinomato cardiologo gi\u00e0 sposato con l'avvocatessa Rachel. I tentativi fatti dalla ragazza affinch\u00e9 l'amante lasci la moglie, in attesa di un bambino, finiscono sempre per naufragare, e non capisce perch\u00e9 tenti di mantenere le distanze con lei.\nNel susseguirsi degli eventi diviene chiaro che in realt\u00e0 Ang\u00e9lique \u00e8 affetta da erotomania, un disturbo delirante in cui il paziente ha la convinzione infondata e ossessiva che un'altra persona provi sentimenti amorosi nei suoi confronti: tutti i fatti accaduti sono quindi pilotati dall'immaginazione della ragazza. Quanto a Lo\u00efc, profondamente innamorato di sua moglie, egli rimane fortemente perplesso di fronte ai regali anonimi e alle lettere che riceve. L'amore malato di Ang\u00e9lique provoca gravissimi turbamenti sia nella sua vita cos\u00ec come in quella di Lo\u00efc.\nIl film viene narrato secondo due punti di vista. Il primo \u00e8 quello di Ang\u00e9lique, che oltre a studiare arte lavora part-time in un ristorante con la sua amica H\u00e9lo\u00efse ed \u00e8 amata in segreto dall'amico David; dopo numerosi e inutili tentativi di incontrarsi con Lo\u00efc, la ragazza decide di chiudere con lui e gli manda un ultimo misterioso regalo, poi cerca di suicidarsi respirando gas. Il secondo \u00e8 quello di Lo\u00efc, che inizialmente non fa parola alla moglie dei regali ricevuti per non preoccuparla, e che un giorno riceve un pacco misterioso: quando lo apre, scopre con orrore un cuore umano trafitto da una freccia. Il cardiologo si infuria e aggredisce una paziente, Sonia Jasmin, che erroneamente crede essere l'autrice dei messaggi; la donna sporge denuncia, ma qualche tempo prima dell'udienza viene trovata morta a causa di un infarto.\nLa polizia crede che sia stato Lo\u00efc a uccidere la paziente, ma sua moglie Rachel decide di difenderlo e gli mostra il suo amore baciandolo teneramente mentre \u00e8 circondato dalla polizia; Ang\u00e9lique assiste alla scena e maledice Rachel. Un giorno, Lo\u00efc riceve una telefonata dal suo migliore amico che lo informa che sua moglie \u00e8 in ospedale: \u00e8 stata investita da un motorino ed \u00e8 leggermente ferita, ma ha perso il bambino. Nella sua follia, Ang\u00e9lique voleva che Rachel perdesse il bambino perch\u00e9 lo vedeva come un ostacolo frapposto tra lei e Lo\u00efc. Poco dopo Rachel torna a casa ma, nonostante i migliori sforzi del marito, rimane inconsolabile.\nUna notte Lo\u00efc sente la sirena dei vigili del fuoco e si precipita nella casa di Ang\u00e9lique, sua vicina, dove scopre la ragazza ha cercato di porre fine alla sua vita. L'uomo tenta si salvarla con un massaggio cardiaco e la respirazione bocca a bocca, il che porta Ang\u00e9lique a pensare che Lo\u00efc l'abbia salvata perch\u00e9 \u00e8 innamorato di lei ed \u00e8 felice che l'abbia baciata. Quando Lo\u00efc va in ospedale per visitarla viene picchiato da David, che crede alla storia inventata da Ang\u00e9lique, di cui \u00e8 innamorato. Lo\u00efc, dopo aver riflettuto su vari eventi ed essersi introdotto in casa della ragazza (dove trova un'inquietante statua che gli somiglia), alla fine comprende che \u00e8 stata proprio lei ad averlo molestato per tutto il tempo; quando si rincontrano e lui le dice che non sono mai stati insieme e che non staranno mai insieme, Ang\u00e9lique impazzisce e lo colpisce alla testa con una statua facendolo cadere dalle scale.\nLo\u00efc viene ricoverato d'urgenza rimanendo incosciente per diversi giorni, si riprende a fatica e continua la sua vita; lui e Rachel (rimasta nuovamente incinta) diventano finalmente genitori di una bambina. Ang\u00e9lique viene dichiarata incapace di intedere e di volere, e internata in un ospedale psichiatrico; negli anni con la psicoterapia sembra che riesca a guarire e a capire gli errori commessi, ma quando viene dimessa si scopre che non ha mai preso le pastiglie, con le quali invece dietro l'armadio della camera da letto ha realizzato un enorme ritratto a mosaico di Lo\u00efc. Il finale, che mostra Ang\u00e9lique uscire dall'ospedale, rimane pertanto aperto."}
{"id": "2161378", "revid": "406204", "url": "https://it.wikipedia.org/wiki?curid=2161378", "title": "La steppa (\u010cechov)", "text": "La steppa \u00e8 un racconto lungo di Anton \u010cechov, pubblicato inizialmente sulla rivista \"Severnyj vestnik\", numero 3 del 1888. \nTrama.\nIl racconto tratta di un viaggio attraverso la steppa ucraina, vista dagli occhi di un bambino di nove anni, Eg\u00f2ruska, che viaggia su un carro per raggiungere la citt\u00e0 dove si reca per studiare. In questo suo viaggio \u00e8\naccompagnato da altri due personaggi, lo zio mercante Kuz\u2019mi\u010dov e il sacerdote del\nvillaggio, padre Christofor. \nTutto il racconto \u00e8 occupato dalle descrizioni della natura e dalle riflessioni personali del protagonista.\nL'autore.\nQuando pubblica \"La Steppa\" Cechov ha soltanto ventotto anni. Dichiara in una lettera all'amico scrittore Aleksej Nikolaevi\u010d Ple\u0161\u010deev:\n\"Per scrivere \"La steppa\"... ho lavorato con fatica e con tensione, estirpando tutto da \nme, e ci\u00f2 mi ha stancato terribilmente. Il racconto \u00e8 riuscito o no? \nDavvero non lo so. In ogni caso, \u00e8 il mio capolavoro; non sono in \ngrado di fare di meglio\". \nCollocazione nell'opera complessiva dell'autore.\n\"La steppa\" occupa una posizione importante nell\u2019opera di Cechov: \u00e8 una delle prime opere a riflettere un mutamento nello\nstile dello scrittore: i critici Mirskij e \u010cudakov dividono la\nsua attivit\u00e0 letteraria in due periodi distinti, prima e dopo il 1886. \nTemi.\n\"Ne \"La Steppa\" \u00e8 ricordato il tema della felicit\u00e0 e della fortuna, e il centro del racconto \u00e8 proprio il problema del \"destino\": di quale sar\u00e0 la sorte di Egoruska\".\"\nFortuna critica.\nIgor Sibaldi scrive: \n\"\"La steppa\" fu il primo successo importante di Cechov: Il pubblico degli anni Ottanta lo cap\u00ec al volo, e tutt'intero, \nriconoscendovisi appieno, e da allora egli ebbe entusiasti a non finire.\"\nCritica di Nabokov.\nVladimir Vladimirovi\u010d Nabokov racconta: \n\"...era in uso in Russia una \nspecie di gioco di societ\u00e0 che consisteva nel dividere i propri \nconoscenti tra quelli che amavano Cechov e quelli che non lo \namavano. Questi ultimi non erano persone a posto\". \nIn risposta a chi rimproverava \u010cechov di indifferenza morale nel ritrarre i suoi personaggi scriveva:\n\u201c... invece di fare del personaggio il veicolo di una lezione [\u2026] ci presenta un essere vivo\nsenza preoccuparsi di messaggi politici o di tradizioni letterarie\u201d [...] pur\nnon essendosi mai preoccupato di fornire un messaggio sociale o etico, il suo genio\nrivel\u00f2 quasi involontariamente le pi\u00f9 cupe realt\u00e0 dell\u2019affamata, disorientata, servile,\nrabbiosa Russia contadina meglio di una moltitudine di altri scrittori \u2013 Maksim Gor'kij per\nesempio \u2013 che ostentavano le proprie idee sociali in una processione di fantocci\ndipinti\u201d "}
{"id": "2161379", "revid": "149485", "url": "https://it.wikipedia.org/wiki?curid=2161379", "title": "Ginnastica ai Giochi olimpici intermedi", "text": "Ai Giochi olimpici intermedi del 1906 furono disputate quattro gare di ginnastica artistica, tutte esclusivamente maschili."}
{"id": "2161384", "revid": "115751", "url": "https://it.wikipedia.org/wiki?curid=2161384", "title": "Olimpiadi di Albertville", "text": ""}
{"id": "2161385", "revid": "125269484", "url": "https://it.wikipedia.org/wiki?curid=2161385", "title": "Croce di Mastro Guglielmo", "text": "La Croce di Mastro Guglielmo o Croce di Sarzana \u00e8 una croce dipinta, datata epigraficamente al 1138 e conservato nella concattedrale di Santa Maria Assunta di Sarzana in provincia della Spezia. Si tratta del pi\u00f9 antico esempio di croce dipinta datato.\nStoria.\nL'opera venne forse realizzata per l'antica cattedrale di Luni, oppure fu commissionata per la chiesa di Sant'Andrea di Sarzana; ipoteticamente poteva essere collocata sull'Iconostasi che separava la navata dal presbiterio o zona riservata al clero. In realt\u00e0 non esistono prove di una simile collocazione e il dettaglio miniaturistico delle scene della Passione dipinte ai lati del corpo del Cristo crocifisso, oltre alle iscrizioni che descrivevano le scene (oggi quasi completamente illeggibili) porterebbe a pensare ad una collocazione che permettesse la fruizione ravvicinata di questi particolari: fruizione non necessariamente destinata ai fedeli, ma pi\u00f9 probabilmente al clero che recitava le funzioni.\nNel 1470 la pieve di Sant'Andrea fu sottoposta a lavori di ristrutturazione e la Croce di Guglielmo venne trasferita in un luogo imprecisato. Ricomparve alcuni anni dopo nel vicino oratorio di Santa Croce. Da l\u00ec pass\u00f2 nella cattedrale di Santa Maria Assunta, collocata sopra la porta della sacrestia.\nL\u00ec la trov\u00f2 durante la visita pastorale del 1572 il vescovo Giovanni Battista Bracelli che afferma \"\u201cinvenit iconam seu potius aliquas figuras Crucifixi, Beatae Mariae, Nicodemi et aliorum sanctorum vetustissimas et minime condecentes\u201c\".\nDodici anni dopo, nel 1584, durante la sua visita apostolica monsignor Angelo Peruzzi la vide esposta sull'altare della Purificazione della Beata Vergine Maria ed afferm\u00f2 che detto altare \"\u201chabet iconam cum imagine Crucifixi, in actu quo Nicodemus corpus D.N. Jesu Christi levavit de cruce, cum multis aliis imaginibus, ita quod redditur valide ornatum\u201c\".\nNel 1602 venne attribuito all'immagine il miracolo di aver guarito un bambino di nome Agostino, in seguito al voto fatto dalla madre. Data la devozione dei fedeli l'immagine dovette essere collocata in un luogo pi\u00f9 adeguato: nello stesso anno del miracolo fu spostata, su proposta dei canonici della cattedrale, nella cappella dedicata a san Giovanni Battista, della famiglia Cattanei. L'altare venne consacrato nel 1607. Alla liturgia ufficiale si affianc\u00f2 la piet\u00e0 popolare: venne creata una confraternita dedicata al Santissimo Crocifisso che aveva cura della cappella e propagava la devozione verso l'immagine sacra. La celebrazione della messa avvenne per un certo periodo tutte le mattine di fronte al dipinto.\nDalla seconda met\u00e0 del XVIII secolo la devozione al Crocifisso si leg\u00f2 a tre reliquie della Passione che si trovano nella concattedrale di Sarzana: la reliquia della Santa Croce, quella del Preziosissimo Sangue di Ges\u00f9 ed alla Santa Vergine del Coro. La tradizione popolare riporta altri miracoli attribuiti all'immagine sacra.\nDal 1982 una copia fedele della croce di Mastro Guglielmo si trova sull'altare maggiore della Abbazia di Heiligenkreuz in Austria.\nDescrizione.\nSulla croce \u00e8 rappresentato il Cristo crocifisso, accompagnato dai \"Dolenti\" e da riquadri di varia dimensione con \"Storie della Passione\". All'autore \u00e8 stato attribuito il nome convenzionale di \"Mastro Guglielmo\", poich\u00e9 epigraficamente, sotto il titulus crucis, con questo nome si firma e si dichiara autore del distico (\"metra\"): \"ANNO MILLENO CENTENO / TER QUOQ(ue) DENO / OCTAVO PIN/X(it) / GUILLEM ET H(aec) METRA FINX(it)\".\nLa figura del Cristo \u00e8 raffigurata come trionfante (\"Christus triumphans\"), un'iconografia derivante da avori di epoca carolingia, tipica dell'ambiente della Riforma gregoriana, che si ripresenta nelle altre croci dipinte di area centro-italiana: Lucca, Pisa, Firenze, Arezzo, Spoleto e forse Roma.\nLa pittura venne realizzata su un supporto in legno di castagno, essenza legnosa tipica delle opere del XII e inizio XIII secolo. Fra gli strati preparatori, poi, si individuano, secondo la tradizione tecnica pi\u00f9 consolidata, una tela ingessata, alcune strisce di pergamena per le zone di maggiore fragilit\u00e0 strutturale, e una stesura molto compatta e perfettamente finita di gesso e colla.\nDopo l'esecuzione, presumibilmente all'inizio del XIV secolo, la figura del Cristo (ad eccezione del ricco perizoma) venne ridipinta. Venne rispettato per\u00f2, pur nell'aggiornamento stilistico, la fisionomia, segno di una considerazione gi\u00e0 devozionalmente orientata dell'originale. La figura originale \u00e8 in parte leggibile grazie alla radiografia e alla riflettografia effettuate sul dipinto all'epoca del suo ultimo restauro (Opificio delle Pietre Dure, 2001).\nIl committente, potrebbe essere identificato con un certo Guglielmo Francesco, figlio di Alberto Rufo e legato allo sviluppo economico della citt\u00e0, oppure con un membro della famiglia Villano.\nI riquadri.\nAll'estremit\u00e0 del braccio sinistro della Croce \u00e8 dipinto il volto del profeta Geremia, con un cartiglio che riporta un testo del libro delle Lamentazioni, che allude alla prigionia del re Sedecia presso i Caldei, profezia di Ges\u00f9 Cristo preso ed ucciso dai peccatori. Nella liturgia il testo delle Lamentazioni era impiegato il venerd\u00ec e sabato santo. Sopra la rappresentazione dei simboli evangelici dell'angelo e del leone.\nAll'estremit\u00e0 inferiore del braccio destro \u00e8 rappresentato il profeta Isaia che tiene tra le mani un cartiglio con un testo tratto dal canto del servo di Jaw\u00e8 che si riferisce all'agnello sacrificale, figura che negli Atti degli Apostoli il diacono Filippo attribu\u00ec a Ges\u00f9: il passo viene impiegato nella liturgia della Settimana Santa. Sopra la rappresentazione dei simboli evangelici dell'aquila e del bue.\nNello spazio tra la cimasa ed il nimbo di Cristo, \u00e8 riportato il titulus crucis in latino: \"Iesus Nazarenus Rex Iudeorum\".\nLe \"Storie della Passione\".\nNelle \"Storie della Passione\" sono presenti gli episodi:\nStile.\nL'autore \u00e8 conosciuto solo grazie a questo dipinto, ma gi\u00e0 Garrison (1949) lo aveva messo in relazione ad alcune miniature del Passionario P della Biblioteca Arcivescovile di Lucca. Caleca, poi (1994) ipotizza convincentemente un parallelo con alcuni affreschi frammentari nella navata della chiesa di San Frediano a Lucca. Il suo stile permette di attribuirgli un'origine lucchese e una formazione artistica che si avvalse anche di rapporti esterni alla regione. Pietro Toesca ha proposto di confrontare il dipinto con il \"Trittico del Redentore\" di Tivoli, appartenente all'arte benedettina del XII secolo, mentre Luigi Coletti ha avvicinato l'opera ad altre croci dipinte nella zona di Pisa, dove si ritrovano le storie della \"Passione di Cristo\" sul fondo del tabellone, e di Lucca, dove le croci conservate nelle chiese di San Michele, dei Servi e di Santa Giulia presentano il motivo iconografico dei simboli evangelici ai capicroce laterali.\nLa figura del Cristo, secondo il Torriti, \"presenta una dilatata grandiosit\u00e0, una possente ricerca vitale e una libert\u00e0 di movimento che sembra ormai sciogliere le rigide forme orientali.\".\nConsiderazioni iconografiche.\nLa Croce fu dipinta in un periodo nel quale l'iconografia sia orientale, sia occidentale aveva il compito di trasmettere contenuti di fede e spiritualit\u00e0. L'immagine ha in questo periodo una funzione didascalica, come una sorta di \u201cBibbia per i poveri\u201d, che non potevano leggere. Non era importante che gli spettatori cogliessero il significato dei fatti rappresentati, ma che questi richiamassero alla memoria il dato di fede espresso, anche per la forte analogia fra immagine e gesto liturgico.\nCristo \u00e8 dipinto come vivo sulla Croce con i cinque segni della Passione, senza la corona di spine ma con il nimbo gemmato. Il dipinto colloca il Cristo vivente, e non morto, secondo l'iconografia del \"Crocifisso trionfante\", nel contesto delle scene pittoriche che lo circondano e gli danno un particolare significato. Nei capicroce laterali, alla sommit\u00e0 delle scene della passione dipinte nella parte inferiore della tavola, sono presenti numerose citazioni bibliche.\nLa presenza di Maria.\nNelle scene raffigurate Maria appare come \"hodigitria\", colei che mostra la via: la sua mano destra indica sempre la figura del Cristo. Maria \u00e8 raffigurata con il mantello (\"mophorion\") con preziosa bordatura e ornato di tre stelle. Nella raffigurazione dell\"'Ascensione\" \u00e8 raffigurata come orante. Attorniata da due angeli e dagli apostoli sotto il Cristo, in modo analogo ad un affresco del monastero di Bawit in Egitto, datato al VI secolo.\nLa liturgia pasquale.\nAlcuni elementi del ciclo pittorico riprendono particolari dei testi dell'ufficio liturgico bizantino: il ruolo attivo come mediatrice di Maria, il rilievo dato alla figura di Giuda e a quelle di Nicodemo e di Giuseppe di Arimatea, la raffigurazione della morte di Cristo con l'immagine dell'agnello ricavata dal testo di Isaia, la presenza delle donne al sepolcro. Il pittore fissa nell'immagine il mistero che la liturgia ha presentato nei momenti profetici e storici, lo dota di sentimenti e lo annuncia. Ne deriva che questa icona esprime una religiosit\u00e0 legata alla celebrazione del mistero liturgico della Pasqua della Chiesa.\nLa devozione al Sangue, radicata anche grazie ad una reliquia in buono stato di conservazione, fin dalla prima met\u00e0 del XIII secolo fu accompagnata dalla tradizione orale di una \"relatio\", di un evento che facesse rivivere una relazione fra il Santo Volto, il Sangue e S. Nicodemo, al tempo del \"vescovo\" locale Guglielmo.\nIl 24 settembre 1666, il frate cappuccino Guglielmo da Pieve di Teco cur\u00f2 la pubblicazione della Messa in latino in onore del Preziosissimo Sangue."}
{"id": "2161386", "revid": "115751", "url": "https://it.wikipedia.org/wiki?curid=2161386", "title": "Olimpiadi estive 1928", "text": ""}
{"id": "2161387", "revid": "115751", "url": "https://it.wikipedia.org/wiki?curid=2161387", "title": "Giochi olimpici estivi 1928", "text": ""}
{"id": "2161389", "revid": "767487", "url": "https://it.wikipedia.org/wiki?curid=2161389", "title": "L'abominevole dr. Phibes", "text": "L'abominevole dr. Phibes (\"The Abominable Dr. Phibes\") \u00e8 un film del 1971 diretto da Robert Fuest.\nA questo film segu\u00ec, nel 1972, \"Frustrazione\".\nTrama.\nGran Bretagna, anni 20 del XX secolo. Anton Phibes, famoso organista ritenuto morto per un incidente d'auto, \u00e8 in realt\u00e0 sopravvissuto rimanendo orribilmente sfigurato. Nascondendosi nella sua grande villa, e truccandosi con parrucca e maschera in lattice per avere sembianze umane, egli trama per vendicarsi dell'equipe chirurgica che, secondo lui, avrebbe causato la morte dell'amata moglie durante un intervento. Comincia cos\u00ec una catena di delitti pianificati secondo l'ordine delle bibliche Piaghe d'Egitto.\nL'ispettore di Scotland Yard Trout, che sul luogo di un delitto ha trovato un medaglione - inavvertitamente lasciato dall'assassino - riportante scritte in Ebraico, comincia a sospettare di Phibes. Deve per\u00f2 fare i conti con lo scetticismo dei colleghi e dei superiori, trovando credito solamente presso il Dr. Vesalius, il chirurgo che oper\u00f2 la donna.\nAiutato da Vulnavia, la sua giovane assistente, e utilizzando metodi estremamente fantasiosi, il Dr. Phibes uccide sette medici e un'infermiera, nonostante i tentativi della polizia di fermarlo. La punizione finale (che nella storia delle Piaghe d'Egitto prevede l'uccisione dei primogeniti maschi) \u00e8 riservata al dottor Vesalius. Il figlio adolescente viene sequestrato e poi sistemato, anestetizzato, su un tavolo operatorio. Il padre dovr\u00e0 operarlo per tempo, prelevare una chiave impiantata nel suo corpo, e quindi liberarlo prima che una macchina a tempo riversi un potente acido corrosivo sul volto del giovane. L'intervento riesce, e il dottore sposta per tempo il tavolo operatorio su cui giace il figlio. Quando l'acido si riversa nella stanza, colpisce e uccide l'assistente dell'organista, rifugiatasi nella sala operatoria in seguito all'irruzione della polizia nella villa.\nConvinto di aver compiuto la propria vendetta, Phibes si ritira quindi all'interno di un sarcofago di pietra cos\u00ec da giacere accanto al corpo imbalsamato dell'adorata consorte. Grazie a uno speciale meccanismo automatizzato, egli viene anch'esso imbalsamato e poi sigillato nel sepolcro. La coppia rester\u00e0 dunque celata per sempre agli occhi del mondo.\nProduzione.\nIl copione originale di William Goldstein e James Whiton fu in gran parte riscritto dal regista Robert Fuest, conservando ad esempio l'incontro tra l'ispettore Trout e un rabbino, per il medaglione con del testo in Ebraico. Molte altre scene vennero invece eliminate o sostanzialmente modificate:\nLe scene nella villa di Phibes furono girate nel liceo Rosary Priory (Caldecote Towers, Elstree Road, Bushey, Hertfordshire, Regno Unito). Il film si apre sulle note della \"Marcia di guerra dei sacerdoti\" di Felix Mendelssohn suonata dal Dr. Phibes su un grande organo a canne.\nL'attore Peter Cushing, specialista del genere come Price, avrebbe dovuto interpretare il Dottor Vesalius, ma dovette declinare per il grave stato di salute di sua moglie, deceduta durante le riprese.\nIl nome del personaggio del Dr. \"Vesalius\" \u00e8 un riferimento allo storico anatomista Andrea Vesalio, i quali studi avvenivano su cadaveri dissezionati.\nIl ruolo della defunta moglie del Dr. Phibes, venne interpretato dalla modella Caroline Munro, qui non accreditata, e che apparir\u00e0 in seguito in altre pellicole horror della Hammer.\nGli avvenimenti narrati nel film si svolgono nel 1925 ma vi sono alcuni anacronismi:"}
{"id": "2161390", "revid": "116924959", "url": "https://it.wikipedia.org/wiki?curid=2161390", "title": "Bartolomeo Grazioli", "text": "Biografia.\nDi umili origini, entr\u00f2 giovane in Seminario a Mantova ed un\u00ec alla sua inclinazione pastorale un forte anelito di indipendenza politica per la patria.\n&lt;br&gt;Nel 1827 fu ordinato sacerdote, e nel 1842 parroco di Revere ed in seguito venne nominato Direttore delle scuole elementari nella sua parrocchia.\nNel 1848 ader\u00ec al movimento irredentista, del quale divenne un capo locale.\nFu arrestato dalla polizia austriaca mentre era parroco di Revere e fu impiccato nella valletta di Belfiore con il conte veronese Montanari e con il bresciano Tito Speri il 3 marzo 1852, in quanto reo confesso dei reati contestati, tra i quali spicc\u00f2 l'accusa di aver svolto opera di proselitismo per il movimento rivoluzionario e per l'eversione."}
{"id": "2161394", "revid": "115751", "url": "https://it.wikipedia.org/wiki?curid=2161394", "title": "Olimpiadi di Amsterdam", "text": ""}
{"id": "2161395", "revid": "115751", "url": "https://it.wikipedia.org/wiki?curid=2161395", "title": "Olimpiadi estive 1920", "text": ""}
{"id": "2161396", "revid": "115751", "url": "https://it.wikipedia.org/wiki?curid=2161396", "title": "Giochi olimpici estivi 1920", "text": ""}
{"id": "2161397", "revid": "115751", "url": "https://it.wikipedia.org/wiki?curid=2161397", "title": "Olimpiadi di Anversa", "text": ""}
{"id": "2161401", "revid": "767487", "url": "https://it.wikipedia.org/wiki?curid=2161401", "title": "Bobby Kimball", "text": "I primi anni.\nBobby Kimball \u00e8 nato ad Orange in Texas. Ha iniziato a cantare sin da bambino e oltre a cantare sapeva anche suonare il pianoforte. Ha iniziato la sua lunga carriera nel 1976 quando fu ingaggiato dagli S.S.Fools. Con gli S.S.Fools incise solo un disco che come titolo aveva il nome della band. Durante il tour dello stesso anno per\u00f2 gli S.S.Fools si sciolsero.\nBobby e i Toto.\nNel 1976 and\u00f2 ad un provino per diventare cantante di una band di Los Angeles: i Toto. Al provino cant\u00f2 una canzone scritta da lui \"You Are the Flower\", canzone che fu poi inserita nel primo cd dei Toto. Bobby divent\u00f2 cos\u00ec il nuovo e primo cantante solista dei Toto. Con la band incise i primi quattro album, ovvero l'omonimo \"Toto\", \"Hydra\", \"Turn Back\" e \"Toto IV\". Prese parte anche alle prime registrazioni del quinto album della band \"Isolation\", ma successivamente lasci\u00f2 il gruppo per contrasti insorti con gli altri membri del gruppo e per problemi di alcool e droga. Al suo posto arriv\u00f2 il cantante Fergie Frederiksen. Nel 1990 \u00e8 tornato per un piccolo periodo nella band, durante questo periodo incise insieme alla band il brano \"Goin' Home\" che rimase inedito fino al 1997, quando la band pubblic\u00f2 un album di inediti chiamato \"Toto XX\", l'album contiene alcune tracce registrate durante i vari periodi della band. Nel 1998 i Toto organizzarono un tour di reunion che comprendeva gli ex membri Steve Porcaro, Joseph Williams e Bobby, che dopo il tour si riun\u00ec ai Toto come cantante principale. Incise cos\u00ec dopo 15 anni di assenza l'album \"Mindfields\" dal quale fu creato il successivo album dal vivo \"Livefields\". Nel 2000 ha pubblicato il suo terzo album solista \"All I Ever Needed\" dal quale fu estratto il singolo \"Kristine\". Con i Toto ha inciso ancora nel 2002 un album di cover di vari artisti \"Through the Looking Glass\" e l'album del 2006 \"Falling in Between\". Nel giugno del 2008 i Toto hanno annunciato il loro scioglimento.\nDopo i Toto.\nDopo aver lasciato i Toto nel 1984, Bobby si trasfer\u00ec in Germania per avviare la sua carriera solista con il produttore Frank Farian e prestando la sua voce al progetto di quest'ultimo, una band composta tra gli altri da molti nomi famosi del mondo musicale e denominata Far Corporation, lavorando inoltre anche come background vocalist per altri artisti. Dopo una breve parentesi di nuovo in forza presso i Toto nel 1990, Kimball incise il suo primo album solista \"Classic Toto Hits\". In questo disco Bobby cantava vari brani tratti dai primi quattro dischi dei Toto. Nel 1994 Kimball incise un altro album solista, il pi\u00f9 noto \"Rise Up\". Da questo album venne estratto il singolo \"Woodstock\". Nel 1997 \u00e8 apparso in duetto sull'album solista dell'ex cantante dei Toto Joseph Williams chiamato \"3\", nel quale partecip\u00f2 anche Fergie Frederiksen, sul brano \"Goin' Home\", che apparve per la prima volta proprio sul disco di Williams, prima della versione pubblicata dai Toto su \"Toto XX\".\nAnni recenti.\nNel 2009 Bobby ha pubblicato l'album \"Back In Spades\", che non \u00e8 altro che una versione rivisitata del precedente \"All I Ever Needed\", con alcune tracce in pi\u00f9, tra cui la bellissima titletrack. Bobby continua a suonare e cantare dal vivo con apparizioni e concerti in tutto il mondo. \nTra le apparizioni di maggior rilievo, nel gennaio 2010, Kimball ha fatto 14 concerti in Germania: un tour chiamato \"Rock Meets Classic\" con la \"The Prague Symphony Orchestra\", con Philipp Maier come direttore d'orchestra e arrangiatore musicale. Al tour hanno partecipato anche altre voci importanti come Lou Gramm, cantante della line-up originale dei Foreigner, e Dan McCafferty, dei Nazareth.\nIl 16 maggio 2010 Bobby Kimball \u00e8 stato inserito nella Music Hall of Fame della Louisiana.\nDurante il 2010 Kimball ha registrato un album con il cantante dei Survivor Jimi Jamison. Il disco, pubblicato dalla Frontiers Records, \u00e8 uscito nell'autunno del 2011 con il nome di \"Kimball Jamison\". La pubblicazione del disco \u00e8 stata anticipata dal singolo \"Can't Wait For Love\".\nNel settembre 2011 Bobby ha dichiarato di aver quasi terminato il lavoro su un suo disco solista a cui lavora da otto anni. Il cantante ha anche aggiunto che in alcune parti il disco sembra \"qualcosa come Toto IV, ma in versione Funky\". Nel 2013, parallelamente ai Toto, ha iniziato il suo tour per i trentacinque anni dall'uscita del singolo \"Hold the Line\". La formazione della sua band \u00e8 formata da Tommy Denander alla chitarra solista, Sayit D\u00f6len alla chitarra ritmica, Ken Sandin al basso, P-O Nilsson alla tastiera e Pontus Engborg alla batteria.\nIl 18 maggio 2014 ritira a Genova presso il FIM, la Fiera Internazionale della Musica, il FIM Award 2014 \u2013 \"Legend of Rock \u2013 Best Voice\" assegnato da CAPAM, \"Commissione Artistica per la Promozione dell'Arte e della Musica\" e consegnato da Verdiano Vera, patron della manifestazione. Lo stesso giorno si esibisce cantando \"Rosanna\", \"Africa\" e \"Hold the Line\" dinanzi a un folto pubblico che lo acclama.\nCollaborazioni.\nCome gi\u00e0 menzionato Kimball ha collaborato con il cantante dei Toto Joseph Williams sui suoi album \"I Am Alive\" (1996) e \"3\" (1997). Altre collaborazioni recenti includono quella con Maria Dangell, con cui ha inciso la canzone \"The Heaven of Milano\"; il tributo ai Pink Floyd, nell'album ', in cui sono presenti anche altri artisti come Adrian Belew, Alan White, Gary Green, Steve Morse e Steve Lukather, nell'album Bobby canta la canzone \"Have a Cigar\". Ha partecipato inoltre anche all'album di tributo ai Journey ', in cui canta il brano \"Who's Crying Now\", anche in questo caso \u00e8 circondato da famosi artisti fra cui Eric Dover, Kip Winger, Kelly Hansen e Tommy Shaw."}
{"id": "2161406", "revid": "1543377", "url": "https://it.wikipedia.org/wiki?curid=2161406", "title": "Rifugio Luigi Orestano", "text": "Il rifugio \"Luigi Orestano\" \u00e8 ubicato in localit\u00e0 Piano Zucchi a circa 1100\u00a0m s.l.m., sulle Madonie in territorio del comune di Isnello, in provincia di Palermo.\nCostruito nel 1927 per dare un punto di riferimento agli appassionati della montagna, \u00e8 di propriet\u00e0 del Club Alpino Siciliano di Palermo.\nNasce come ritrovo-bivacco per divenire, in seguito, ristorante, bar e albergo.\nDispone di 31 camere e di locali per la pratica di attivit\u00e0 ricreative.\nIl rifugio \u00e8 posto di soccorso alpino e di protezione civile.\nDal belvedere si gode un ottimo e ampio panorama."}
{"id": "2161407", "revid": "767487", "url": "https://it.wikipedia.org/wiki?curid=2161407", "title": "Rise (The Answer)", "text": "Rise \u00e8 l'album di debutto della Rock band The Answer. L'album ha ricevuto una buona accoglienza dalla critica inglese ed ha venduto 30000 copie in Europa e 10000 in un solo giorno in Giappone. I singoli estratti dall'album sono ben cinque, Never Too Late, Into The Gutter, Under The Sky, Come Follow Me and Be What You Want."}
{"id": "2161409", "revid": "125078005", "url": "https://it.wikipedia.org/wiki?curid=2161409", "title": "Royal Air Force Coastal Command", "text": "La Royal Air Force Coastal Command (o anche \"RAF Coastal Command\" o semplicemente \"Coastal Command\") era un reparto all'interno della Royal Air Force per il controllo dal cielo delle coste del Regno Unito.\nStoria.\nIl Comando costiero della Royal Air Force venne costituito nel 1936, per le operazioni di controllo aeromarittimo delle coste della Royal Air Force, dopo il trasferimento della Fleet Air Arm alla Royal Navy nel 1937.\nLa sede del Royal Air Force Coastal Command \u00e8 stata a partire dal 1939 Eastbury, localit\u00e0 nel distretto di Three Rivers nella contea dell'Hertfordshire, adiacente al sobborgo della Greater London di Northwood, nella tenuta di Eastbury Park, che venne rilevata dalla Royal Air Force nel 1938 creando anche una rete di bunker sotterranei e blocchi operativi, utilizzando principalmente la struttura come mensa ufficiali, nonostante i danneggiamenti causati da un incendio.\nNel corso della seconda guerra mondiale venne impiegato per difendere il Regno Unito dalla minaccia delle unit\u00e0 navali della Kriegsmarine tedesca e contrastare l'azione degli U-Boot dal cielo.\nDal gennaio 1944 il comando venne assunto dall'Air Chief Marshal Lord Douglas di Kirtleside uno dei due ufficiali nella storia della Royal Air Force, esclusi gli appartenenti alla famiglia reale ad aver avuto il titolo di Maresciallo della Royal Air Force senza essere stato al comanto dell'aeronautica militare britannica.\nNel periodo che ha seguito la fine della seconda guerra mondiale il Royal Air Force Coastal Command si era trovato con scarse risorse, con un rapido declino del comando costiero con lo scioglimento di molte unit\u00e0 da combattimento e la riduzione degli stormi (inglese: Wings) di Bristol Beaufighter e de Havilland Mosquito. Il comando manteneva ancora buone capacit\u00e0 di ricognizione e di ricerca e soccorso, ma con una forte riduzione delle sue capacit\u00e0 nella lotta antisommergibile.\nDopo la seconda guerra mondiale, con la guerra fredda, le attivit\u00e0 del Royal Air Force Coastal Command vennero riorientate alla minaccia rappresentata dalle forze del Patto di Varsavia.\nper far fronte alla nuova minaccia, rappresentata principalmente dai sottomarini della Marina sovietica ha ricevuto dagli Stati Uniti aerei Lockheed P2V Neptune, un bimotore turboelica statunitense per il pattugliamento marittimo e la lotta antisommergibile progettato dalla Lockheed per la United States Navy negli anni quaranta; Sono stati utilizzati anche aerei Lancaster MR3 e a partire dai primi anni cinquanta il Comando Costiero inizi\u00f2 di nuovo a incrementare le proprie capacit\u00e0 operativei, con la fornitura del bombardiere e ricognitore marittimo a lungo raggio Shackleton.\nNel 1969 il \"Royal Air Force Coastal Command\" venne sciolto, per essere inglobato, insieme al Bomber Command, nel RAF Strike Command, lasciando la sede di Eastbury Park rimasta alla Royal Navy e dove attualmente c'\u00e8 la sede del Quartier generale di Northwood (inglese: Northwood Headquarters) con il quartier generale delle forze armate britanniche e MARCOM, il comando centrale delle forze marittime della NATO."}
{"id": "2161410", "revid": "1543377", "url": "https://it.wikipedia.org/wiki?curid=2161410", "title": "Humber Super Snipe", "text": "La Super Snipe \u00e8 un'autovettura costruita dalla Humber, del gruppo Rootes, dal 1938 al 1967. La berlina montava un motore a 6 cilindri. \u00c8 stata prodotta in diverse serie, che sono elencate qui sotto.\nLa Super Snipe prima della seconda Guerra mondiale.\nLa Super Snipe fu introdotta nell'ottobre del 1938. Montava un motore a sei cilindri in linea da 4086 cm\u00b3 di cilindrata e valvole laterali, gi\u00e0 installato sull'Humber Pullman. Dall'Humber Snipe, che invece montava un propulsore da 3 litri, deriv\u00f2 il telaio ed il corpo della vettura. Il risultato fu un'autovettura migliorata nelle \"performance\"; la Super Snipe raggiungeva infatti la ragguardevole velocit\u00e0 massima (per l'epoca) di 127\u00a0km/h.\nLa vettura fu studiata per essere adatta al ceto medio, ai professionisti e come auto di rappresentanza per organismi governativi. Essa infatti era stata commercializzata con un prezzo relativamente basso rispetto alle grandi dimensioni del modello e alle \"performance\", ed era simile quindi alle auto americane, sia nell'aspetto e sia nella sua concezione.\nFu prodotta in versione 4 porte berlina, berlina sportiva e cabriolet.\nAllo scoppio della seconda guerra mondiale la produzione fu convertita in vetture belliche. Durante il conflitto fu prodotta un'auto per l'esercito (la \u201cCar, 4-seater, 4x2\u201d) e un'autoblindo da ricognizione, la Humber Light Reconnaissance Car.\nDalla Humber Super Snipe Mark I alla Mark IV.\nNel 1946 la produzione della Super Snipe riprese. Furono prodotte diverse versioni, ognuna contraddistinta da un numero sintetizzato nella denominazione \u201cMark\u201d. In genere con l'evoluzione della vettura ci fu un incremento delle dimensioni, della potenza, della modernit\u00e0 dei modelli. Lo sviluppo continu\u00f2 fino alla fine della produzione delle serie \u201cMark\u201d, nel 1957, con la versione Mark IVB.\nLe Mark I, II e III montavano un motore a sei cilindri in linea da 4138 cm\u00b3 di cilindrata e valvole laterali. Per il propulsore della Mark IV fu modificato la posizione della valvole, che furono spostate in testa\nIl modello fu lanciato anche sui mercati esteri. La Super Snipe ebbe un successo relativo in Australia, dove fu assemblata in loco mediante \"kits\" di montaggio (dal 1952 con la Mark IV). Dal 1956 fu disponibile anche una versione con cambio automatico.\nLa lunghezza era di 4572 mm per la Mark I, 4762\u00a0mm (Mark II), 4851\u00a0mm (Mark III) e 5004\u00a0mm (Mark IV). La larghezza era di 1753\u00a0mm per la Mark I, 1892\u00a0mm (Mark II e Mark III), e 1816\u00a0mm (Mark IV). Il passo era invece di 2985\u00a0mm (Mark I) ), 2985 (Mark II e Mark III) e 2940 (Mark IV)\nLa produzione fu di 3909 (Mark I), 8361 (Mark II), 8703 (Mark III) e 17993 (Mark IV)\nFurono commercializzate, oltre alla berlina, anche una versione giardinetta ed una cabriolet.\nLa Mark I.\nLa \u201cMark I\u201d fu essenzialmente una versione allargata della Humber Hawk. La linea era del tutto simile a quella di quest'ultima. Ci fu una Humber Snipe, che montava un motore da 2731\u00a0cm\u00b3 di cilindrata.\nLa Mark II.\nLa \u201cMark II\u201d fu lanciata nel 1948 con una linea aggiornata; i fanali anteriori erano ora montati sui parafanghi. Furono installate anche sospensioni a ruote indipendenti con molle trasversali. Alcune cabriolet furono carrozzate da Tickford tra il 1949 ed il 1950. Le giardinette furono invece carrozzate dalla Humber.\nLa Mark III.\nFu lanciata nel 1950 ed era molto simile alla versione precedente. Una delle differenze era il montaggio di una barra Panhard sulle sospensioni posteriori.\nNel 1951 una Humber Super Snipe Mark III fu provata dal periodico \u201cThe Motor\u201d. L'esemplare raggiunse la velocit\u00e0 massima di 131,3\u00a0km/h e acceler\u00f2 da 0 e 97\u00a0km/h in 19,1 secondi. Il consumo di carburante era di 16 litri ogni 100\u00a0km. Il modello utilizzato nel test costava 1471 sterline incluse le tasse.\nLa Mark IV.\nLa \u201cMark IV\u201d fu commercializzata nel 1952, ed era basata sulla Mark III del 1950 Era pi\u00f9 lunga di 153\u00a0mm. Il nuovo motore era di 4138\u00a0cm\u00b3 e 113 bhp con valvole in testa, ed era basato sugli autocarri Commer. Dal 1955 la marcia di riposo fu fornita come optional, come il cambio automatico (1956).\nNel 1953 una Humber Super Snipe Mark IV fu provata dal periodico \u201cThe Motor\u201d. L'esemplare raggiunse la velocit\u00e0 massima di 146\u00a0km/h e acceler\u00f2 da 0 e 97\u00a0km/h in 14,7 secondi. Il consumo di carburante era di 18,2 litri ogni 100\u00a0km. Il modello utilizzato nel test costava 1481 sterline incluse le tasse.\nLa nuova Super Snipe, dalla Serie I alla V.\nLa nuova serie della Humber Super Snipe fu lanciata sui mercati nell'ottobre del 1958. Le cinque serie che sono succedute sono identificate con un numero.\nLa nuova vettura aveva un telaio unificato ed un motore motore a sei cilindri in linea da 2655 cm\u00b3 di cilindrata e valvole in testa. Dalla Serie II la cilindrata fu incrementata a 2965\u00a0cm\u00b3. Il corpo della vettura derivava invece dalla Humber Hawk. Il cambio era manuale a tre velocit\u00e0, con marcia di riposo e con cambio automatico disponibili come optional.\nLa produzione fu di 6072 (Serie I), 7175 (Serie II), 7257 (Serie III), 6495 (Serie IV) e 3032 (Serie V).\nLa lunghezza era di 4699 mm per la Serie I e II, 4775\u00a0mm per la serie III, IV e V. La larghezza era di 1765\u00a0mm per tutte le serie. Anche il passo e l'altezza erano comune a tutte le serie, pi\u00f9 precisamente 2794\u00a0mm e 1575\u00a0mm.\nFurono prodotti modelli berlina e limousine.\nQuesto nuovo modello fu pi\u00f9 piccolo della serie precedente, ma pi\u00f9 spaziosa nell'abitacolo. Le \"performance\" furono migliorate e la vettura era simile a modelli analoghi commercializzati nella met\u00e0 degli anni cinquanta negli Stati Uniti d'America dalla General Motors. La produzione cess\u00f2 nel luglio del 1967 con la serie VA, quando la Rootes, proprietaria della Humber, fu acquisita dalla Chrysler.\nLa Serie II.\nPer la Serie II, lanciata nel 1959. fu ingrandito il motore, che fu portato a 2965\u00a0cm\u00b3. Il propulsore era basato su quelli progettati da Armstrong Siddeley, ed aveva sei cilindri in linea.\nL'impianto frenante era formato da freni a disco \u201cGirling\u201d per l'avantreno, e freni a tamburo per il retrotreno.\nNel 1960 una Humber Super Snipe Serie II, con marcia di riposo e servosterzo, fu provata dal periodico \u201cThe Motor\u201d. L'esemplare raggiunse la velocit\u00e0 massima di 152,4\u00a0km/h e acceler\u00f2 da 0 e 97\u00a0km/h in 16,5 secondi. Il consumo di carburante era di 11,5 litri ogni 100\u00a0km. Il modello utilizzato nel test costava 1601 sterline incluse le tasse.\nLa Serie III.\nLa Serie III fu commercializzata nel 1960. Rispetto alla versione precedente era pi\u00f9 spaziosa e si distingueva anche per i quattro fanali anteriori.\nLa Serie IV.\nLanciata nel 1962 aveva motore potenziato a 124,5 bhp dai precedenti 121.\nLa Serie V.\nLa serie finale della Humber Super Snipe montava due carburatori (spesso Zenith) che incrementarono la potenza a 128,5\u00a0bhp, con cambio sincronizzato su tutti i rapporti (la versione precedente lo aveva solo sulle due marce superiori). Il servosterzo era offerto come optional."}
{"id": "2161411", "revid": "149727", "url": "https://it.wikipedia.org/wiki?curid=2161411", "title": "Mochau (Sassonia)", "text": ""}
{"id": "2161416", "revid": "1082210", "url": "https://it.wikipedia.org/wiki?curid=2161416", "title": "Sostanze psicoattive", "text": ""}
{"id": "2161417", "revid": "42337", "url": "https://it.wikipedia.org/wiki?curid=2161417", "title": "La steppa (Checov)", "text": ""}
{"id": "2161418", "revid": "61051", "url": "https://it.wikipedia.org/wiki?curid=2161418", "title": "RAF Coastal Command", "text": ""}
{"id": "2161420", "revid": "278830", "url": "https://it.wikipedia.org/wiki?curid=2161420", "title": "Somebody Told Me", "text": "Somebody Told Me \u00e8 una canzone composta dai The Killers. \u00c8 presente nell'album di debutto del gruppo \"Hot Fuss\" ed \u00e8 stata scritta da Dave Keuning, Ronnie Vannucci, Mark Stoermer e Brandon Flowers. \u00c8 il secondo singolo estratto.\nLa canzone viene nominata nel romanzo di Paolo Giordano \"La solitudine dei numeri primi\".\nDi questo brano \u00e8 stata fatta una cover da parte dei M\u00e5neskin, sesto brano dell'album \"Chosen\" pubblicato nel 2017."}
{"id": "2161423", "revid": "61051", "url": "https://it.wikipedia.org/wiki?curid=2161423", "title": "Coastal Command", "text": ""}
{"id": "2161431", "revid": "2208340", "url": "https://it.wikipedia.org/wiki?curid=2161431", "title": "Giochi olimpici di Tokyo", "text": ""}
{"id": "2161433", "revid": "281901", "url": "https://it.wikipedia.org/wiki?curid=2161433", "title": "Pesce cinghiale", "text": ""}
{"id": "2161435", "revid": "1305772", "url": "https://it.wikipedia.org/wiki?curid=2161435", "title": "Giochi olimpici di Sapporo", "text": "L'espressione Giochi olimpici di Sapporo pu\u00f2 essere riferita a due diverse edizioni dei Giochi olimpici invernali ospitate dalla citt\u00e0 di Sapporo, in Giappone:"}
{"id": "2161436", "revid": "115751", "url": "https://it.wikipedia.org/wiki?curid=2161436", "title": "Olimpiadi di Sapporo", "text": ""}
{"id": "2161437", "revid": "281901", "url": "https://it.wikipedia.org/wiki?curid=2161437", "title": "Pesce tamburo", "text": ""}
{"id": "2161438", "revid": "466539", "url": "https://it.wikipedia.org/wiki?curid=2161438", "title": "Una donna alla Casa Bianca", "text": "Una donna alla Casa Bianca (\"Commander in Chief\") \u00e8 una serie televisiva americana e prodotta dal 2005 al 2006. Creata da Rod Lurie ed interpretata da Geena Davis, la serie racconta la vita di Mackenzie Allen, prima donna chiamata a ricoprire la carica di presidente degli Stati Uniti d'America.\nLa serie \u00e8 stata trasmessa in prima visione negli Stati Uniti da ABC, mentre in Italia \u00e8 stata programmata in chiaro da Rai 1 e successivamente sul satellite da DIVA Universal.\nTrama.\nL'indipendente Mackenzie Allen \u00e8 la vicepresidente degli Stati Uniti d'America sotto il mandato del repubblicano Teddy Bridges. Quando il presidente in carica muore improvvisamente per un aneurisma cerebrale, Mackenzie viene chiamata \u2013 non senza contrasti \u2013 a sostituirlo, diventando la prima donna nella storia della nazione a sedersi alla Casa Bianca. La Allen deve ora confrontarsi per il secondo biennio di presidenza, con tutti gli onori \u2013 ma anche gli oneri\u00a0\u2013 che questo ruolo comporta, e con la diffidenza di chi non la ritiene all'altezza del compito.\nIl mondo di \"Una donna alla Casa Bianca\".\nLa collocazione temporale.\nLa serie TV si colloca all'incirca nel 2006: in un episodio, si accenna al Giorno del ringraziamento poco dopo la morte di Bridges e in un opuscolo appare la data del 2005; poi in un episodio l'allusione temporale alla democrazia nella Russia fa supporre che sia il 2006 (nel pieno di quello che sarebbe stato il secondo mandato di George W. Bush) e, dunque, che Bridges sia diventato Vicepresidente nel 2000 (al fianco di Bush nel suo primo mandato, al posto di Dick Cheney) e poi Presidente nel 2004.\nFlashback.\nL'uso dei flashback \u00e8 molto ricorrente nella serie. I pi\u00f9 importanti sono:\nEdizioni home video.\nLa prima ed unica stagione di \"Una donna alla Casa Bianca\" \u00e8 uscita in DVD il 5 dicembre 2006."}
{"id": "2161440", "revid": "1305772", "url": "https://it.wikipedia.org/wiki?curid=2161440", "title": "Giochi olimpici di Cortina d'Ampezzo", "text": "L'espressione Giochi olimpici di Cortina d'Ampezzo pu\u00f2 essere riferita a due diverse edizioni dei Giochi olimpici invernali ospitate dalla citt\u00e0 di Cortina d'Ampezzo, in Italia:"}
{"id": "2161442", "revid": "115751", "url": "https://it.wikipedia.org/wiki?curid=2161442", "title": "Olimpiadi di Cortina d'Ampezzo", "text": ""}
{"id": "2161444", "revid": "115751", "url": "https://it.wikipedia.org/wiki?curid=2161444", "title": "Olimpiadi di Berlino", "text": ""}
{"id": "2161455", "revid": "115751", "url": "https://it.wikipedia.org/wiki?curid=2161455", "title": "Olimpiadi invernali 2010", "text": ""}
{"id": "2161456", "revid": "115751", "url": "https://it.wikipedia.org/wiki?curid=2161456", "title": "Olimpiadi invernali 2014", "text": ""}
{"id": "2161465", "revid": "3082", "url": "https://it.wikipedia.org/wiki?curid=2161465", "title": "Praefectus Urbi", "text": ""}
{"id": "2161467", "revid": "1776051", "url": "https://it.wikipedia.org/wiki?curid=2161467", "title": "Br\u00fccken-Hackpf\u00fcffel", "text": "Br\u00fccken-Hackpf\u00fcffel \u00e8 un comune tedesco di 1.133 abitanti, situato nel land della Sassonia-Anhalt."}
{"id": "2161469", "revid": "597981", "url": "https://it.wikipedia.org/wiki?curid=2161469", "title": "Luigi Pernier", "text": "Biografia.\nDi famiglia agiata (il padre Giuseppe era un ricco proprietario terriero di origine francese; la madre, Agnese Romanini, apparteneva a una famiglia aristocratica), frequent\u00f2 il Liceo classico Ennio Quirino Visconti e, nel 1897, si laure\u00f2 in Lettere all'Universit\u00e0 di Roma avendo come relatore Rodolfo Lanciani. Si specializz\u00f2 alla \"Scuola di Archeologia di Roma\", conseguendo il diploma nel 1901, dopo aver trascorso dei periodi di formazione a Creta presso la \"Missione Archeologica Italiana\" diretta da Federico Halbherr.\nTra il 1902 e il 1916 fu ispettore presso i Musei, Gallerie e Scavi di Antichit\u00e0 di Firenze ed effettu\u00f2 ricerche in numerose localit\u00e0 dell'Italia centrale; contemporaneamente entr\u00f2 a far parte della Missione italiana a Creta, dirigendone i lavori, fra il 1906 e il 1909, in sostituzione di Federico Halbherr trattenuto in Italia. Fu in questa occasione che Pernier contribu\u00ec alla scoperta del disco di Festo. Nel 1909 Pernier fu il primo direttore della appena istituita Scuola archeologica italiana di Atene. Nel frattempo (1904) aveva sposato Tonina Falchi, figlia di Isidoro Falchi, lo scopritore di Vetulonia.\nNel 1914 ottenne la direzione del Museo Archeologico di Firenze, per cui rinunci\u00f2 alla direzione della Scuola di Atene. Nel 1916 ottenne anche la nomina a Soprintendente degli Scavi e dei Musei Archeologici d'Etruria; resse questi incarichi fino al 1922, quando divenne professore universitario di Archeologia e Storia dell'arte antica a Firenze. Pernier riprese allora le ricerche archeologiche all'estero con permanenza, soprattutto nel periodo estivo, a Creta o a Cirene. A Creta soggiorn\u00f2 negli anni 1928-29, completando lo scavo dei materiali del Palazzo di Festo per poi divenire, alla morte di Federico Halbherr (1930), direttore della Missione Archeologica Italiana; a Cirene, dal 1925 al 1936, Pernier fece dieci campagne di scavo come componente della Missione Archeologica Italiana, e diresse con Carlo Anti i lavori di scavo del Santuario di Apollo.\nQuesti incarichi lo costrinsero a muoversi spesso tanto che anche la morte lo colse in trasferta, sull'isola di Rodi, dove si era recato per tenere un corso organizzato dalla Societ\u00e0 Dante Alighieri."}
{"id": "2161471", "revid": "339329", "url": "https://it.wikipedia.org/wiki?curid=2161471", "title": "Geriunum", "text": ""}
{"id": "2161477", "revid": "339329", "url": "https://it.wikipedia.org/wiki?curid=2161477", "title": "Gerunio", "text": ""}
{"id": "2161483", "revid": "339329", "url": "https://it.wikipedia.org/wiki?curid=2161483", "title": "Gironia", "text": ""}
{"id": "2161498", "revid": "1543377", "url": "https://it.wikipedia.org/wiki?curid=2161498", "title": "Franck Biancheri", "text": "Biografia.\nFu grazie alla prima associazione studentesca europea Egee, oggi AEGEE ed anch'essa fondata nel 1985 da Franck Biancheri, se nel 1986-87 il presidente francese Fran\u00e7ois Mitterrand si convinse ad appoggiare il progetto ERASMUS.\nNel 1998 ha fondato il think tank Leap/Europe2020 di cui era coordinatore. Questo pool di esperti fa studi economico-sociali, in particolare sulla crisi sistemica mondiale manifestatasi dal 2008.\nNel 2003 un sondaggio della rivista \"TIME Europe\" l'ha segnalato come uno dei top 20 \"eroi\" per essere un \"campione francese per l'unit\u00e0 europea\".\nViveva a Cannes e aveva una figlia.\n\u00c8 morto nel 2012, all'et\u00e0 di 51 anni, dopo una lunga malattia."}
{"id": "2161501", "revid": "53508", "url": "https://it.wikipedia.org/wiki?curid=2161501", "title": "William Dampier", "text": "Dampier fu il primo navigatore a circumnavigare il globo tre volte, il primo inglese a guidare una spedizione in Australia.\nLe sue opere hanno influenzato scrittori, esploratori e naturalisti.\nBiografia.\nNel 1665 William Dampier divent\u00f2 apprendista di un capitano mercantile a Weymouth. A un breve viaggio in Francia ne segu\u00ec uno pi\u00f9 lungo a Terranova. Nel 1670 part\u00ec da Londra per Giava. Fu durante questo viaggio che inizi\u00f2 a imparare l\u2019arte della navigazione. Nel 1673 combatt\u00e9 nella Guerra d'Olanda per conto di Sir Edward Spragge a bordo della \"Royal Prince\". Nel giugno 1674 arriv\u00f2 in Giamaica, dove avrebbe dovuto occuparsi della piantagione Bybrook per conto del Colonnello William Helyar, ma a causa di dissapori con l\u2019amministratore William Whaley fu costretto ad abbandonare l'isola. \nTra il 1675 ed il 1678 lavor\u00f2 in Honduras come boscaiolo insieme a diversi bucanieri che combatterono insieme a Henry Morgan. Durante questi anni ebbe modo di osservare la fauna locale, in particolare i colibr\u00ec e i sula. La sua descrizione dell\u2019uragano che colp\u00ec la costa nel giugno 1676 \u00e8, secondo i meteorologi moderni, il primo rapporto esauriente di tale fenomeno.\nNell\u2019agosto 1678 torn\u00f2 a Londra, dove spos\u00f2 Judith, dama di compagnia di Isabella FitzRoy, duchessa di Grafton.\nPrimo viaggio intorno al mondo.\nNel 1679 torn\u00f2 in Giamaica per affari, e da qui si spost\u00f2 in Nicaragua per commerciare con gli indiani Moskito. Pi\u00f9 tardi nello stesso anno si un\u00ec a un gruppo di bucanieri guidato da Bartholomew Sharp e John Coxon dedito al saccheggio di navi e insediamenti spagnoli nella zona caraibica. \nIl gruppo decise di attaccare Portobelo nel gennaio 1680, per poi attraversare l'istmo di Dari\u00e9n per saccheggiare gli stabilimenti spagnoli lungo la costa pacifica. Durante il tragitto si unirono al gruppo il chirurgo Lionel Wafer e Basil Ringrose. A dicembre i bucanieri si ritirarono nelle Isole Juan Fern\u00e1ndez, dove abbandonarono un indiano Moskito di nome William per poter scappare da un attacco spagnolo.\nNell\u2019aprile 1681 un gruppo di cui Dampier e Wafer facevano parte, guidato dal capitano John Cook, si separ\u00f2 da Sharp per tornare nei Caraibi. Qui Dampier navig\u00f2 con un nuovo gruppo di bucanieri fino al 1682 quando si rec\u00f2 nella baia di Chesapeake in Virginia. \nNel 1683 si riun\u00ec al capitano John Cook e Wafer a bordo della \"Revenge\" per una nuova spedizione nel Pacifico. I bucanieri salparono nell'agosto di quell'anno verso le isole di Capo Verde. Durante una tempesta Dampier e un altro marinaio, John Smallbone, si arrampicarono sull\u2019albero maestro e usarono le loro giacche al posto delle vele, per evitare che queste si strappassero a causa del forte vento. Al largo della costa occidentale africana i pirati catturarono una nave schiavista danese, che rinominarono \"Bachelor\u2019s Delight\".\nA met\u00e0 novembre i bucanieri partirono verso lo Stretto di Magellano, ma forti venti li costrinsero a cambiare rotta e passare Capo Horn nel febbraio 1684, a una latitudine di 60\u00b0 30\u2019 Sud, battendo il record di 57\u00b0 Sud stabilito da Francis Drake. A sud della costa cilena si unirono alla \"Nicholas\", capitanata da John Eaton. A marzo approdarono alle isole di Juan Fern\u00e1ndez dove ritrovarono il Moskito William. Dato che i forti spagnoli erano in allerta decisero di fare rotta per le isole Gal\u00e1pagos. Le descrizioni di Dampier furono il primo resoconto dettagliato della flora e della fauna delle isole. \nA luglio i bucanieri arrivarono in Messico dove il capitano Cook mor\u00ec e il comando venne cos\u00ec conferito ad Edward Davis. Davis e Eaton si divisero a settembre, e Dampier decise di partire con Davis verso il Per\u00f9. Al largo di Manab\u00ec i bucanieri si unirono a Charles Swan, capitano del \"Cygnet\", con cui attaccarono diversi porti spagnoli per il resto del 1684. \nNel 1685 i bucanieri unirono le forze con gli equipaggi dei capitani Grogniet, Lescuyer e Townley, portando il loro numero a quasi mille uomini, la pi\u00f9 alta concentrazione di pirati mai registrata nel Pacifico. Forti di questi numeri decisero di attaccare la flotta tesoriera spagnola, ma fallirono.\nDopo questo evento i pirati si divisero e Dampier decise di imbarcarsi sul \"Cygnet\" per poter esplorare la costa nordoccidentale messicana. Qui Dampier esamin\u00f2 il processo di essiccazione delle bacche di vaniglia e la produzione di cocciniglia. \nDopo diverse incursioni fallite lungo la costa messicana il 31 marzo 1686 i bucanieri lasciarono terra per dirigersi verso le Indie orientali. Attraversato tutto il Pacifico, attraccarono a Guam dopo 51 giorni di navigazione. Qui il governatore fu costretto a fornire ai bucanieri acqua e viveri per proseguire il viaggio data l\u2019inferiorit\u00e0 militare dell\u2019isola. \nIl 18 luglio i bucanieri raggiunsero Mindanao, dove rimasero fino a gennaio 1687. Dato che il capitano Swan non volle proseguire il viaggio, l'equipaggio si ammutin\u00f2 ed il capitano e altri uomini vennero abbandonati sull'isola. \nDampier ed i restanti membri proseguirono il viaggio verso le isole C\u00f4n \u0110\u1ea3o, dove Dampier trov\u00f2 conferma delle teorie sulla migrazione delle tartarughe marine che si era fatto nelle Gal\u00e1pagos. A giugno i pirati arrivarono nelle isole St John al largo di Hong Kong, dove Dampier rimase scioccato dalla pratica del Loto d'oro. Durante una tempesta che li port\u00f2 nelle isole Penghu, tra la Cina e il Taiwan, Dampier not\u00f2 un fuoco di sant'Elmo sull\u2019albero maestro.\nIl 4 gennaio 1688 i bucanieri arrivarono sulla costa nordoccidentale dell'Australia (nelle vicinanze di King Sound), diventando i primi britannici a raggiungere il continente australiano. Qui Dampier inizi\u00f2 ad annotare le prime osservazioni sulla flora e la fauna locale, oltre a quelle sugli aborigeni. Dalle sue osservazioni sulle correnti teorizz\u00f2 correttamente che la Nuova Guinea fosse divisa dall\u2019Australia, contrariamente a quanto creduto fino ad allora.\nA maggio Dampier ed altri sette compagni vennero lasciati su loro richiesta alle Isole Nicobare. Qui comprarono una canoa e si diressero verso l\u2019isola di Sumatra, che raggiunsero in sei giorni. Da qui Dampier si spost\u00f2 ad Aceh, dove sal\u00ec a bordo della \"Curtana\", diretta nel Tonchino in Vietnam, regione descritta per la prima volta in inglese da Dampier. Durante una malattia insegn\u00f2 a un prete cattolico come preparare la polvere da sparo in cambio di cibo e cure.\nDopo varie esplorazioni del territorio nel settembre 1691 Dampier fece ritorno in Inghilterra passando per il Capo di Buona Speranza a bordo della \"Defence\" portando con s\u00e9 i propri manoscritti.\nLa spedizione Roebuck.\nGrazie al successo del suo libro \"A New Voyage Round the World\", pubblicato nel 1697, la Royal Society commission\u00f2 a Dampier un secondo libro, \"Voyages and Descriptions\", in cui riport\u00f2 le osservazioni fatte sugli Alisei e sulle correnti marine, mettendoli per la prima volta, e correttamente, in relazione. \nL\u2019Ammiragliato, dopo pressioni da parte della Royal Society, finanzi\u00f2 Dampier per una spedizione in Australia, la prima dedicata sia alla scoperta scientifica che all\u2019esplorazione da parte della Royal Navy.\nIl 14 gennaio 1699 la HMS \"Roebuck\" salp\u00f2, fermandosi per rifornimenti prima a Tenerife e in seguito nelle isole di Capo Verde, dove Dampier teorizz\u00f2 che solo gli uccelli dotati di lunghe code avrebbero potuto volare lunghe distanze, usando la coda come un timone.\nDurante il tragitto verso Salvador Dampier castig\u00f2 il tenente George Fisher perch\u00e9 sospettato di essere l\u2019organizzatore di un complotto per ammutinarsi e uccidere Dampier. Una volta arrivati a Salvador Dampier fece mettere Fisher in cella, in attesa di una nave che lo avrebbe riportato in Inghilterra. Durante questa sosta Dampier us\u00f2 per la prima volta il termine sottospecie per indicare quattro tipi di uccelli di palude.\nIl 23 Aprile i marinai ripartirono verso l\u2019Australia, decidendo di passare il Capo di Buona Speranza, dato che attraversare lo Stretto di Magellano sarebbe stato troppo pericoloso date le frequenti tempeste stagionali.\nIl 7 agosto i marinai arrivarono in Australia, nella baia di Shark Bay. Da qui Dampier scese a terra e inizi\u00f2 a raccogliere campioni delle varie piante osservate, quasi tutte sconosciute ai botanici dell\u2019epoca.\nIl 30 agosto si fermarono in quello che oggi \u00e8 conosciuto come Dampier Archipelago, dove si scontrarono con gli aborigeni locali.\nAvendo raccolto campioni sufficienti Dampier decise di spostarsi a Timor, per poter fare rifornimento in un forte olandese, per poi arrivare il primo gennaio 1700 sulle coste occidentali della Nuova Guinea. La descrizione di Dampier della popolazione e della natura dell\u2019isola fu la prima mai pubblicata.\nIl 24 marzo 1700 Dampier si rese conto di aver scoperto una nuova terra, che chiam\u00f2 Nova Britannia.\nDate le condizioni della \"Roebuck\" decise di non spingersi oltre e si diresse verso Giacarta, dove il 16 ottobre si un\u00ec a un convoglio diretto in Europa.\nIl 23 febbraio 1701 si apr\u00ec una falla nella nave e l\u2019equipaggio fu costretto ad abbandonarla e aspettare soccorsi sull'isola di Ascensione. Dampier e i suoi uomini vennero fatti salire a bordo della \"Canterbury\" il 3 aprile, e arrivarono a Londra nell'agosto 1701.\nUna volta a terra Dampier scopr\u00ec di dover sostenere una corte marziale per difendersi dalle accuse di crudelt\u00e0 e maltrattamenti di George Fisher.\nIl processo si tenne nel giugno 1702 e Dampier fu giudicato colpevole dall'Ammiragliato, che lo condann\u00f2 a pagare come multa lo stipendio degli ultimi tre anni.\nQuesto non fece diminuire la popolarit\u00e0 di Dampier nella comunit\u00e0 scientifica, e nel 1703 venne pubblicata la prima parte di \"A Voyage To New Holland\".\nIl secondo viaggio intorno al mondo.\nLa guerra di successione spagnola era in corso, e l\u201911 settembre 1703 Dampier part\u00ec come comandante di una spedizione corsara per attaccare la flotta del tesoro spagnola nell\u2019Atlantico, con le navi \"St George\", capitanata da Dampier, e \"Cinque Ports\", capitanata da Thomas Stradling e con Alexander Selkirk come quartiermastro.\nDopo alcuni attacchi infruttuosi le due navi riuscirono a catturare il vascello spagnolo \"Assumsion\" nel maggio 1704 e, dopo essersi divisi il bottino, i due capitani si separarono.\nLa \"St George\" sub\u00ec molti danni durante lo scontro e la maggior parte dell\u2019equipaggio si ammutin\u00f2 nel gennaio 1705, lasciando Dampier sulla nave fallata. Al largo del Messico, Dampier riusc\u00ec ad abbordare una nave spagnola e ad abbandonare la \"St George\", facendo rotta per Giacarta.\nA Giacarta le autorit\u00e0 olandesi imprigionarono Dampier e la sua ciurma, per poi rilasciarli e trasportarli a Londra nel 1707.\nIl terzo viaggio intorno al mondo.\nIl 2 agosto 1708 Dampier venne ingaggiato come navigatore in una nuova spedizione corsara contro gli spagnoli a bordo della \"Duke\", capitanata da Woodes Rogers, accompagnata dalla \"Duchess\".\nGrazie a un consiglio di Dampier, Rogers decise di passare Capo Horn nel gennaio 1709 piuttosto che attraversare lo Stretto di Magellano.\nA febbraio i corsari attraccarono nelle isole Juan Fern\u00e1ndez, dove salvarono Selkirk, abbandonato pi\u00f9 di quattro anni prima su una delle isole dal capitano Stradling.\nIl 21 dicembre catturarono un galeone di Manila, contenente beni per 150.000\u00a3.\nDurante i due anni successivi navigarono verso l\u2019Inghilterra, dove arrivarono nell\u2019ottobre 1711.\nA causa di dispute con gli azionisti della spedizione Dampier non ottenne la sua parte di bottino.\nWilliam Dampier mor\u00ec nel marzo 1715."}
{"id": "2161503", "revid": "72396", "url": "https://it.wikipedia.org/wiki?curid=2161503", "title": "Goa-Boa Festival", "text": "Il Goa-Boa Festival viene organizzato a Genova dall'Associazione Culturale Psyco dal 1998, in collaborazione con Comune di Genova, Provincia di Genova e Regione Liguria.\nDiverse le collocazioni, che di solito risultano essere luoghi particolarmente significativi per la citt\u00e0: da aree a precedente destinazione industriale e in via di trasformazione alla Fiera di Genova, sede anche del FIM \"Fiera Internazionale della Musica\" che si tiene annualmente a met\u00e0 maggio.\nIl nome stesso del festival lo lega strettamente alla citt\u00e0 nativa: \"GOA\", Genova, \u00e8 la sigla dell'aeroporto; \"BOA\" indica un \"passaggio obbligato, meta \u2014 anche turistica \u2014 interessante per nuove generazioni di appassionati e riferimento per il circuito internazionale della musica di qualit\u00e0\" (da ).\nIl Goa-Boa da sempre combina musica popolare accanto a quella di nicchia, accogliendo artisti di fama nazionale ed internazionale, ma prestando attenzione anche agli artisti emergenti e locali, facendoli esibire sullo stesso palco con lo stesso impianto e con lo stesso pubblico.\nLa decima edizione (26\u201327 luglio 2008), ha attirato spettatori da tutta Europa.\n\u00c8 stato definito \"la pi\u00f9 grande festa della musica in Liguria\".\nL'Associazione Culturale Psyco.\nL'Associazione Culturale Psyco \u00e8 stata fondata nel 1984.\nAlla costante ricerca del nuovo e di protagonisti significativi della musica contemporanea, ha programmato con continuit\u00e0 centinaia di concerti \u2014 con e senza la collaborazione di Enti Pubblici e Privati \u2014 contribuendo a stimolare la produzione musicale giovanile nella citt\u00e0 di Genova.\nDiverse le linee operative: il Goa-Boa Festival, il Goa-Boa School Select, numerosi Capodanni nel Centro Storico, il progetto LAMA (Luogo Adatto alle Musiche Attuali), la collaborazione con artisti quali Manu Chao e Zebda, il supporto ed il management di talenti locali come ad esempio gli Ex-Otago.\nL'Associazione Culturale Psyco fonda le sue origini nello Psyco Club, circolo culturale nato nel 1980 dove, oltre alla musica, venivano proposte rassegne, mostre ed esibizioni di giovani artisti, esposizioni fotografiche, videoproiezioni, conferenze, presentazioni di libri e riviste.\nNel 1994 il club viene ridefinito in associazione culturale.\nDal 1991 al 1993 l'associazione produce le \"tourn\u00e9e\" italiane di gruppi stranieri e parallelamente collabora con l'Ente Pubblico nella realizzazione di numerose rassegne musicali (\"Tributo a Bob Marley\" con The Wailers, \"Altri Suoni\", \"Suoni dal Mondo\", il concerto di Miriam Makeba).\nNel 1993 le attivit\u00e0 proseguono presso il Teatro Albatros di Genova Rivarolo, dando vita ad una programmazione musicale e cinematografica fino al 1997 (anno in cui terminano i rapporti con la propriet\u00e0 del teatro). La chiusura scatena un movimento di opinioni che ha coinvolto docenti universitari, intellettuali, uomini politici e del mondo dello spettacolo.\nNel 1994 e nel 1995 l'associazione organizza due convegni (\"La Musica di Carta\" e \"Prima 95\") sull'editoria musicale ed il mercato discografico ed in generale sulle nuove professioni del fare musica.\nDal 1997 inizia la collaborazione con l'Universit\u00e0 degli Studi di Genova in occasione del Salone FORMULA (Salone della Formazione, dell'Orientamento e del Lavoro) e successivamente con la Facolt\u00e0 di Architettura, di Lettere, di Scienze della Formazione e con l'Accademia delle Belle Arti.\nNel 1998 Psyco realizza con la collaborazione di Turbenada! \"GOA-BOA, Iter Festival di Musica Popolare Contemporanea\". \u00c8 la prima edizione del Festival.\nEdizioni.\nGoa-Boa 1998.\nLuogo: Genova Campi / Giardini Baltimora / Recco.\nGoa-Boa nasce con l'intento di sottolineare le potenzialit\u00e0 artistiche di siti industriali non pi\u00f9 utilizzati a tale scopo e di are urbane abbandonate al degrado, rilanciandoli come luoghi di aggregazione e di cultura. Per questo vengono scelte tre diverse collocazioni: l'Area Verde di Campi (periferia industriale di Genova), il campo sportivo di Recco ed i Giardini Baltimora.\nLa partecipazione del pubblico \u00e8 stata stimata in oltre dodicimila presenze.\nGoa-Boa 1999.\nLuogo: Genova Campi.\nGoa-Boa 2000.\nLuogo: Genova Campi.\nGoa-Boa 2001.\nLuogo: ex Laminatoio-Italsider, Area Campi.\nGoa-Boa 2002.\nLuogo: Ponte Parodi, Porto di Genova.\nGOA-BOA last minute Arena degli Artisti, Porto Antico.\nGoa-Boa 2003.\nLuogo: Piazza del Mare.\nGoa-Boa 2004.\nLuogo: Piazza del Mare.\nGoa-Boa 2005.\nLuogo: Piazza del Mare, Fiera di Genova.\nGoa-Boa 2006.\nLuogo: Ex Acciaierie di Cornigliano.\nGoa-Boa 2007.\nGOA-BOA Last Minute Edition.\nLuogo: Arena del Mare, Porto Antico di Genova.\nGoa-Boa 2008. Decima edizione, Diritti nella Musica.\nIl 10\u00ba Anno di Goa-Boa Festival e il 60\u00ba Anniversario della Dichiarazione Universale dei Dritti Umani.\nSui palchi di Goa-Boa '08 \u00e8 iniziata la campagna nazionale di sensibilizzazione per il 60\u00ba Anniversario della Dichiarazione.\nOltre agli artisti in cartellone, vi sono stati interventi di attivisti dei diritti umani e di personalit\u00e0 della cultura e dello spettacolo.\nRoberto Torelli ha girato col pubblico del GOA-BOA le scene iniziali e finali del film collettivo no-profit \"All Human Rights for All\u2013Sguardi del Cinema Italiano sui Diritti Umani\", 30 corti ispirati ai 30 articoli della Dichiarazione Universale dei Diritti Umani, girati da altrettanti registi italiani.\nUna conferenza stampa in battello, da Piazza Caricamento alla Fiera di Genova, ha illustrato il programma e gli obiettivi del Comitato Nazionale per il 60\u00ba Anniversario. Le iniziative genovesi del Comitato sono state realizzate con il sostegno del Comune di Genova ed il patrocinio di Regione Liguria e Provincia di Genova.\nIl festival si \u00e8 sviluppato in due postazioni circondate dal mare e collegate dai battelli del porto di Genova.\nArtisti di fama internazionale (Manu Chao in esclusiva nazionale, Emir Kusturica &amp; No Smoking Orchestra...) si sono alternati ad artisti di fama nazionale, artisti locali ed artisti emergenti.\nEcco il programma giorno per giorno:\nFiera di Genova/Nuova Darsena: Manu Chao &amp; Radio Bemba Sound System, Tonino Carotone &amp; Arpioni, Magnifico &amp; Turbolenza, The Hormonauts.\nFiera, Palco 2: Ex-Otago, Autokratz (Kitsune), La Valigetta, Radicicaballanu.\nPorto Antico/Arena del Mare: Hermitage, Bluvertigo.\nFiera di Genova/Nuova Darsena: Manu Chao &amp; Radio Bemba Sound System, Tonino Carotone &amp; Arpioni, Sud Sound System, Emir Kusturica &amp; No Smoking Orchestra.\nPorto Antico/Arena del Mare: Peter Hook (New Order), Le Luci della Centrale Elettrica, The Banshee, Spleenveil, Bugo.\nGoa-Boa 2012.\nArena del Mare, Porto Antico, Genova\nMorrissey, Brunori Sas, Balkan beat box, Almamegretta, Bobby Soul.\nVilla Serra\nMr Vegas, Mellow Mood, Raphael, Banco del mutuo soccorso, Le Orme.\nGoa-Boa 2013.\nIl titolo scelto per l'edizione 2013 \u00e8 \"Multivitaminic\", perch\u00e9, come spiega il creatore, organizzatore e curatore del Festival Tot\u00f2 Miggiano \u00abperch\u00e9 il GoaBoa \u00e8 come un integratore nutriente, una selezione di quello che d'inverno non arriva in citt\u00e0. \u00c8 un festival sano, autentico, credibile e senza luoghi comuni\u00bb.\nGli ospiti sono Ministri, Fedez, Cody Chesnutt, Zibba, Motel Connection, Tom Tom Club e il pop rock dei liguri Venus.\nGoa-Boa 2014.\nLuogo: Arena del Mare, Porto Antico, Genova.\nProgramma: \nGoa-Boa 2015.\nLuogo: Arena del Mare, Porto Antico, Genova.\nProgramma: \nGoa-Boa Last Minute:\nGoa-Boa 2016.\nLuogo: Arena del Mare, Porto Antico, Genova.\nProgramma: \nGoa-Boa 2017.\nLuogo: Arena del Mare, Porto Antico, Genova.\nProgramma: \nGoa-Boa 2018.\nLuogo: Arena del Mare, Porto Antico, Genova.\nGoa-Boa 2019.\nLuogo: Arena del Mare, Porto Antico, Genova.\nGoa-Boa School Select.\nGOA-BOA School Select \u00e8 il concorso musicale rivolto alle band formate dagli studenti degli Istituti Medi Superiori della Provincia di Genova (di cui almeno un componente deve essere iscritto regolarmente a una scuola superiore), organizzato e promosso dall'Associazione Psyco e dalla Consulta degli Studenti. L'iscrizione \u00e8 gratuita.\nI partecipanti devono consegnare una registrazione contenente i propri brani musicali, corredata da una biografia del gruppo, una scheda tecnica accompagnata dallo \"stage plan\" (disposizione sul palco). Sono accettati brani di ogni genere, purch\u00e9 siano composizioni originali e non \"cover band\".\nUna giuria solitamente composta da rappresentanti della Consulta degli Studenti, del Goa-Boa Festival, dei media di settore, della Provincia e del Comune di Genova, del circuito dei locali di musica dal vivo, e da musicisti ed operatori culturali seleziona le tre band vincitrici.\nDurante le passate edizioni le band finaliste hanno suonato sui palchi del Goa-Boa Festival in apertura di serata, e vinto buoni per registrare le proprie demo o acquistare strumenti musicali."}
{"id": "2161517", "revid": "106456", "url": "https://it.wikipedia.org/wiki?curid=2161517", "title": "Somerville", "text": ""}
{"id": "2161526", "revid": "79968", "url": "https://it.wikipedia.org/wiki?curid=2161526", "title": "Italo-eritrei", "text": "Italo-eritrei sono i cittadini italiani emigrati in Eritrea o quelli che vi sono nati da coloni italiani.\nStoria.\nLa colonia italiana in Eritrea fu la prima creata dal Regno d'Italia. Dopo l'iniziale occupazione della costa eritrea (intorno ad Assab) da parte della compagnia Rubattino, truppe italiane vi si stabilirono ingrandendo i territori limitrofi e nel 1890 l'Eritrea fu ufficialmente dichiarata colonia italiana. Nei sessant'anni in cui l'Eritrea fu colonia del Regno d'Italia vi si svilupp\u00f2 una consistente comunit\u00e0 italiana. Dal 1881 al 1941 gli italiani trapiantati in Eritrea (spesso con le loro famiglie) crebbero da poche centinaia alla fine del secolo XIX ad oltre 100.000 nel 1941.\nAlla fine della prima guerra mondiale gli italo-eritrei erano circa 4.000, concentrati maggiormente nell'altopiano di Asmara (per via della sua temperatura mite) ed in minor quantit\u00e0 a Massaua.\nCon l'avvento del fascismo e la sua politica colonizzatrice, la comunit\u00e0 italiana crebbe enormemente: secondo il censimento del 1939 in tutta la \"Colonia primogenita\" gli italiani erano 76.000 su un totale di 740.000, cio\u00e8 il 10,27%. \nCon loro il Cattolicesimo in Eritrea ricevette un forte impulso. Furono costruite numerose chiese, tra cui spiccava la Chiesa della Beata Vergine del Rosario (Asmara). Oltre un terzo della popolazione eritrea professava il cattolicesimo nel 1940.\nStrade e infrastrutture (la ferrovia Massaua-Asmara) furono inoltre ammodernate per il beneficio della colonia italiana, alloggiata in nuovi \"quartieri italiani\" delle citt\u00e0 eritree (ancora visibili, come ad Asmara).\nLa capitale Asmara divenne una cittadina dove la maggioranza della popolazione era italiana (53.000 su 98.000 nel 1939) Dal 1930, ma gi\u00e0 in precedenza con il governatore trevigiano Jacopo Gasparini, il profilo architettonico dell'Asmara mut\u00f2 radicalmente, con la costruzione di nuove strutture ed edifici in stile razionalista tipico del ventennio fascista, che portarono la citt\u00e0 ad essere soprannominata la \"Piccola Roma\".\nL'edilizia degli anni trenta e la presenza coloniale italiana sono ancora oggi ben rintracciabili, sia nei principali edifici della citt\u00e0 (Chiesa della Beata Vergine del Rosario (Asmara), Cinema \"Impero\", Palazzo del Governatore, Stazione \"Fiat Tagliero\", ecc.), sia nel nome di numerosi locali pubblici ed esercizi commerciali (\"Bar Vittoria\", \"Pasticceria moderna\", \"Casa del formaggio\", \"Ferramenta\", \"Casa degli Italiani\").\nNella primavera del 1941, durante la II Guerra Mondiale, l'Eritrea fu occupata dalle truppe britanniche ed inizi\u00f2 un continuo calo della comunit\u00e0 italiana. Nel 1946 gli Italo-eritrei erano ridotti a solamente 38.000..\nL'Eritrea rimase sotto occupazione militare alleata fino al 1947 e divenne un protettorato britannico fino al 1952, quando le Nazioni Unite la dichiararono federata con l'Impero etiope. Dal 1993 l'Eritrea ha ottenuto ufficialmente l'indipendenza.\nNel 1947 il diplomatico italo-eritreo Vincenzo Di Meglio - che alle Nazioni Unite si era opposto al progetto di spartizione dell'ex colonia italiana tra la Gran Bretagna e l'Etiopia - fu tra i fondatori del \"Partito Eritrea pro Italia\" a difesa degli italo-eritrei, bersagliati in quegli anni dalle milizie scift\u00e0.\nDopo un breve periodo di normalizzazione negli anni cinquanta, la situazione in Eritrea riprese a peggiorare per gli italo-eritrei con l'inizio della guerra d'indipendenza dall'Etiopia nel 1961.\nNegli anni duemila gli Italo-eritrei sono rimasti appena qualche centinaio, rappresentati a Roma dalla \"Associazione Italiana Profughi dall'Etiopia ed Eritrea (AIPEE)\".\nNel 2007 in Eritrea rimanevano solamente 733 italo-eritrei, concentrati ad Asmara e Massaua.\nA tutt'oggi operano in Eritrea le scuole statali italiane (Materna \"Montessori\", Istituto Comprensivo e Liceo \"Marconi\") tutte site ad Asmara.\nLa legge italiana del 1992 concede il diritto alla cittadinanza italiana anche ai discendenti in linea retta di secondo grado. Dal 1992 al 2014 solo 80 italo eritrei sono riusciti ad ottenerla, potendo cos\u00ec trasferirsi in Italia, mentre oltre 300 richieste sono inevase presso il consolato di Asmara. A differenza dei discendenti italiani in America Latina, infatti, gli italo-eritrei non possono permettersi spese legali all'estero per dimostrare la propria discendenza e non viene loro rilasciato passaporto per poter espatriare. \nMolti italo-eritrei sono discendenti di unioni miste tra coloni e donne eritree, permesse dal governo italiano fino all'avvento del fascismo. Con il pretesto della \"difesa del prestigio di razza di fronte ai nativi dell'Africa italiana\" dal 1933 fu vietato ai padri il riconoscimento dei figli meticci, chiamati dispregiativamente \"dqala\" e costretti alla marginalit\u00e0 sociale. Si contano circa 15.000 discendenti meticci di coloni italiani in Eritrea nei 70 anni di colonizzazione dal 1885 al 1941. Fino alla riforma del diritto di famiglia in Italia nel 1975, a tali persone \u00e8 stato inoltre impedito dal diritto italiano di portare il cognome paterno (il diritto consuetudinario tigrino \u00e8 invece facolt\u00e0 della madre indicare per il figlio il cognome del padre, anche se questi \u00e8 gi\u00e0 sposato)..\nLingua e religione.\nGeneralmente gli italo-eritrei vissuti durante la Colonia eritrea parlano l'italiano, ma anche qualcosa di tigrino ed inglese. Sono tutti cattolici. Le nuove generazioni di italo-eritrei sono invece integrati nella societ\u00e0 eritrea, perci\u00f2 la maggior parte di loro parla solo qualche parola di italiano. Nella religione la maggior parte delle giovani generazioni \u00e8 cattolica, mentre solo pochi giovani sono convertiti alle chiese riformate (o all'islam, nel caso di donne sposate con musulmani)."}
{"id": "2161534", "revid": "1934238", "url": "https://it.wikipedia.org/wiki?curid=2161534", "title": "Charadrius modestus", "text": "Il corriere modesto (Charadrius modestus, Lichtenstein 1823) \u00e8 un uccello della famiglia dei Charadriidae.\nSistematica.\n\"Charadrius modestus\" non ha sottospecie, \u00e8 monotipico.\nDistribuzione e habitat.\nQuesto uccello nidifica in Argentina, Cile e Isole Falkland. Sverna a nord fino all'Uruguay e al Brasile meridionale. \u00c8 di passo in Per\u00f9, sulle isole Tristan da Cunha e nella Georgia del Sud."}
{"id": "2161537", "revid": "1934238", "url": "https://it.wikipedia.org/wiki?curid=2161537", "title": "Charadrius montanus", "text": "Il corriere montano (Charadrius montanus, Townsend 1837) \u00e8 un uccello della famiglia dei Charadriidae.\nSistematica.\n\"Charadrius montanus\" non ha sottospecie, \u00e8 monotipico.\nDistribuzione e habitat.\nQuesto uccello nidifica in Canada (Alberta meridionale e Saskatchewan sudoccidentale), nel Wyoming, nel Montana centro-orientale, nel Nebraska sudoccidentale, nel Colorado orientale, nel Kansas sudoccidentale, in Nuovo Messico e Oklahoma. Sverna nella California meridionale fino alla Bassa California, e a est nell'Arizona e nel Texas meridionali e nel Messico settentrionale fino agli stati di Zacatecas e San Luis Potos\u00ed."}
{"id": "2161539", "revid": "2730", "url": "https://it.wikipedia.org/wiki?curid=2161539", "title": "Acquisto Gadsden", "text": "L\u2019Acquisto Gadsden \u00e8 stata la cessione di una regione di 76.800\u00a0km\u00b2 (equivalenti a poco meno di 30.000 miglia quadrate), limitata a nord dal fiume Gila e ad est dal Rio Grande, corrispondente alle attuali sezioni meridionali di Arizona e Nuovo Messico, che fu venduta dal Messico agli Stati Uniti con il Trattato de La Mesilla, firmato dal Presidente Franklin Pierce il 24 giugno 1853 e ratificato dal Senato statunitense nell'aprile dell'anno seguente.\nEsso prende il nome da James Gadsden, che all'epoca era ambasciatore degli USA in Messico e negozi\u00f2 l'accordo, su istruzioni di William Marcy, Segretario di Stato durante l'amministrazione Pierce. Il suo scopo fu permettere la costruzione di una ferrovia transcontinentale che seguisse un tracciato molto spostato a Sud, e dipanare questioni di confine che erano state lasciate irrisolte dal trattato di Guadalupe Hidalgo, col quale si era conclusa la guerra messicano-statunitense del 1846-48.\nCon lo sviluppo della ferrovia e la concomitante corsa all'oro in California, molti uomini d'affari del Sud videro in una linea che collegasse direttamente il Sud con la costa del Pacifico un'opportunit\u00e0 di espansione dei loro traffici. Le rotte commerciali allora esistenti, infatti, non passavano attraverso la parte meridionale del vasto territorio acquisito nel 1848, a causa della sua natura impervia e montagnosa, ma pi\u00f9 a Nord, a tutto vantaggio dei mercati settentrionali; d'altra parte, ogni progetto realistico di una linea meridionale, che evitasse le montagne, prevedeva uno sconfinamento in quello che all'epoca era ancora territorio messicano.\nL'amministrazione Pierce volle negoziare l'acquisto, non solo per permettere la costruzione della ferrovia, ma anche in vista di un'ulteriore espansione nel Messico settentrionale. Di questo disegno imperialistico era promotore Jefferson Davis, gi\u00e0 veterano della guerra del 1846-48, all'epoca Ministro della guerra, e destinato a diventare celebre pochi anni pi\u00f9 tardi come Presidente degli Stati Confederati d\u2019America. Alla fine per\u00f2, se da un lato la cessione fu realizzata per 10 milioni di dollari (contro i 15 inizialmente previsti), dall'altro ci\u00f2 avvenne solo poich\u00e9 il Messico non concesse rinunzie territoriali di pi\u00f9 ampia portata.\nCome spesso avveniva in quel periodo negli USA, l'Acquisto Gadsden scaten\u00f2 accese dispute sulla questione della schiavit\u00f9, contrapponendo ancora una volta Nord e Sud, e fu solo molto dopo la fine della Guerra di Secessione che il progetto di una linea transcontinentale arriv\u00f2 a compimento, peraltro senza nemmeno attraversare le terre appositamente comprate per quello scopo."}
{"id": "2161543", "revid": "1573940", "url": "https://it.wikipedia.org/wiki?curid=2161543", "title": "Thinornis cucullatus", "text": "Il corriere dal cappuccio (Thinornis cucullatus ()), \u00e8 un uccello della famiglia Charadriidae, endemico dell'Australia.\nDistribuzione e habitat.\nQuesto uccello nidifica in Australia. Lo si trova in Nuovo Galles del Sud, Australia Occidentale, Australia Meridionale, Tasmania e isole limitrofe, mentre \u00e8 saltuario nel Queensland."}
{"id": "2161555", "revid": "287204", "url": "https://it.wikipedia.org/wiki?curid=2161555", "title": "Thinornis novaeseelandiae", "text": "Il corriere della Nuova Zelanda (Thinornis novaeseelandiae, Gmelin 1789), \u00e8 un uccello della famiglia dei Charadriidae.\nSistematica.\n\"Thinornis novaeseelandiae\" non ha sottospecie, \u00e8 monotipico.\nDistribuzione e habitat.\nQuesto uccello nidifica sulle Isole Chatham (Rangatira e Western Reef). Recentemente \u00e8 stato reintrodotto in alcune isole al largo dell'Isola del Nord in Nuova Zelanda (Motuora, nel Golfo di Hauraki)."}
{"id": "2161557", "revid": "466539", "url": "https://it.wikipedia.org/wiki?curid=2161557", "title": "Giro di chiglia", "text": "Nella tradizione marinara, il giro di chiglia era una punizione cui venivano sottoposti i marinai rei di infrazioni gravi, come ad esempio codardia verso il nemico o ammutinamento. Era comminata anche a pirati e a comandanti negligenti o che avessero causato danni per imperizia commesse durante la navigazione.\nDescrizione.\nConsisteva nel legare il colpevole ad una cima che dal parapetto su un lato della nave raggiungeva l'altro lato passando appunto sotto la chiglia. Il punito doveva quindi resistere in apnea all'immersione forzata, tirato dagli altri marinai, strisciando lungo la carena, eventualmente ricoperta di denti di cane ed altre concrezioni. La velocit\u00e0 di trascinamento era influente sul tipo di sofferenza, in quanto con un tiraggio troppo veloce il condannato si sarebbe strofinato violentemente contro le dette taglienti concrezioni, mentre con un tiraggio troppo lento rischiava l'annegamento. Il rischio di morte era assai elevato, ed anzi alcuni autori hanno intravisto in questa punizione una sorta di pena di morte \"sui generis\".\nIl giro di chiglia fu espressamente previsto nei codici della navigazione della marina olandese dal 1560 al 1853, quando fu definitivamente abolito. Il termine della lingua olandese con cui \u00e8 definito, \"kielhalen\" (\"trascinare lungo la chiglia\"), \u00e8 fonte etimologica anche per il corrispondente \"keelhauling\" della lingua inglese e per il \"kielholen\" della lingua tedesca. Anche nella marina inglese l'istituto fu di qualche diffusione, sebbene non ufficialmente; secondo alcuni autori sarebbe addirittura nato con le grandi navi inglesi del XVI secolo e sarebbe stato vietato nel 1720, mentre secondo altri sarebbe nato al tempo dei Romani, quando si diffusero le galee. L'uso \u00e8 attestato anche in Francia.\nContro la pratica negli Stati Uniti di questa punizione, considerata un \"barbarismo inglese\", contribu\u00ec l'allora neolaureato e futuro presidente degli Stati Uniti John Adams, con l'opera scritta nel 1755 \"Articles of war\"."}
{"id": "2161559", "revid": "287204", "url": "https://it.wikipedia.org/wiki?curid=2161559", "title": "Elseyornis melanops", "text": "Il corriere frontenera (Elseyornis melanops, Vieillot 1818), \u00e8 un uccello della famiglia dei Charadriidae e unico rappresentante del genere Elseyornis.\nSistematica.\n\"Elseyornis melanops\" non ha sottospecie, \u00e8 monotipico.\nDistribuzione e habitat.\nQuesto uccello vive in Australia e Nuova Zelanda; \u00e8 di passo in India."}
{"id": "2161560", "revid": "46291", "url": "https://it.wikipedia.org/wiki?curid=2161560", "title": "Elseyornis", "text": ""}
{"id": "2161565", "revid": "729019", "url": "https://it.wikipedia.org/wiki?curid=2161565", "title": "Peltohyas australis", "text": "Il piviere tortolino australiano (Peltohyas australis, Gould 1841), \u00e8 un uccello della famiglia dei Charadriidae e unico rappresentante del genere Peltohyas.\nSistematica.\n\"Peltohyas australis\" non ha sottospecie, \u00e8 monotipico.\nDistribuzione e habitat.\nQuesto uccello vive nell'Australia centrale e meridionale."}
{"id": "2161568", "revid": "1573940", "url": "https://it.wikipedia.org/wiki?curid=2161568", "title": "Anarhynchus frontalis", "text": "Il beccostorto (Anarhynchus frontalis ), \u00e8 un uccello della famiglia Charadriidae, unico rappresentante del genere Anarhynchus.\nDistribuzione e habitat.\nQuesto uccello nidifica nelle regioni di Canterbury e Otago in Nuova Zelanda. Sverna a nord del parallelo 38\u00b0S sull'Isola del Nord."}
{"id": "2161569", "revid": "729019", "url": "https://it.wikipedia.org/wiki?curid=2161569", "title": "Phegornis mitchellii", "text": "Il piviere di Mitchell o corriere diademato (Phegornis mitchellii, Fraser 1845), \u00e8 un uccello della famiglia dei Charadriidae e unico rappresentante del genere Phegornis.\nSistematica.\n\"Phegornis mitchellii\" non ha sottospecie, \u00e8 monotipico.\nDistribuzione e habitat.\nQuesto uccello vive in Per\u00f9, Bolivia occidentale, Cile e Argentina centro-meridionale."}
{"id": "2161571", "revid": "729019", "url": "https://it.wikipedia.org/wiki?curid=2161571", "title": "Oreopholus ruficollis", "text": "Il piviere tortolino collorosso (Oreopholus ruficollis, Wagler 1829), \u00e8 un uccello della famiglia dei Charadriidae e unico rappresentante del genere Oreopholus.\nSistematica.\n\"Oreopholus ruficollis\" ha due sottospecie:\nDistribuzione e habitat.\nLa sottospecie \"O. r. pallidus\" vive sulle coste del Per\u00f9 settentrionale. \"O. r. ruficollis\" nidifica dal Per\u00f9 centrale, attraverso la Bolivia occidentale, il Cile e l'Argentina occidentale e centro-settentrionale, fino alla Terra del Fuoco; sverna tra l'Ecuador e l'Argentina orientale, in Uruguay e nel Brasile sudorientale; \u00e8 di passo sulle Isole Falkland."}
{"id": "2161572", "revid": "46291", "url": "https://it.wikipedia.org/wiki?curid=2161572", "title": "Peltohyas", "text": ""}
{"id": "2161573", "revid": "21880", "url": "https://it.wikipedia.org/wiki?curid=2161573", "title": "Anarhynchus", "text": ""}
{"id": "2161574", "revid": "46291", "url": "https://it.wikipedia.org/wiki?curid=2161574", "title": "Phegornis", "text": ""}
{"id": "2161575", "revid": "46291", "url": "https://it.wikipedia.org/wiki?curid=2161575", "title": "Oreopholus", "text": ""}
{"id": "2161578", "revid": "1573940", "url": "https://it.wikipedia.org/wiki?curid=2161578", "title": "Erythrogonys cinctus", "text": "Il corriere dalle ginocchia rosse (Erythrogonys cinctus ), \u00e8 un uccello della famiglia dei Charadriidae, unico rappresentante del genere Erythrogonys.\nDistribuzione e habitat.\nQuesto uccello vive nella Nuova Guinea meridionale e in Australia. \u00c8 di passo in Tasmania, Nuova Zelanda e Palau."}
{"id": "2161579", "revid": "287204", "url": "https://it.wikipedia.org/wiki?curid=2161579", "title": "La steppa (Cechov)", "text": ""}
{"id": "2161580", "revid": "121706497", "url": "https://it.wikipedia.org/wiki?curid=2161580", "title": "Nemea", "text": "Nemea () \u00e8 un comune della Grecia situato nella periferia del Peloponneso (unit\u00e0 periferica della Corinzia) con 7.286 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 205\u00a0km\u00b2 e la popolazione \u00e8 passata da 4.249 a 7.286 abitanti. \nA pochi chilometri a nord-est dell'attuale paese sorge il sito archeologico della Vecchia Nemea, chiamata anche Eraclea o Iraklion, in onore dell'eroe che qui comp\u00ec una delle sue dodici fatiche. \nStoria.\nNella mitologia greca, Nemea, retta dal re Licurgo, forse lo stesso Licurgo divenuto famoso come legislatore di Sparta, e dalla regina Euridice, \u00e8 famosa per essere la patria del Leone Nemeo, ucciso dall'eroe Eracle in una delle sue dodici fatiche. Nemea era inoltre la sede dei Giochi Nemei, una delle maggiori manifestazioni sportive dell'Antica Grecia. Tali giochi si tenevano ogni due anni ed erano dedicati a Zeus. Secondo la leggenda, questa manifestazione venne creata dai sette guerrieri capeggiati da Polinice, protagonista della tragedia di Eschilo, I sette contro Tebe, colpevoli accidentalmente della morte del principe Ofelte, morto in tenera et\u00e0. \nUna seconda versione della leggenda narra che i giochi siano stati creati da Eracle dopo aver sconfitto il Leone Nemeo.\nLa Battaglia di Nemea.\nNel 394 a.C., durante la guerra di Corinto, vi si combatt\u00e9 una battaglia tra le truppe della Lega Peloponnesiaca, comandate dallo spartano Aristodemo, e una coalizione di citt\u00e0 formata da Atene, Argo, Tebe e Corinto, decisa a mettere fine all'egemonia spartana, alla cui origine vi era la vittoria su Atene nella guerra del Peloponneso.\nNonostante l'evidente inferiorit\u00e0 numerica, 18000 opliti tra spartani e alleati contro 24000 opliti della coalizione guidata dagli ateniesi, la battaglia fu vinta dalla Lega Peloponnesiaca, che alla fine della giornata lasci\u00f2 sul campo 2800 guerrieri nemici, contro le 1100 perdite subite.\nIl sito archeologico.\nL'Antica Nemea, chiamata anche Eraclea, \u00e8 posta immediatamente a est-sudest dell'attuale sito. Nell'antico centro aveva sede il Tempio di Zeus di Nemea, presso il quale, dal 573 a.C., si tenevano ogni due anni i Giochi di Nemea. Del tempio rimangono ancora 3 colonne risalenti al IV secolo a.C. mentre altre sei sono state restaurate e nuovamente erette, due nel 2002 e altre quattro nel 2007. Il complesso attorno al tempio \u00e8 stato recentemente riportato alla luce, facendo emergere l'altare, i bagni e l'albergo destinato ai facoltosi spettatori dei Giochi. Il tempio si erge sul sito di un precedente tempio, risalente al periodo arcaico, del quale rimane visibile oggi solamente una parte di fondamenta.\nLo stadio adibito ai Giochi, \u00e8 stato scoperto recentemente, insieme al suo ben conservato tunnel d'accesso, datato intorno al 320 a.C. e su cui sono stati trovati antichi graffiti.\nEconomia.\nL'economia locale \u00e8 basata principalmente sull'agricoltura e sulla viticoltura, caratteristica comune anche agli altri piccoli villaggi della zona, come Koutsi, Petri, e Leriza. Nemea ospita inoltre una sede della DK Distributors.\nRegione vinicola.\nCollocata nel Peloponneso, poco distante da Corinto, la zona di Nemea, era gi\u00e0 nota in tempi antichi per la fiorente produzione vinicola, tanto che Omero chiamo la zona Ampel\u00f3essa, \"colma di vini\". Oggi la denominazione di Nemea \u00e8 la pi\u00f9 importante tra le Denominazione di Origine Controllata della Grecia meridionale, e probabilmente di tutta la Grecia. A Nemea l'Agiorgitiko, un tipo di uva a bacca rossa, \u00e8 utilizzato per produrre un vino noto come Sangue di Eracle o di San Giorgio, famoso per il suo colore rosso profondo tendente al blu e al viola, per il suo aroma complesso e per il suo gusto persistente."}
{"id": "2161582", "revid": "767487", "url": "https://it.wikipedia.org/wiki?curid=2161582", "title": "Nadja \u00e0 Paris", "text": "Nadja \u00e0 Paris \u00e8 un cortometraggio del 1964, diretto da \u00c9ric Rohmer.\nTrama.\nNadja, una studentessa universitaria, jugoslava di nascita e americana d'adozione, a Parigi per preparare una tesi su Marcel Proust, racconta il proprio soggiorno nella citt\u00e0 francese.\nRisiede alla Cit\u00e9 universitaire, nella Maison de l'Allemagne, ma in pochi minuti \u00e8 al Quartiere latino, dove si trova la Sorbona, che per\u00f2 frequenta raramente, preferendo trascorrere il proprio tempo esplorando Parigi. Passeggia per le vie della rive gauche, fra librerie e caff\u00e8 all'aperto, si aggira nel primo quartiere conosciuto al suo arrivo, Saint-Germain-des-Pr\u00e9s, occupa le proprie serate e nottate in interminabili conversazioni con artisti e intellettuali a Montparnasse, ma si concede anche momenti di solitudine al Parc des Buttes Chaumont. \nTrascorre intere giornate nel quartiere popolare di Belleville, attratta dalla Parigi ignorata, quella dei mercati e della gente comune, e dal senso di accoglienza e familiarit\u00e0 provato nei bar frequentati dagli operai.\nNadja conclude che non vuole rimanere a Parigi ma neanche perderla di vista, perch\u00e9 \u00e8 stata segnata dal suo soggiorno, che ha coinciso con un momento cos\u00ec importante della sua vita per la formazione della sua personalit\u00e0.\nHome Video.\nIl cortometraggio \u00e8 stato distribuito in Italia da Dolmen Home Video, in un DVD che comprende anche \"Charlotte et son steak\", \"La fornaia di Monceau\" e \"La carriera di Suzanne\"."}
{"id": "2161583", "revid": "984922", "url": "https://it.wikipedia.org/wiki?curid=2161583", "title": "Elissos", "text": "L'Elissos \u00e8 un piccolo fiume della Grecia il cui corso \u00e8 interamente compreso nella prefettura della Corinzia, nel Peloponneso nord-orientale. Nasce nei pressi di Nemea e, dopo un corso di circa 60 Km, sfocia nel Golfo di Corinto nei pressi del porto della citt\u00e0 omonima."}
{"id": "2161585", "revid": "46291", "url": "https://it.wikipedia.org/wiki?curid=2161585", "title": "Erythrogonys", "text": ""}
{"id": "2161586", "revid": "287204", "url": "https://it.wikipedia.org/wiki?curid=2161586", "title": "Alcyone (astronomia)", "text": "Alcyone o Alcione (\u03b7 Tau / \u03b7 Tauri / Eta Tauri) \u00e8 un sistema stellare nella costellazione del Toro; si tratta della stella pi\u00f9 luminosa dell'ammasso aperto delle Pleiadi e giace ad una distanza di circa 440 anni luce da noi. Il suo nome proprio deriva dalla figura mitologica Alcione, una delle Pleiadi.\nOsservazione.\nCome le altre stelle delle Pleiadi si trova a nord dell'equatore celeste, nell'emisfero boreale; la sua declinazione \u00e8 pari a circa 24\u00b0N, pertanto \u00e8 sufficientemente vicina all'equatore celeste da risultare osservabile da tutte le aree popolate della Terra, fino al circolo polare antartico. A nord del circolo polare artico appare invece circumpolare, mentre nei pressi del Tropico del Cancro si pu\u00f2 osservare allo zenit. Il periodo migliore per la sua osservazione va dalla met\u00e0 dell'autunno all'inizio della primavera nell'emisfero nord, mentre dall'emisfero sud \u00e8 un oggetto tipico del cielo estivo.\nData la sua magnitudine, pari a +2,8, \u00e8 facilmente osservabile anche dai centri urbani moderatamente afflitti da inquinamento luminoso.\nDescrizione.\nLa componente primaria, Alcyone A, \u00e8 una gigante azzurra con una magnitudine apparente di 2,85; \u00e8 una binaria ad eclisse e la separazione fra le due componenti \u00e8 di 0,031 secondi d'arco, pari alla distanza che intercorre fra il Sole e il pianeta Giove, orbitando attorno al baricentro del sistema in 831 giorni. La pi\u00f9 luminosa delle due componenti \u00e8 a sua volta una binaria spettroscopica; una stella di piccola massa () orbita attorno alla principale di classe B7III in 4,17 giorni.\nAlcyone Aa ha una luminosit\u00e0 di 1400 volte superiore a quella del Sole ed una temperatura di 13000 K; il tipo spettrale \u00e8 B7 IIIe, ossia \u00e8 una gigante blu che presenta linee di emissione. Possiede una massa di circa 6 M\u2609, con un raggio quantificato in 8 R\u2609. La sua alta velocit\u00e0 di rotazione, pari a 215 km/s, ha creato un disco di gas orbitante attorno alla stella stessa all'altezza dell'equatore, tipico delle stelle Be, categoria della quale Alcyone A fa parte. In definitiva Alcyone A sembra essere una stella tripla.\nAlcyone A \u00e8 orbitata da tre compagne: Alcyone B e Alcyone C sono entrambe delle stelle bianche di sequenza principale di ottava magnitudine e sono rispettivamente separate da 117 e 181 secondi d'arco; Alcyone D \u00e8 invece una nana bianco-gialla di classe spettrale F, a 191 secondi d'arco dalla primaria, e possiede una magnitudine di 8,7. Alcyone C \u00e8 classificata come variabile Delta Scuti e la sua luminosit\u00e0 varia da 8,25 a 8,30 in un periodo di 1,13 ore.\nNonostante facciano parte dello stesso ammasso e abbiano origine e moto in comune nello spazio, non \u00e8 chiaro se B, C e D siano ancora effettivamente legate ad A, in quanto la separazione reale da A, alla distanza delle Pleiadi, \u00e8 di un quarto di anno luce per B, e maggiore per le altre due compagne visuali."}
{"id": "2161590", "revid": "767487", "url": "https://it.wikipedia.org/wiki?curid=2161590", "title": "I Love Movies", "text": "I Love Movies (\"Watching the Detectives\") \u00e8 un film del 2007, scritto e diretto da Paul Soter, membro del gruppo comico Broken Lizard.\nPresentato al Tribeca Film Festival, non ha avuto una distribuzione cinematografica, \u00e8 uscito direttamente in home video.\nTrama.\nNeil \u00e8 il giovane proprietario di una piccola videoteca, specializzata in vecchi film, che trascorre le sue tranquille giornate chiacchierando con gli amici e clienti con cui condivide la passione cinefila e tentando di sopravvivere alla concorrenza delle catene di megavideoteche.\nSi \u00e8 appena lasciato dalla sua compagna, Denise, che lo considera un fallito senza speranza, quando nella videoteca entra Violet, una ragazza che gli sconvolge completamente la vita."}
{"id": "2161594", "revid": "71433", "url": "https://it.wikipedia.org/wiki?curid=2161594", "title": "Watching the Detectives", "text": ""}
{"id": "2161595", "revid": "226458", "url": "https://it.wikipedia.org/wiki?curid=2161595", "title": "Ghetto di Mantova", "text": "Il ghetto di Mantova fu istituito nel 1610 dal duca Vincenzo I Gonzaga ed effettivamente reso operativo dal figlio Francesco IV nel 1612. Le porte che segnavano la separazione furono abbattute il 21 gennaio 1798 durante il dominio francese.\nLa storia.\nA Mantova, all'inizio del Seicento, si era creata una numerosa comunit\u00e0 ebraica (oltre 3.000 persone) a seguito di una politica di tolleranza religiosa perseguita dai Gonzaga. Di fatto l'istituzione del ghetto fu subita, non senza resistenze, dai Gonzaga in ossequio alle disposizioni di papa Paolo IV contenute nella bolla \"Cum nimis absurdum\" del 1555. Il 7% della popolazione cittadina, 408 famiglie, fu costretto a concentrarsi nelle allora contrade del Cammello e del Grifone rinchiusi da portoni che si aprivano all'alba e si chiudevano al tramonto. La ghettizzazione coincise con l'inizio della decadenza della comunit\u00e0 ebraica mantovana parallelamente a quella della famiglia dominante dei Gonzaga. Conseguentemente al saccheggio della citt\u00e0 dovuto ai lanzichenecchi nel 1630 e all'epidemia di peste che ne segu\u00ec la comunit\u00e0 si dimezz\u00f2 e anche l'area del ghetto fu leggermente ridotta.\nSotto la dominazione austriaca cominciata nel 1708, iniziarono politiche pi\u00f9 liberali. La fine del ghetto infine, si ebbe con l'arrivo delle truppe napoleoniche nel 1798.&lt;br&gt;\nAnche dopo la chiusura del ghetto molti ebrei rimasero a vivere nella zona. Nel 1904 tuttavia si compirono ampi lavori di sventramento del quartiere che ne hanno stravolto l'aspetto originario. \u00c8 possibile in ogni caso ancora oggi riconoscere alcuni degli elementi fondamentali dell'antico ghetto di cui l'attuale via Giuseppe Bertani era la strada principale. Ancora visibili sono i luoghi dove sorgevano i quattro portoni principali del ghetto, che chiudevano via Giustiziati, piazza Concordia (gi\u00e0 piazzetta dell'Aglio), via Spagnoli (gi\u00e0 Contrada degli orefici ebrei) e via Bertani (gi\u00e0 Contrada del Tubo). In via Bertani 54 sorge il palazzo del Rabbino, sulla cui facciata seicentesca sono apposte formelle con rappresentazioni delle citt\u00e0 bibliche. Nulla rimane invece degli edifici dove sorgevano le sei sinagoghe del ghetto di Mantova; una sola di esse, la sinagoga Norsa Torrazzo, sopravvive ma solo perch\u00e9 fedelmente ricostruita agli inizi del Novecento in un altro edificio."}
{"id": "2161596", "revid": "433605", "url": "https://it.wikipedia.org/wiki?curid=2161596", "title": "Tempio di Claudio (Colchester)", "text": "Il tempio di Claudio (\"Templum Claudii\") o tempio del Divo Claudio (\"Templum Divi Claudii\") era un tempio romano costruito a Camulodunum (l'odierna Colchester, prima capitale della provincia romana di Britannia, nonch\u00e9 fortezza legionaria) attorno al 44 d.C., poco dopo la conquista della Britannia voluta dallo stesso imperatore. \nIl castello di Colchester venne costruito sopra i resti del podio e delle fondazioni, ritenute solide, in epoca normanna. Il castello venne costruito con materiali di spoglio del tempio stesso e di altri edifici romani della citt\u00e0. I resti sono stati dissotterrati e sono visibili all'interno del castello."}
{"id": "2161603", "revid": "767487", "url": "https://it.wikipedia.org/wiki?curid=2161603", "title": "Anfiteatro romano di Leptis Magna", "text": "L'anfiteatro romano di Leptis Magna \u00e8 un anfiteatro romano situato in Libia, nei pressi di Homs poche centinaia di chilometri a est di Cartagine e a circa 130 km dall'odierna Tripoli. Venne costruito nel 56 durante il principato dell'imperatore Nerone nella cavit\u00e0 di una vecchia cava di materiali edili. \nL'anfiteatro poteva ospitare 15.000 persone. L'asse maggiore dell'ellisse misura 100 metri di lunghezza mentre quello minore 80."}
{"id": "2161604", "revid": "92723", "url": "https://it.wikipedia.org/wiki?curid=2161604", "title": "Diocesi di Otricoli", "text": "La diocesi di Otricoli (in latino: \"Dioecesis Otriculana\") \u00e8 una sede soppressa e sede titolare della Chiesa cattolica.\nStoria.\nOcriculum, antico municipio romano nei pressi dell'odierna Otricoli, fu sede di un'antica diocesi dell'Umbria, attestata tra il V e il VII secolo.\nIl primo vescovo documentato di Otricoli \u00e8 Erculeo (o Erculio), che prese parte al concilio lateranense indetto da papa Felice III nel 487, sulla disciplina da adottare nei confronti dei vescovi e del clero africani che, a causa delle persecuzioni di Unnerico, avevano abiurato la fede cattolica. Il suo nome \u00e8 associato ad una decretale dello stesso papa dell'anno successivo, in cui vengono affrontati i casi dei cristiani che hanno ricevuto dagli ariani un secondo battesimo. Un'epigrafe scoperta a Narni ricorda la deposizione del vescovo Pancrazio il 5 ottobre 493, figlio di un altro vescovo, Pancrazio \"senior\" di sede ignota, e fratello di Erculeo, molto probabilmente il vescovo di Otricoli.\nAlla fine del V secolo \u00e8 noto il vescovo Costantino, che prese parte nel 499 al concilio romano indetto da papa Simmaco nella basilica di San Pietro in Vaticano, dove furono stabilite delle norme per l'elezione del pontefice. Nel concilio indetto da papa Gelasio I nel 495 presero parte i vescovi Costanzo e Costantino, ma senza indicazione della sede di appartenenza; non \u00e8 da escludere che uno di questi sia il vescovo di Otricoli documentato nel 499.\nIl VI secolo ha visto la presenza del santo vescovo Fulgenzio, vissuto all'epoca di Totila, re degli Ostrogoti, e ricordato nei \"Dialoghi\" di papa Gregorio Magno. Al santo si deve la scoperta delle reliquie di san Vittore, martire e patrono di Otricoli.\nAlla fine del secolo il vescovo Domenico prese parte al concilio romano indetto nel 595 da Gregorio Magno, e dove furono affrontati problemi relativi all'organizzazione e alla vita interna della Chiesa romana.\nInfine l'ultimo vescovo conosciuto \u00e8 Marcello, il cui nome appare in un'iscrizione di un architrave scoperta nei pressi di Otricoli, databile tra VI e VII secolo, e dove il vescovo (chiamato in questa occasione \"sacerdos\") consacra un battistero.\nIn seguito, della diocesi non si hanno pi\u00f9 notizie, probabilmente scomparsa nello stesso periodo tra VI e VII secolo, ed il suo territorio fu inglobato in quello della diocesi di Narni.\nDal 1968 Otricoli \u00e8 annoverata tra le sedi vescovili titolari della Chiesa cattolica; dal 22 febbraio 2013 l'arcivescovo, titolo personale, titolare \u00e8 Miros\u0142aw Adamczyk, nunzio apostolico in Argentina."}
{"id": "2161610", "revid": "1610933", "url": "https://it.wikipedia.org/wiki?curid=2161610", "title": "Tetraogallo del Caspio", "text": ""}
{"id": "2161614", "revid": "56588", "url": "https://it.wikipedia.org/wiki?curid=2161614", "title": "Sede titolare di Amiterno", "text": ""}
{"id": "2161616", "revid": "1610933", "url": "https://it.wikipedia.org/wiki?curid=2161616", "title": "Tetraogallo del caucaso", "text": ""}
{"id": "2161619", "revid": "56588", "url": "https://it.wikipedia.org/wiki?curid=2161619", "title": "Sede titolare di Caorle", "text": ""}
{"id": "2161622", "revid": "1305772", "url": "https://it.wikipedia.org/wiki?curid=2161622", "title": "Adolf Merckle", "text": "Biografia.\nMerckle \u00e8 nato a Dresda in una famiglia ricca. Da giovane studia giurisprudenza per diventare avvocato, ma non eserciter\u00e0 mai la professione forense per dedicarsi alla carriera imprenditoriale. Entra in affari ereditando lo stabilimento chimico del nonno, originario della Boemia, consistente in un grande stabilimento chimico che gestir\u00e0 personalmente. Nel corso degli anni trasformer\u00e0 la sua impresa cambiando settore e dando vita alla Phoenix Pharmahandel, casa farmaceutica leader in Germania e tra le prime in Europa per fatturato.\nSi \u00e8 suicidato il 5 gennaio 2009 gettandosi sotto un treno vicino alla sua casa a Blaubeuren, dove aveva vissuto per anni insieme alla moglie e ai suoi 4 figli.\nPatrimonio.\nOltre alla Phoenix Pharmahandel da lui fondata, possiede anche la Ratiopharm attiva anch'essa nel settore farmaceutico, una grossa quota della Heidelberg Cement e nell'industria automobilistica K\u00e4ssbohrer. \u00c8 stato anche azionista della Volkswagen. Nel 2007 il suo patrimonio \u00e8 stato stimato da Forbes in 12,8 miliardi di dollari rendendolo il 44\u00ba uomo pi\u00f9 ricco del mondo, nel 2008 \u00e8 sceso a 9,2 miliardi di dollari arretrando fino alla 96\u00aa posizione."}
{"id": "2161623", "revid": "12109", "url": "https://it.wikipedia.org/wiki?curid=2161623", "title": "War game", "text": ""}
{"id": "2161624", "revid": "21183415", "url": "https://it.wikipedia.org/wiki?curid=2161624", "title": "Monastero Zograf", "text": ""}
{"id": "2161633", "revid": "729019", "url": "https://it.wikipedia.org/wiki?curid=2161633", "title": "Stazione di Baronissi", "text": "La stazione di Baronissi \u00e8 una stazione ferroviaria posta lungo la linea Salerno\u2013Mercato San Severino, a servizio dell'omonimo comune.\nCaratteristiche.\nLa stazione, situata presso il centro del paese e nei pressi della strada che lo collega alla frazione di Sava, \u00e8 posta tra quella di Acquamela e quella di Fisciano. La stazione, che conta 2 binari per il servizio passeggeri, \u00e8 maggiormente servita dalle automotrici ALn 668 e dalle automotrici ALn 663 anche se in recenti anni sono stati utilizzati anche alcuni treni Minuetto.\nStoria.\nAperta nel 1902 unitamente alla linea Salerno-Mercato San Severino, la stazione rimase attiva fino al 1967, quando la suddetta tratta chiuse per 23 anni, fino al settembre 1990. Lo scalo contava un fabbricato viaggiatori a due piani che, successivamente al terremoto dell'Irpinia del 1980, venne abbattuto nel 1985 e rimpiazzato da una struttura prefabbricata a piano singolo, del tutto similare a varie altre stazioni secondarie danneggiate dall'evento sismico. Anche il piccolo scalo merci venne dismesso durante gli anni '80, e rimpiazzato successivamente da un parcheggio.\nNei primi anni successivi alla riapertura, la stazione fu oggetti di svariati atti vandalici e furti di materiale ferroviario, come delle obliteratrici. Il Comune di Baronissi, congiuntamente a Trenitalia, ha cercato di limitarli con varie iniziative. La sala d'attesa del prefabbricato, rimasta chiusa per anni, \u00e8 stata data in gestione ad un circolo per anziani, e nel 2000 il piazzale davanti alla stazione \u00e8 stato completamente riqualificato con la costruzione di una fontana artistica. Negli anni successivi la situazione \u00e8 andata lentamente, ma progressivamente, migliorando.\nTraffico ferroviario e passeggeri.\nIl traffico ferroviario \u00e8 modesto, ma tuttavia di rilevante importanza, vista la vicinanza alle sedi di Lancusi e Fisciano dell'Universit\u00e0 degli studi di Salerno, a cui la stazione \u00e8 collegata da un servizio di autobus. Stando all'orario 2008-2009 delle Ferrovie dello Stato, le partenze giornaliere dalla stazione sono 52, 26 in direzione della stazione di Salerno e 26 in direzione della stazione di Mercato San Severino. La prima partenza in direzione Salerno \u00e8 alle 6:36, mentre l'ultima \u00e8 alle 21:09. La prima partenza in direzione Mercato San Severino \u00e8 alle 6:26, mentre l'ultima \u00e8 alle 20:46. Da Baronissi, oltre ai treni per Salerno e Mercato San Severino, vi sono corse dirette per Nocera Inferiore, Avellino, Benevento; e periodicamente verso Battipaglia, Eboli, Sarno, Cancello, Sicignano degli Alburni e Buccino.\nProgetti futuri.\nNell'ambito dei progetti di collegamento dell'universit\u00e0 alla linea Salerno\u2013Mercato San Severino, una delle proposte riguarda una variante di tracciato che, provenendo da Salerno, devii dal tracciato attuale prima della stazione di Baronissi, entri in trincea e attraversi il campus con una o pi\u00f9 fermate e raggiunga poi la stazione di Mercato San Severino dal lato nord, quello opposto all'attuale tracciato (evitando cos\u00ec l'inversione per dirigersi verso le stazioni di Codola e Nocera Inferiore). Tale proposta prevede anche l'abbandono dell'attuale fabbricato viaggiatori e la dismissione del tratto ferroviario su cui opera, per procedere alla costruzione poco distante di una nuova stazione al futuro livello dei binari.\nDall'autunno del 2020 la stazione \u00e8 interessata da lavori di elettrificazione sulla linea Salerno-Mercato San Severino, che verr\u00e0 successivamente estesa a quella per Avellino e Benevento."}
{"id": "2161645", "revid": "729019", "url": "https://it.wikipedia.org/wiki?curid=2161645", "title": "S\u00e3o Vicente (Capo Verde)", "text": "S\u00e3o Vicente \u00e8 un'isola di Capo Verde, appartenente al gruppo delle isole Barlavento. Il suo territorio appartiene completamente all'omonima contea.\nGeografia.\nL'isola misura 16\u00a0km dall'estremit\u00e0 nord a quella sud, e 24\u00a0km da ovest a est, per un'area complessiva di 227\u00a0km\u00b2. \u00c8 situata tra le isole di Santo Ant\u00e3o e di Santa Luzia entrambi appartenenti all'arcipelago Barlavento. \u00c8 un'isola d'origine vulcanica semi pianeggiante che presenta ancora oggi alcuni crateri, in particolare quello che forma la baia di Mindelo. Il punto pi\u00f9 elevato dell'isola \u00e8 il Monte Verde (725\u00a0m).\nStoria.\nL'isola fu scoperta dall'esploratore portoghese Diogo Afonso il 22 gennaio 1462, giorno di San Vincenzo Pallotti, dal quale ne trae il toponimo (S\u00e3o Vicente in portoghese). Fino alla fine del XVIII secolo l'isola rimase disabitata; solamente nel 1795 venne stabilito un primo insediamento stabile ad est della Baia di Porto Grande, chiamato originariamente Nossa Senhora da Luz. Nel 1838 fu costruito dagli inglesi un deposito di carbone che riforniva le navi sulle rotte atlantiche, ma gi\u00e0 nel 1900 l'isola sub\u00ec un certo declino economico dovuto al passaggio dal carbone ad altro tipo di combustibile per la locomozione delle navi.\nPopolazione.\nS\u00e3o Vicente \u00e8 una delle isole pi\u00f9 popolate di Capo Verde. La maggior parte della popolazione \u00e8 concentrata nel capoluogo Mindelo, una delle citt\u00e0 pi\u00f9 pulite dell'arcipelago.\nTrasporti.\nL'isola \u00e8 servita dall'Aeroporto Internazionale di Ces\u00e1ria \u00c9vora e dal Porto Grande, in termini di trasporti internazionali. Esistono autobus che effettuano collegamenti tra i vari quartieri di Mindelo.\nSport.\nGli sport pi\u00f9 praticati sull'isola sono quelli nautici, in particolare il windsurf \u00e8 il pi\u00f9 prediletto. Uno dei posti migliori dove praticare questo sport \u00e8 la spiaggia di S\u00e3o Pedro, visitata anche da grandi campioni internazionali. Sull'isola inoltre \u00e8 possibile praticare altri sport come l'equitazione e il golf.\nClima.\nIl clima \u00e8 prevalentemente tropicale e secco con la temperatura di circa 24\u00a0\u00b0C (75\u00a0\u00b0F) per tutto l'anno. La temperatura dell'acqua oceanica che bagna l'isola, ogni anno \u00e8 tra i 22\u00a0\u00b0C (72\u00a0\u00b0F) e 25\u00a0\u00b0C (77\u00a0\u00b0F).\nLa stagione che va da novembre a luglio \u00e8 la migliore in quanto \u00e8 secco e ventoso, mentre da agosto a ottobre \u00e8 la stagione delle piogge."}
{"id": "2161650", "revid": "110157", "url": "https://it.wikipedia.org/wiki?curid=2161650", "title": "Giardino botanico di Valbonella", "text": "Il giardino botanico di Valbonella, esteso 2 ettari, \u00e8 un giardino botanico riserva naturale situato ad un'altitudine di 700 m nel Parco nazionale Foreste Casentinesi, a circa 3\u00a0km da Corniolo, frazione di Santa Sofia, provincia di Forl\u00ec-Cesena.\nIl giardino \u00e8 stato aperto nel 1983 dalla regione e dalla provincia, in collaborazione con il Corpo forestale dello Stato, per scopi prevalentemente didattici sull'ambiente naturale delle montagne dell'Appennino.\nEsso comprende circa 300 specie native, con 3 percorsi tematici attraverso la foresta, le zone umide, ed i campi. Al suo interno sono presenti anche specie rare minacciate e protette dalla L.R. 2/77. Le piante sono contrassegnate con schede contenenti nome scientifico, periodo di fioritura, ecc. \nGiorni e orari di apertura variano a seconda della stagione, per visitarlo si consiglia di consultare il sito internet del Parco nazionale delle Foreste Casentinesi, Monte Falterona e Campigna"}
{"id": "2161653", "revid": "1568601", "url": "https://it.wikipedia.org/wiki?curid=2161653", "title": "Sierra Negra", "text": "Il Sierra Negra (4.580 m s.l.m.) , chiamato anche Tlilt\u00e9petl ('monte nero' in n\u00e1huatl) o Atlitzin ('venerabile signore dell'acqua') \u00e8 un vulcano estinto. \nQuinto in ordine di altezza tra le vette pi\u00f9 alte del Messico, si trova accanto alla vetta pi\u00f9 alta, il Pico de Orizaba (o Citlalt\u00e9petl). In passato non appariva nella lista delle montagne perch\u00e9 veniva considerato un contrafforte del Citlalt\u00e9petl. Gli antichi abitanti nahua della zona di Orizaba usavano nomi diversi: il Citlalt\u00e9petl era chiamato Iztact\u00e9petl ('monte bianco)' e il Sierra Negra Iztact\u00e9petl Icni ('sorella della monte bianco', riferendosi alla sua vicinanza con il primo.\nAmbedue i vulcani si trovano nel Parco nazionale del Pico de Orizaba.\nSulla vetta del Sierra Negra si trova uno dei maggiori radiotelescopi del mondo: il Gran Telescopio Millimetrico (GTM), Il progetto \u00e8 frutto di una collaborazione tra il Messico e gli Stati Uniti, realizzato rispettivamente dall'Instituto Nacional de Astrof\u00edsica, \u00d3ptica y Electr\u00f3nica (INAOE) e dall'University of Massachusetts Amherst (UMass). Sempre sulla sua cime si trova anche l'osservatorio solare messicano (OSOMEGA) dell'UNAM."}
{"id": "2161674", "revid": "767487", "url": "https://it.wikipedia.org/wiki?curid=2161674", "title": "D-War", "text": ""}
{"id": "2161680", "revid": "124060263", "url": "https://it.wikipedia.org/wiki?curid=2161680", "title": "Dirigente (pubblica amministrazione italiana)", "text": "Un dirigente, nella pubblica amministrazione italiana, \u00e8 un lavoratore dipendente di una amministrazione pubblica, centrale o locale, in possesso di apposita qualifica e incaricato di dirigere un ufficio (previamente individuato a livello di organizzazione interna dell'ente come sede di livello dirigenziale). Gli possono essere attribuite funzioni ispettive, di vigilanza, di controllo, di consulenza, studio e ricerca nonch\u00e9 la rappresentanza dell'amministrazione di appartenenza in contesti internazionali.\nStoria.\nNelle amministrazioni statali italiane, la figura del dirigente fu introdotta con il D.P.R. 30 giugno 1972 n. 748, che cre\u00f2 la nuova carriera dirigenziale, scindendola da quella \"direttiva\", prevista dal D.P.R. 10 gennaio 1957 n. 3. In questo modo, venne introdotta nei ministeri una figura dotata di attribuzioni proprie, direttamente conferite dalla legge (quindi un organo amministrativo in senso proprio), senza necessit\u00e0 di delega da parte del ministro, che superava la logica organizzativa fortemente accentrata, di ascendenza cavourriana, sulla quale si era fino ad allora basata l'organizzazione ministeriale.\nLa dirigenza fu articolata in tre qualifiche, in ordine ascendente: \"primi dirigenti\", \"dirigenti superiori\" e \"dirigenti generali\". In seguito la dirigenza fu estesa anche alle altre amministrazioni pubbliche, pur con una disciplina non sempre corrispondente a quella statale (ad esempio, negli enti locali i dirigenti erano suddivisi in due sole qualifiche) e con un ruolo meno incisivo di quello attribuito a quest'ultima. Le menzionate riforme introdussero anche un nuovo tipo di responsabilit\u00e0 di risultato, la responsabilit\u00e0 dirigenziale, che gravava solo sui dirigenti e che veniva a differenziarli nettamente dal resto del pubblico impiego.\nIl fine ispiratore di dette riforme \u2013 separare il momento politico dell'azione amministrativa, affidato agli organi di governo, da quello tecnico-gestionale, affidato ai dirigenti \u2013 non fu tuttavia raggiunto, sia perch\u00e9 gli organi politici continuarono a mantenere incisivi poteri d'ingerenza sull'operato dei dirigenti, sia perch\u00e9 questi ultimi si mostrarono piuttosto restii ad esercitare i nuovi poteri, assumendosi le conseguenti responsabilit\u00e0.\nIl sostanziale fallimento delle riforme degli anni settanta del XX secolo spiega perch\u00e9 la nuova stagione di riforme, che ha preso il via con il d.lgs. 3 febbraio 1993 n. 29, ha posto in primo piano il potenziamento del ruolo dirigenziale. Con le riforme degli anni novanta, si \u00e8 realizzata una netta separazione di funzioni tra organi politici e dirigenti, tanto che, secondo alcuni giusamministrativisti, Inoltre \u00e8 venuto meno il tradizionale rapporto gerarchico che legava il vertice politico dell'amministrazione (ministro, sindaco, ecc.) ai dirigenti, sostituito da un pi\u00f9 tenue rapporto di \"direzione politica\", in virt\u00f9 del quale l'organo di governo pu\u00f2 emanare \"direttive\", che indicano al dirigente gli obiettivi da perseguire ed eventualmente i criteri ai quali attenersi, ma non pu\u00f2 pi\u00f9 emanare \"ordini\", che invece vincolano in modo puntuale il comportamento del destinatario. La disciplina generale \u00e8 stata poi raccolta nel decreto legislativo 30 marzo 2001 n. 165.\nCaratteristiche connesse.\nSeparazione tra politica e amministrazione.\nUno dei criteri ispiratori della riforma \u00e8 il \"principio di separazione tra politica e amministrazione\", enunciato nell'art. 4 del D.Lgs. 165/2001, che stabilisce una separazione netta tra indirizzo politico e gestione.\nSecondo tale principio:\nLa qualifica dirigenziale \u00e8 unica, ma articolata, in due fasce:\nLa \"qualifica dirigenziale\" e l\"'incarico dirigenziale\".\nLa \"qualifica dirigenziale\" \u00e8 stata scissa dall\"'incarico dirigenziale\". La prima \u00e8 ora unica (sebbene articolata, nelle amministrazioni dello Stato, in due fasce) e viene conferita in modo stabile con il contratto individuale di lavoro, a seguito di una procedura concorsuale. L'incarico dirigenziale, invece, riguarda lo specifico ufficio al quale il dirigente \u00e8 preposto ed \u00e8 conferito a tempo determinato, con un separato contratto, preceduto da un provvedimento amministrativo; il conferimento \u00e8 deciso dall'organo politico o dal dirigente di livello superiore con ampia discrezionalit\u00e0. Dunque, la qualifica \u00e8 solo pi\u00f9 un presupposto per il conferimento di incarichi dirigenziali e, anzi, le norme pi\u00f9 recenti hanno consentito, seppur entro ristretti limiti numerici, il conferimento di tali incarichi anche ad altri dipendenti della pubblica amministrazione (di norma personale dell'area di inquadramento pi\u00f9 elevata prevista dal CCNL di ciascun comparto) o a estranei, in possesso o privi di qualifica dirigenziale purch\u00e9 posseggano in astratto i requisiti per accedervi. D'altra parte, i rapporti di sovraordinazione/subordinazione tra dirigenti non sono pi\u00f9 legati, come in passato, alla qualifica posseduta ma all'incarico di volta in volta ricoperto; inoltre, nella retribuzione del dirigente la parte correlata alla qualifica, e perci\u00f2 uguale per tutti (detta \"trattamento fondamentale\"), ha oggi un peso molto minore della parte correlata all'incarico ricoperto, detta \"retribuzione di posizione\", alla quale si aggiunge la \"retribuzione di risultato\" correlata al grado di conseguimento degli obbiettivi assegnati, come stabilito con la riforma Brunetta dal D.Lgs. 27 ottobre 2009 n. 150.\nVa aggiunto che non tutti gli incarichi dirigenziali comportano la direzione di un ufficio, infatti secondo l'art. 19 del D.Lgs. 165/2001:\nQuanto alle modalit\u00e0 per il conferimento degli incarichi dirigenziali sono stabilite da atti organizzativi di ciascuna amministrazione, quali il regolamento degli uffici e dei servizi nei comuni e province, secondo criteri di competenza professionale, seguendo le linee guida indicate dalla direttiva della Presidenza del Consiglio dei ministri, Dipartimento per la Funzione Pubblica, 19 dicembre 2007 n. 10.\nLa giurisprudenza della Corte suprema di cassazione nel 2006 ha, inoltre, ritenuto di natura privatistica l'atto di affidamento dell'incarico che, pertanto, non \u00e8 provvedimento amministrativo, espressione di poteri autoritativi, e non rientra nella giurisdizione del giudice amministrativo.\nLa Corte nel 2008 ha inoltre stabilito che nel conferimento degli incarichi la pubblica amministrazione \u00e8 obbligata a valutazioni anche comparative, all'adozione di adeguate forme di partecipazione ai processi decisionali e a esternare le ragioni giustificatrici delle scelte, alla luce anche delle clausole generali di correttezza e buona fede nonch\u00e9 dei principi di imparzialit\u00e0 e di buon andamento di cui all'art. 97 della Costituzione. Infine la stessa Corte nello stesso anno ha ribadito l'esistenza del principio di turnazione degli incarichi dirigenziali che costituisce il fondamento dell'assegnazione degli stessi.\nIn tema di incompatibilit\u00e0 e di inconferibilita di incarichi, inclusi quelli dirigenziali, \u00e8 intervenuto il d.lgs. 8 aprile 2013, n. 39, che prevede particolari disposizioni in materia. Inoltre, ai sensi del decreto legge 24 giugno 2014 n. 90 \u2013 convertito in legge 11 agosto 2014, n. 114 \u2013 \u00e8 vietato il conferimento di incarichi a soggetti lavoratori del settore pubblico e privato posti in quiescenza, fatti salvi gli incarichi a titolo gratuito e comunque della durata non superiore a un anno, non prorogabili e non rinnovabili presso ciascuna amministrazione\nLa responsabilit\u00e0 dirigenziale.\nParallelamente ai pi\u00f9 incisivi poteri riconosciuti ai dirigenti \u00e8 stata rafforzata la \"responsabilit\u00e0 dirigenziale\", ora disciplinata dall'art. 21 del D.Lgs. 165/2001.\nIl mancato raggiungimento degli obiettivi accertato attraverso le risultanze del sistema di valutazione ovvero l'inosservanza delle direttive imputabili al dirigente, previa contestazione e ferma restando l'eventuale responsabilit\u00e0 disciplinare secondo la disciplina contenuta nel contratto collettivo, comportano l'impossibilit\u00e0 di rinnovo dello stesso incarico dirigenziale. In relazione alla gravit\u00e0 dei casi, l'amministrazione pu\u00f2 inoltre, previa contestazione e nel rispetto del principio del contraddittorio, revocare l'incarico collocando il dirigente a disposizione dei ruoli ovvero recedere dal rapporto di lavoro secondo le disposizioni del contratto collettivo.\nAl di fuori dei casi precedenti, al dirigente nei confronti del quale sia stata accertata, previa contestazione e nel rispetto del principio del contraddittorio secondo le procedure previste dalla legge e dai contratti collettivi nazionali, la colpevole violazione del dovere di vigilanza sul rispetto, da parte del personale assegnato ai propri uffici, degli standard quantitativi e qualitativi fissati dall'amministrazione la retribuzione di risultato \u00e8 decurtata, sentito il Comitato dei garanti, in relazione alla gravit\u00e0 della violazione di una quota fino all'ottanta per cento.\nLa mancata emanazione di provvedimenti amministrativi nei termini costituisce inoltre elemento di valutazione della responsabilit\u00e0 dirigenziale. Il rispetto dei termini per la conclusione dei procedimenti rappresenta un elemento di valutazione dei dirigenti; di esso si tiene conto al fine della corresponsione della retribuzione di risultato.\nAccesso alla qualifica dirigenziale.\nCondizioni imprescindibili per l'accesso a una posizione di dirigente pubblico sono il possesso di un diploma di laurea e di un'adeguata esperienza. Il sistema di reclutamento e formazione dei dipendenti pubblici \u00e8 stato modificato dal D.P.R. 16 aprile 2013 n. 70, esso pu\u00f2 tuttavia avvenire secondo diverse modalit\u00e0.\nReclutamento per concorso.\nL'accesso alla qualifica di dirigente di ruolo nelle amministrazioni statali, per concorso, \u00e8 disciplinato dall'art. 28 del d.lgs. 165/2001 e avviene normalmente tramite concorso bandito dalle singole amministrazioni pubbliche, oppure per \"corso-concorso\" selettivo di formazione bandito dalla scuola nazionale dell'amministrazione (SNA).\nAl \"concorso per esami\" possono essere ammessi:\nAl corso-concorso possono essere ammessi, a seguito di apposita selezione:\nIl corso-concorso ha durata di 12 mesi comprensivi di un periodo di applicazione presso amministrazioni pubbliche, uffici amministrativi di uno Stato dell'Unione europea o di un organismo comunitario o internazionale. Durante la partecipazione al corso e nel periodo di applicazione \u00e8 corrisposta una borsa di studio a carico della scuola nazionale dell'amministrazione. Al termine dei dodici mesi di formazione d'aula gli allievi che hanno ottenuto nella valutazione continua una media non inferiore a settanta centesimi sono ammessi a sostenere un esame-concorso intermedio. Al termine del semestre di applicazione gli allievi sostengono un esame-concorso finale valutato in centesimi. La graduatoria di merito conclusiva del corso-concorso \u00e8 predisposta in base alla somma dei punteggi conseguiti nell'esame-concorso intermedio e nell'esame-concorso finale da ciascun candidato. La SNA stabilisce le sedi di svolgimento del corso-concorso, le materie di insegnamento, gli eventuali insegnamenti opzionali, i piani di studio, i criteri della valutazione continua e di svolgimento delle prove dell'esame-concorso intermedio e dell'esame-concorso finale, nonch\u00e9 le norme che gli allievi sono tenuti a osservare durante la frequenza del corso. Ai partecipanti al corso \u00e8 corrisposta una borsa di studio.\nInvece, i vincitori dei concorso per esami, anteriormente al conferimento del primo incarico dirigenziale, frequentano un ciclo di attivit\u00e0 formative organizzato dalla scuola nazionale dell'amministrazione (che pu\u00f2 anche comprendere l'applicazione presso amministrazioni italiane e straniere, enti o organismi internazionali, istituti o aziende pubbliche o private).\nUno speciale corso concorso \u00e8 altres\u00ec previsto per il reclutamento dei dirigenti scolastici. Secondo l'art. 29 del D.Lgs. 165/2001:\nL'accesso alla qualifica dirigenziale nelle amministrazioni periferiche avviene con modalit\u00e0 analoghe alle amministrazioni statali, anche senza superamento di corso-concorso.\nAssunzione diretta.\nUn'ulteriore fattispecie di reclutamento, non subordinato all'esperimento del concorso per esami oppure al corso-concorso, \u00e8 prevista dall'art. 19 del D.lgs. 165/2001. In base a tale disposizione ciascuna amministrazione, entro determinati limiti, pu\u00f2 conferire incarichi dirigenziali a soggetti esterni, individuati tra:\nTali incarichi sono a tempo determinato e non possono comunque eccedere il termine di cinque anni. Nel caso di dirigenti provenienti da altre amministrazioni il limite \u00e8 del 10% della dotazione organica dei dirigenti appartenenti alla prima fascia e del 5% della dotazione organica di quelli appartenenti alla seconda fascia, mentre sale al 30% negli enti locali, secondo quanto stabilito dalla regolamentazione interna degli enti. Invece, nel caso di dirigenti provenienti dall'esterno, il limite \u00e8 del 10% della dotazione organica dei dirigenti appartenenti alla prima fascia e dell'8% della dotazione organica di quelli appartenenti alla seconda fascia.\nAi dirigenti incaricati pu\u00f2 essere riconosciuta, oltre al normale trattamento economico una indennit\u00e0 commisurata alla specifica qualificazione professionale, tenendo conto della temporaneit\u00e0 del rapporto e delle condizioni di mercato relative alle specifiche competenze professionali.\nIl Consiglio di Stato nell'Adunanza della Commissione speciale pubblico impiego del 27 febbraio 2003 ha fornito tre importanti indicazioni per la corretta applicazione della norma, stabilendo che:\nL'individuazione dei soggetti idonei a ricoprire l'incarico \u00e8 del tutto discrezionale ed \u00e8 subordinata unicamente all'impossibilit\u00e0 di reperire le speciali professionalit\u00e0 nell'ambito della dirigenza di ruolo: non occorre operare una comparazione valutativa (concorso) in capo a pi\u00f9 soggetti astrattamente idonei a ricoprire l'incarico. Si ritiene sufficiente la verifica della sussistenza dei requisiti indicati dalla legge in capo al soggetto cui si intende conferire l'incarico. Tale eccessiva discrezionalit\u00e0 ha dato quindi luogo a frequenti abusi.\nIl rapporto di lavoro.\nIl rapporto di lavoro dei dirigenti con l'amministrazione di appartenenza, cos\u00ec come quello della generalit\u00e0 dei dipendenti pubblici, \u00e8 ora un rapporto di diritto privato, instaurato in virt\u00f9 del processo di contrattualizzazione del pubblico impiego in Italia; come tale ricade nella disciplina generale civilistica del lavoro dipendente per gli aspetti non disciplinati da norme speciali (di fatto piuttosto limitati). Ai sensi della legge 6 novembre 2012, n. 190, si prevede inoltre la possibilit\u00e0 che i dirigenti possano ruotare, venendo assegnati a diverso ufficio, al fine di prevenire e contrastare fenomeni di corruzione.\n\u00c8 stata cos\u00ec superata la precedente impostazione che lo delineava come rapporto di diritto pubblico, instaurato e gestito mediante atti amministrativi; in conseguenza della contrattualizzazione, anche il rapporto di lavoro dei dirigenti pubblici \u00e8 ora oggetto di disciplina da parte della contrattazione collettiva. \u00c8 rimasto invece in regime di diritto pubblico il rapporto di lavoro di alcune categorie di dipendenti pubblici: gli appartenenti alla carriera prefettizia e diplomatica, il personale delle forze di polizia, ecc. (in un primo tempo era stato escluso dalla contrattualizzazione anche il rapporto di lavoro dei dirigenti generali).\nPrima dell'attuazione della riforma Brunetta (D.Lgs. n. 150/2009) la contrattazione collettiva per la dirigenza era divisa in 8 aree, cui corrispondono i comparti del pubblico impiego:\nAlle predette si aggiunge l'area che raggruppa gli enti cd. ex art. 70 D.Lgs. 165/2001 (CNEL, ENEA, CONI, ENAC, EUR, ecc.).\nLa riforma Brunetta (D.Lgs. n. 150/2009) ha previsto la riduzione dei comparti a quattro aree (mediante la riformulazione del comma 2 dell'art. 40 del D.Lgs. n. 165/2001).\nL'accordo in tal senso \u00e8 stato raggiunto, tra ARAN e sindacati, in data 5 aprile 2016 e con il successivo C.C.N.Q. del 13 luglio 2016 l'ARAN e le firme sindacali hanno ridefinito i comparti e le aree di contrattazione, dando attuazione alla legge Brunetta.\nLe nuove aree, valevoli sia per il personale dirigenziale che non dirigenziale (a partire dal prossimo rinnovo dei contratti collettivi) sono le seguenti: Funzioni centrali, Funzioni Locali, Istruzione e ricerca, Sanit\u00e0.\nFunzioni e compiti.\nIl pi\u00f9 significativo dei poteri di gestione e organizzazione relativo agli uffici e alle risorse umane, attribuito ai dirigenti dall'art. 5 del d.lgs. 165/2001, secondo il quale:\nNell'esercizio di questo potere, il dirigente \u00e8 vincolato dalle legge e dagli \"atti organizzativi\". Questi ultimi sono atti pubblici (regolamenti, atti amministrativi) adottati dagli organi di governo ai sensi dell'art. 2 del D.Lgs. 165/2001, secondo il quale:\nCompiti e funzioni dei dirigenti sono elencati negli artt. 16 e 17 del D.Lgs. 165/2001.\nAmministrazioni centrali.\nDirigenti generali.\nL'art. 16 del D.Lgs. 165/2001 si occupa dei \"dirigenti di uffici dirigenziali generali\" (direzioni generali e uffici equiparati) stabilendo che:\nIl comma 5 del medesimo articolo aggiunge che:\nGli atti e i provvedimenti adottati dai dirigenti preposti al vertice dell'amministrazione e dai dirigenti di uffici dirigenziali generali non sono suscettibili di ricorso gerarchico.\nDirigenti di livello non generale.\nL'art. 17 del D.Lgs. 165/2001 si occupa, invece, dei dirigenti preposti a uffici di livello non generale, stabilendo che essi:\nDirigenti scolastici.\nUna disciplina specifica, relativa ai \"dirigenti scolastici\", \u00e8 poi contenuta nell'art. 25 del D.Lgs. 165/2001, secondo il quale:\nDirigenti giudiziari.\nIl d.lgs. 25 luglio 2006, n. 240, ha stabilito una divisione dei compiti tra magistrati a capo degli uffici giudiziari (tribunali ordinari e per i minorenni, procure della Repubblica, corti d'appello, procure generali della Repubblica e Suprema Corte di Cassazione) e i \"dirigenti amministrativi\" degli stessi uffici, personale non appartenente alla magistratura e dipendente organicamente dal Dipartimento dell'Organizzazione Giudiziaria del Ministero della Giustizia.\n\u00c8 stato in particolare stabilito che \"sono attribuite al magistrato capo dell'ufficio giudiziario la titolarit\u00e0 e la rappresentanza dell'ufficio, nei rapporti con enti istituzionali e con i rappresentanti degli altri uffici giudiziari, nonch\u00e9 la competenza a adottare i procedimenti necessari per l'organizzazione dell'attivit\u00e0 giudiziaria e, comunque, concernenti la gestione del personale di magistratura e il suo stato giuridico\", mentre al dirigente amministrativo spettano la gestione delle risorse umane, finanziarie e strumentali. Ogni anno i due soggetti sono tenuti a redigere concordemente un programma delle attivit\u00e0 da svolgersi nel corso dell'anno.\nLa riforma non ha tuttavia prodotto tutti i suoi effetti sia per la resistenza dei magistrati a spogliarsi dei propri compiti amministrativi, sia per la mancata attuazione delle Direzioni regionali dell'Organizzazione giudiziaria.\nDirigenti del Ministero degli Affari Esteri.\nIl DPR 10 agosto 2000, n. 368 prevede le norme per l'individuazione dei posti di funzione di livello dirigenziale del Ministero degli affari esteri non attribuibili alla carriera diplomatica, a norma dell'articolo 2 della legge 28 luglio 1999, n. 266. Esso prevede che le funzioni dei dirigenti del Ministero degli Affari Esteri sono svolte presso l'amministrazione centrale e all'estero. Presso l'amministrazione centrale il dirigente del Ministero degli Affari Esteri svolge le seguenti funzioni:\nIn particolare, ai Dirigenti non diplomatici, \u00e8 riservato il posto di Direttore Generale per l'Amministrazione e l'Informatica del Ministero degli Affari Esteri.\nAll'estero il Dirigente del Ministero degli Affari Esteri svolge le seguenti funzioni di natura consolare ovvero di natura amministrativa:\nI dirigenti del Ministero degli Affari Esteri dell'area della promozione culturale (APC) sono preposti agli istituti italiani di cultura all'estero di maggiore rilevanza, nel numero di dieci, con particolare riguardo all'attivit\u00e0 di coordinamento della promozione culturale di determinate aree geografiche.\nAmministrazioni periferiche.\nPer le amministrazioni statali non centrali, va notato che la distinzione tra dirigenti di uffici dirigenziali generali e altri dirigenti non \u00e8 presente in tutte le amministrazioni non statali. L'art. 27 del d.lgs. 30 marzo 2001, n. 165 stabilisce che: \nUn'elencazione delle funzioni dirigenziali \u00e8 altres\u00ec contenuta, per i comuni, le province e gli enti locali assimilati, nel d.lgs. 18 agosto 2000, n. 267 il quale all'art. 107, comma 3, stabilisce che:\nL'art. 109 del d.lgs. 267/2000 precisa poi che:\nTerminologia degli atti.\n\u00c8 invalso l'uso di denominare \"determinazione\" (spesso nella prassi abbreviato in \"determina\") il provvedimento adottato dal dirigente nella sua qualit\u00e0 di organo dell'amministrazione, sebbene tale uso non sia omogeneo tra le varie amministrazioni. In alcune si usa la denominazione di \"decreto dirigenziale\"; in altre si usa il pi\u00f9 generico termine di \"provvedimento\".\nDelega di funzioni dirigenziali e vicedirigenza.\nL'art. 17, comma 1 bis, del D.Lgs. 165/2001 (inserito dalla L. 145/2002) prescrive che i dirigenti non generali, per specifiche e comprovate ragioni di servizio, possono delegare per un periodo di tempo determinato, con atto scritto e motivato, alcune delle competenze comprese nelle funzioni di cui alle lettere b, d, ed e del comma 1 dell'art. 17 (escluse, quindi, quelle ad essi delegate dai dirigenti generali) a dipendenti che ricoprano le posizioni funzionali pi\u00f9 elevate nell'ambito degli uffici ad essi affidati. In tal caso non trova applicazione l'art. 2103 del codice civile; il delegato, quindi, non potr\u00e0 rivendicare alcun diritto a un superiore inquadramento, in conseguenza dell'esercizio delle funzioni delegate, anche prolungato nel tempo, come invece previsto per i lavoratori privati.\nCon questa disposizione si vuole fare fronte a quella \"saturazione gestionale\" che rischia in alcuni casi di soffocare la dirigenza, facilitando la trasformazione del dirigente pubblico in un moderno soggetto manageriale, ossia un programmatore, gestore di risorse e processi e controllore dei relativi flussi, pi\u00f9 che un diretto produttore di atti.\nLa stessa ratio \u00e8 sottesa all'art. 17 bis del D.Lgs. 165/2001 (parimenti introdotto dalla L. 145/2002), che stabilisce:\nIn questo modo si vuole evidentemente creare nell'amministrazione pubblica una figura professionale analoga a quella dei quadri del settore privato.\nLa norma, non ancora attuata, ha sollevato dubbi sulla legittimit\u00e0 della soluzione adottata dal legislatore. L'art. 17 bis, infatti, invece di introdurre direttamente la categoria della vice dirigenza, ne \"delega\" il compito alla contrattazione collettiva, che per\u00f2 non \u00e8 libera di individuare chi deve confluire nell'area, dovendosi conformare alla soluzione dettata dal legislatore, che ha fissato puntualmente l'ambito soggettivo di identificazione degli appartenenti alla nuova area contrattuale. Verrebbe cos\u00ec leso il principio che attribuisce alla contrattazione collettiva una competenza esclusiva in tema di inquadramento.\nL'art. 17 bis norma stabilisce che \"I dirigenti possono delegare ai vice dirigenti parte delle competenze di cui all'art. 17\". Mentre il comma 1 bis dell'art. 17, pur sancendo un ambito di delega pi\u00f9 limitato, \u00e8 immediatamente applicabile, la delega di compiti alla vice dirigenza \u00e8 subordinata a una previsione collettiva che introduca la categoria; questa, d'altra parte, ha carattere di stabilit\u00e0 e permanenza, laddove la delega prevista dal comma 1 bis dell'art. 17 ha una durata limitata e transitoria.\nAncora non appare chiaro quale siano i poteri delegabili ai vice dirigenti, e in particolare, se i dirigenti di seconda fascia possano delegare i compiti ad essi gi\u00e0 delegati da parte dei dirigenti generali; la sub-delega, per principio generale non \u00e8 ammessa in assenza di una legge che non la consenta espressamente. N\u00e9 tanto meno \u00e8 chiaro a quali vice-dirigenti possano essere delegati poteri gestori e soprattutto in applicazione di quali criteri.\nLa mobilit\u00e0 tra settore pubblico e privato.\nLa 15 luglio 2002, n. 145 (agli artt. 7, 8, 9) consente, secondo modalit\u00e0 differenziate, l'utilizzo di dirigenti pubblici presso enti e organismi pubblici e privati diversi dall'amministrazione di appartenenza.\nI dirigenti delle pubbliche amministrazioni (nonch\u00e9 gli appartenenti alla carriera diplomatica e prefettizia e, limitatamente agli incarichi pubblici, anche i magistrati ordinari, amministrativi e contabili e gli avvocati e i procuratori dello Stato) possono essere collocati in aspettativa senza assegni, per lo svolgimento di attivit\u00e0 presso soggetti e organismi, pubblici o privati, anche operanti in sede internazionale (comma 1, art 23 bis D.Lgs. 165 del 2001)\nVengono pi\u00f9 precisamente individuate due ipotesi di \"mobilit\u00e0\":\nLa prima d\u00e0 al dipendente la possibilit\u00e0 di compiere una diversa esperienza lavorativa presso altra amministrazione o soggetti privati.\nLa seconda, invece, risponde prevalentemente a un interesse dell'amministrazione, fatto proprio nei \"singoli progetti di interesse specifico\" che giustificano l'assegnazione.\nIl licenziamento.\nDopo la contrattualizzazione del pubblico impiego in Italia, la Cassazione nel 2007 ha chiarito che la disciplina della dirigenza pubblica non \u00e8 sovrapponibile a quella delle aziende private, e deve invece essere assimilata a quella dei dipendenti della pubblica amministrazione italiana sulla base di quanto previsto dall'art. 21 del d.lgs. 30 marzo 2001, n. 165.\nA sua volta, per il recesso del rapporto di lavoro degli impiegati pubblici (e dei dirigenti, a questi assimilati), valgono le stesse norme che regolano il licenziamento dei dipendenti privati con qualifica impiegatizia (in base all'art. 51, legge 165/2001), le tutele previste dall'articolo 18 dello Statuto dei Lavoratori, e il diritto alla reintegrazione. Il citato D.Lgs. 165/2001, art. 21, prevede che il licenziamento sia riservato ai casi di maggiore gravit\u00e0 di inosservanza delle direttive impartite dagli organi competenti e di \"ripetuto\" mancato raggiungimento degli obiettivi. Prima del licenziamento, sono previsti la revoca dell'incarico, oppure, in crescendo, la sospensione fino a 2 anni da qualsiasi incarico dirigenziale; sono per\u00f2 obbligatori la contestazione scritta e il contraddittorio.\nRango e corrispondenze.\nBench\u00e9 non esista una precisa griglia di equiparazione tra le varie cariche civili e militari dello Stato, il rango dei dirigenti pu\u00f2 essere dedotto sia dall'ordine cerimoniale della Repubblica che da altre normative. A fini cerimoniali, i dirigenti si collocano nella sesta e nella settima categoria nell'ordine di precedenza dei funzionari pubblici stabilito con d.p.c.m. del 14 aprile 2006 (pubblicato sulla Gazzetta Ufficiale n. 174 del 28 luglio 2006) recante \"Disposizioni generali in materia di cerimoniale e disciplina delle precedenze tra le cariche pubbliche\".\nAi fini dell'attribuzione del trattamento economico spettante per le missioni all'estero, il personale dello Stato, compreso quello delle amministrazioni ad ordinamento autonomo, delle universit\u00e0 e della scuola, \u00e8 suddiviso nei gruppi indicati nella Tabella A annessa al decreto del Ministero del Tesoro 27 agosto 1998, come modificata dal D.lgs. n. 223 del 4 luglio 2006. I dirigenti di prima e seconda fascia ricadono nel gruppo III.\nPresso il Ministero della difesa i posti di funzione dirigenziale possono essere occupati sia da civili che da militari, secondo la seguente tabella di equivalenza. I dirigenti civili hanno i relativi poteri gerarchici e disciplinari sul personale militare da essi dipendente. Il potere disciplinare si esercita mediante rapporto informativo al comandante di corpo che applica una delle sanzioni previste dal regolamento di disciplina militare.\nPer una tabella di equivalenza tra i gradi militari e quelli dei dirigenti civili delle forze di polizia italiane si veda la voce \"Distintivi di grado e di qualifica italiani\", mentre per una tabella di equivalenza tra i gradi degli ufficiali delle forze armate italiane e le qualifiche funzionali dei dipendenti pubblici si veda il Decreto del Ministero della Difesa 18 aprile 2002. A livello internazionale, un dirigente pubblico italiano \u00e8 equivalente a un \"senior executive\" del Civil Service britannico, a un \"administrateur civil\" della funzione pubblica francese e a un \"chef d'unit\u00e9\" della Commissione europea."}
{"id": "2161681", "revid": "339392", "url": "https://it.wikipedia.org/wiki?curid=2161681", "title": "Taverna di Moe", "text": ""}
{"id": "2161682", "revid": "1442080", "url": "https://it.wikipedia.org/wiki?curid=2161682", "title": "IMAC (informatica)", "text": "Il termine IMAC nel campo dei sistemi informativi sta per \"Install Move Add Change\".\nEsso rappresenta una delle funzioni primarie del servizio di assistenza svolto dal reparto IT di un'organizzazione. Questo reparto pu\u00f2 essere interno all'organizzazione (allora si parla\ndi approccio make) oppure appartenente ad un fornitore di servizi esterno (quindi siamo in un caso di esternalizzazione).\nLe quattro voci stanno a significare (in sequenza di operazioni I, M, A, C):\nDiversi strumenti di assistenza hanno una delle categorie di classificazione dei ticket lavorati basate su task IMAC."}
{"id": "2161685", "revid": "767487", "url": "https://it.wikipedia.org/wiki?curid=2161685", "title": "Il volo dei draghi", "text": "Il volo dei draghi (\"The Flight of Dragons\") \u00e8 un film d'animazione nel 1982 diretto da Jules Bass e Arthur Rankin Jr..\nIl film, di genere fantasy, \u00e8 ispirato liberamente al libro omonimo di Peter Dickinson e al romanzo fantasy \"Il drago e il George\" di Gordon R. Dickson.\nTrama.\nMolti secoli prima del nostro, in un tempo a cavallo tra la fine dell'era della magia e l'inizio dell'era del progresso, le creature magiche sono minacciate e il loro declino sembra ormai prossimo. Gli unici a resistere sono i draghi. L'equilibrio del mondo \u00e8 affidato a quattro maghi fratelli e ai loro quattro draghi. Carolinus, il mago della natura, con il suo drago Gorbash. Lotazar, il mago della luce e dell'aria, con il suo drago Shin-tzu. Solarius, il mago dell'acqua, dello spazio e delle altezze, con il suo drago Lunarian. E infine Omadan il mago di tutto ci\u00f2 che \u00e8 malvagio e mostruoso, con il suo drago Briagr. Carolinus, spaventato per quanto sta per accadere, convoca i tre fratelli presso il palazzo delle Antichit\u00e0, esseri forti e potenti creatori di tutto ci\u00f2 che \u00e8 stato, che \u00e8 e che sar\u00e0. Carolinus spiega ai fratelli il suo progetto di una valle nascosta agli occhi dell'uomo dove tutta la magia e le creature magiche vi si possano riparare, ma da cui poter comunque aiutare l'uomo a fantasticare e a ispirarlo.\nOmadan, il signore del male, non \u00e8 spaventato da questo declino ma anzi ne \u00e8 sempre pi\u00f9 contento al punto da andare contro i fratelli, forte del fatto che, grazie alla sua influenza negativa, riuscir\u00e0 ad avere sempre pi\u00f9 potere, portando l'uomo sulla cattiva strada mettendo l'uno contro l'altro. Carolinus decide quindi di avviare una spedizione magica e i suoi due fratelli gli fanno dono dello scudo di Saturno, in grado di allontanare qualsiasi magia cattiva, e del flauto addormenta-draghi. Per poter attuare la missione, il mago della natura, ha bisogno di tre avventurieri (che non possono essere i tre maghi, dato che sono fratelli ed \u00e8 proibito dalle antichit\u00e0). Il mago della natura convoca quindi Sir Smith, un cavaliere coraggioso, e il suo drago Gorbash. Ma chi pu\u00f2 essere il terzo? Di certo non sua figlia, la giovane Melisande (che ha adottato dopo la morte dei suoi genitori). Per questo il mago, chiede aiuto alle Antichit\u00e0 che mostrano a lui un giovane ragazzo del XX secolo. Questo ragazzo, il cui nome \u00e8 Peter Dickinson, ha la particolarit\u00e0 di essere il discendente di Peter, il primo essere umano che ha insegnato ai draghi a parlare e di essere il primo uomo di scienza a distanza di settecentosettantasette generazioni. Guardando nel futuro, Carolinus vede che il ragazzo ha creato un gioco le cui pedine sono proprio i quattro maghi, Melisande e Gorbash il drago ed \u00e8 alle prese con la stesura di un libro chiamato \"Il volo dei draghi\" in cui spiega come questi possano volare e sputare fuoco. Cos\u00ec il mago lo contatta e lo porta nel suo tempo. Appena arrivato, Peter incrocia subito lo sguardo di Melisande e tra i due nasce l'amore. Omadan per\u00f2 \u00e8 sempre in agguato e manda il suo drago ad uccidere Peter. Gorbash cerca di salvarlo, ma Carolinus con una magia errata fonde i due in un unico essere. Dato che bisogna essere in tre per effettuare la missione si unisce al gruppo Smirgle, un drago anziano che serv\u00ec a suo tempo Carolinus nelle sue imprese. I pericoli sono sempre in agguato, per questo Smirgle non perde tempo e spiega a Peter (nel corpo di Gorbash) come fare a volare e a sputare fuoco. Ma Omadan li osserva e manda loro degli ostacoli che riescono a superare solo grazie all'intervento di Arak, un lupo morto annegato ma che Solarius, il mago blu, decide di salvare, Giles, l'elfo e Danielle l'arciere. Solo la scienza riuscir\u00e0 a contrastare le potenti magie di Omadan e creare finalmente la valle che tanto speravano.\nCensura.\nEsistono due versioni del film , una integrale e una censurata .\nLa scena riguarda la notte in cui un Orco Gigante rapisce Sir Orrin Neville-Smythe e Danielle sfondando il muro della camera da letto del primo : nella versione tagliata si vede nel letto il solo Smythe, mentre nella versione integrale, accanto a lui dorme Danielle.\nIn Italia , la versione circolata in vhs e tv \u00e8 quella integrale (mentre il dvd USA della Warner contiene la versione censurata)."}
{"id": "2161693", "revid": "113149265", "url": "https://it.wikipedia.org/wiki?curid=2161693", "title": "Conservatorio Musicale Giuseppe Verdi", "text": ""}
{"id": "2161694", "revid": "106456", "url": "https://it.wikipedia.org/wiki?curid=2161694", "title": "Aprile ogni goccia un barile", "text": "Aprile ogni goccia un barile \u00e8 un proverbio a sfondo laico, appartenente al genere agricolo-meteorologico, dato che si occupa delle caratteristiche meteorologiche del mese di aprile, tra le quali vi \u00e8 anche la pioggia, che \u00e8 propizia per l'agricoltura e soprattutto per la vite.\nAprile e la pioggia.\nLa pioggia vale un carro d'oro.\nLe prime piogge di aprile sono auspicate e invocate perch\u00e9 utili soprattutto ai contadini e il loro valore \u00e8 inestimabile."}
{"id": "2161699", "revid": "1782831", "url": "https://it.wikipedia.org/wiki?curid=2161699", "title": "Ir\u00e8ne Jacob", "text": "Biografia.\nNata a Parigi da un padre fisico, Maurice Jacob, e una madre psicologa, \u00e8 l'unica figlia femmina in una famiglia con quattro figli. All'et\u00e0 di tre anni si trasfer\u00ec con la famiglia a Ginevra per ritornare, appena diciottenne, a Parigi. Oltre al francese, parla correntemente italiano ed inglese.\nHa interpretato il ruolo di Desdemona nel film \"Othello\" (1995) di Oliver Parker, con Kenneth Branagh. Nel 1991 ha vinto il premio come miglior attrice al Festival di Cannes per il film \"La doppia vita di Veronica\" e nel 1995 ha ricevuto la candidatura al premio BAFTA alla migliore attrice protagonista per \"Tre colori - Film rosso\". \u00c8 stata candidata due volte al premio C\u00e9sar per la migliore attrice, nel 1992, per \"La doppia vita di Veronica\" e nel 1995, per \"Tre colori - Film rosso\".\nDoppiatrici italiane.\nDa doppiatrice \u00e8 sostituita da: "}
{"id": "2161700", "revid": "1305772", "url": "https://it.wikipedia.org/wiki?curid=2161700", "title": "Dungeon Siege", "text": "Dungeon Siege \u00e8 un action RPG sviluppato dalla Gas Powered Games e pubblicato dalla Microsoft. Il gioco ripropone diverse caratteristiche di \"Diablo\", con una grafica tridimensionale.\nNel 2003 \u00e8 stata pubblicata l'espansione del gioco \"Dungeon Siege - Legends of Aranna\", la quale include il gioco originale.\nTrama.\nIl gioco \u00e8 ambientato nel Regno di Ehb, situato ad est del continente di Aranna. La storia narra dei continui attacchi condotti dai Krug e i goblin delle paludi, che cercano di raggiungere le citt\u00e0 di Stonebridge e Glacern, dove si comprende che \u00e8 stato rapito Merik, il Gran mago della X legione, ed \u00e8 stato rubato il suo scettro del potere. Il gioco racconta del suo recupero e di come il suo rapimento sia stato voluto dai Seck.\nGli ambienti di gioco spaziano dal deserto fino a paesaggi ghiacciati.\nIl gioco.\nIl gioco varia ambientazioni e luoghi: tipicamente si alterna un'area selvaggia o un dungeon, dove si combatte, livella e si raccolgono oggetti e tesori, a un'area cittadina, dove si trovano gli npc. Attivit\u00e0 tipiche nella citt\u00e0 sono il ricevere quest, fare affari con i mercanti, aggregare membri al proprio team.\nI personaggi.\nL'avventura parte con il proprio personaggio principale, con la possibilit\u00e0 di aggregare al proprio gruppo un massimo di 8 durante il viaggio. Ogni personaggio pu\u00f2 anche essere sostituito da un mulo da soma, che non sar\u00e0 in grado di combattere, ma potr\u00e0 portare una quantit\u00e0 di oggetti molto maggiore.\nCaratteristiche dei personaggi.\nLe caratteristiche dei personaggi si livellano automaticamente, a seconda del ruolo che ognuno avr\u00e0 in combattimento. Quindi, non c'\u00e8 un momento dedicato alla scelta delle classi. Le caratteristiche sono determinate unicamente dall'esperienza fatta dal personaggio con una determinata arma o abilit\u00e0. In questo gioco in particolare, le \"classi miste\" sono molto sfavorite, mentre quelle \"pure\" risultano molto pi\u00f9 performanti.\nLe caratteristiche dividono in due sottosezioni:\nCaratteristiche generiche.\nA seconda del ruolo di un personaggio, egli aumenter\u00e0 principalmente una delle tre, ma in minima parte saliranno anche le altre due. Ad esempio, un personaggio che gioca da guerriero crescer\u00e0 molto in forza, ma anche un po' in destrezza, e in minima parte anche in intelligenza.\nInoltre, gli oggetti, specialmente quelli di alto livello, hanno dei requisiti in termini di queste caratteristiche.\nAbilit\u00e0 di combattimento.\nIn questo caso, ogni personaggio aumenta solo e soltanto la caratteristica che utilizza. Un mago pu\u00f2 specializzarsi in magia da combattimento, orientate a fare pi\u00f9 danni, o magie naturali, che includono anche guarigione e altre magie di supporto. Gli oggetti non hanno requisiti di queste abilit\u00e0."}
{"id": "2161701", "revid": "38120", "url": "https://it.wikipedia.org/wiki?curid=2161701", "title": "Boxe ai Giochi olimpici", "text": ""}
{"id": "2161722", "revid": "46291", "url": "https://it.wikipedia.org/wiki?curid=2161722", "title": "Himantoglossum hircinum", "text": "Himantoglossum hircinum \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea alta da 20 a 90\u00a0cm con due rizotuberi globosi e robusti.Le foglie sono grandi, ellittico-lanceolate, inguainanti il fusto, acuminate le superiori.\nL'infiorescenza, densa e multiflora, pu\u00f2 portare fino a 80 fiori che emanano uno sgradevole odore caprino.\nI tepali sono verdi con nervature e margini striati di rosso, conniventi a casco.\nIl labello \u00e8 trilobato e di color rossastro o violaceo con la parte basale bianca punteggiata di viola; il lobo mediano, pi\u00f9 lungo dei laterali, \u00e8 nastriforme (fino a 6\u00a0cm) e allargato e appena bifido all'apice mentre i lobi laterali sono lineari e leggermente divergenti; lo sperone \u00e8 breve (3\u20135\u00a0mm) e conico.\nPeriodo di fioritura: da maggio a giugno.\nDistribuzione e habitat.\n\u00c8 diffusa dall'Europa occidentale al bacino del Mediterraneo centro-occidentale.\u00c8 presente in Italia meridionale e in Sicilia, Liguria e Piemonte meridionale: specie molto rara.\nPredilige ambienti aridi su substrato calcareo, scarpate, da 500 fin oltre i 1800 m."}
{"id": "2161723", "revid": "599013", "url": "https://it.wikipedia.org/wiki?curid=2161723", "title": "Wrath", "text": ""}
{"id": "2161726", "revid": "287204", "url": "https://it.wikipedia.org/wiki?curid=2161726", "title": "Wish I Could Fly", "text": "Wish I Could Fly \u00e8 un singolo del duo svedese Roxette, pubblicato il 1\u00ba febbraio 1999 come primo estratto dal sesto album in studio \"Have a Nice Day\".\nDescrizione.\nIl brano, scritto da Per Gessle, segna il ritorno sulle scene dopo tre anni di silenzio, ma soprattutto diventa il loro maggior successo dai tempi di \"Sleeping in My Car\" del 1994.\nHa ottenuto un ottimo riscontro di pubblico alla sua uscita.\nNel Regno Unito, il singolo \u00e8 riuscito ad arrivare all'undicesima posizione, diventando il miglior risultato per i Roxette dai tempi di \"Almost Unreal\".\n\"Wish I Could Fly\" si \u00e8 inoltre piazzato nella top 10 di Svezia e Finlandia, e nella top 20 in Austria, Svizzera e Norvegia.\nBench\u00e9 l'album \"Have a Nice Day\" non sia stato pubblicato negli Stati Uniti, la Edel Music ha distribuito il singolo di \"Wish I Could Fly\" con la riedizione del greatest hits \"Don't Bore Us, Get to the Chorus!\", ed \u00e8 riuscito a raggiungere la posizione 27 nella classifica \"U.S. Adult Contemporary Chart\" nei primi mesi del 2000.\nNei paesi in lingua spagnola, il brano \u00e8 stato distribuito con il titolo \"Quisiera Volar\" per l'airplay radiofonico.\nVideo musicale.\nIl videoclip \u00e8 stato diretto da Jonas \u00c5kerlund."}
{"id": "2161727", "revid": "57636774", "url": "https://it.wikipedia.org/wiki?curid=2161727", "title": "Corrente di offset", "text": "In elettronica, la corrente di offset (IOS) in un amplificatore operazionale \u00e8 la corrente elettrica data dalla differenza tra le due correnti di ingresso quando la tensione d'uscita \u00e8 nulla e l'amplificatore a riposo. Si misura applicando agli ingressi la tensione di offset, i quali ottengono uscita nulla."}
{"id": "2161734", "revid": "599013", "url": "https://it.wikipedia.org/wiki?curid=2161734", "title": "Forest Lawn Memorial-Parks &amp; Mortuaries", "text": "Forest Lawn Memorial-Parks &amp; Mortuaries \u00e8 una societ\u00e0 statunitense, fondata senza scopi commerciali, che gestisce i cimiteri e gli obitori nelle contee di Los Angeles, Orange e Riverside.\nStoria.\nFondata a San Francisco nel 1906, si afferma che il dottor Hubert Eaton sia il vero \"fondatore\" di Forest Lawn, anche se per via dei contributi forniti."}
{"id": "2161745", "revid": "599013", "url": "https://it.wikipedia.org/wiki?curid=2161745", "title": "Millennium Biltmore Hotel", "text": "Il Millennium Biltmore Hotel \u00e8 un hotel situato a Los Angeles. Fu costruito su iniziativa dell'imprenditore John McEntee Bowman.\nStoria.\nLa sua apertura avvenne nel 1923 e in quell'epoca era uno degli alberghi pi\u00f9 grandi della zona. I suoi interni sono stati utilizzati per alcuni video come quello di Britney Spears (\"Overprotected\") e film come \"Cruel Intentions\", \"Ghostbusters\", \"Beverly Hills Cop\" e \"Il professore matto\"."}
{"id": "2161747", "revid": "114325", "url": "https://it.wikipedia.org/wiki?curid=2161747", "title": "Illorsuit (Uummannaq)", "text": ""}
{"id": "2161755", "revid": "106456", "url": "https://it.wikipedia.org/wiki?curid=2161755", "title": "Aprile, dolce dormire", "text": "Aprile, dolce dormire \u00e8 un proverbio a sfondo laico, dato che si occupa delle abitudini indotte dalle caratteristiche meteo del mese di aprile, tra le quali vi \u00e8 anche il primo caldo, una sorta di agiatezza e soprattutto un senso di stanchezza causato dal tepore di questo periodo annuale. \nAprile ed il sonno.\nAprile, il sonno e gli asini.\nAnche se i due eventi non sembrerebbero molto collegati, bisogna ricordare che in questo mese, e soprattutto in quello successivo, gli asini iniziano ad entrare in amore e quindi ragliano a profusione non curandosi troppo del dolce sonno del malcapitato loro vicino.\nAprile, il sonno, il vino ed il grano.\nQuesto proverbio contadino ci ricorda che proprio nel momento dell'anno in cui il lavoratore tende alla pigrizia, le riserve iniziano a scarseggiare.\nAprile, il sonno e la natura.\nIn questo mese, la natura, anzich\u00e9 dormire, si ravviva completamente.\nRiferimenti nella cultura di massa.\nIl passo della \"Canzone dei dodici mesi\" di Francesco Guccini dedicato al mese di aprile fa riferimento a questo proverbio con le parole:"}
{"id": "2161762", "revid": "38275", "url": "https://it.wikipedia.org/wiki?curid=2161762", "title": "88/55", "text": ""}
{"id": "2161763", "revid": "1924342", "url": "https://it.wikipedia.org/wiki?curid=2161763", "title": "Crack the Skye", "text": "Crack the Skye \u00e8 il quarto album in studio del gruppo musicale statunitense Mastodon, pubblicato il 24 marzo 2009 dalla Warner Bros. Records.\nTematiche ed influenze.\nRiguardo alle tematiche e alle tendenze dell'album il cantante e bassista Troy Sanders ha dichiarato:\nPer produrre l'album la band ha scelto come produttore Brendan O'Brien, noto per aver lavorato con Bruce Springsteen, Pearl Jam e The Black Crowes. Questa scelta si spiega con la volont\u00e0 dei membri di avvicinarsi al sound degli anni sessanta e settanta, tanto da utilizzare per le registrazioni strumenti ed amplificatori tipici di quegli anni.\nAd ulteriore prova di questa volont\u00e0 nell'album compare un brano, \"The Czar\", diviso in quattro movimenti, omaggio alle band progressive rock:"}
{"id": "2161764", "revid": "114325", "url": "https://it.wikipedia.org/wiki?curid=2161764", "title": "Illorsuit (Qaqortoq)", "text": ""}
{"id": "2161766", "revid": "1305887", "url": "https://it.wikipedia.org/wiki?curid=2161766", "title": "Adrienne Barbeau", "text": "Biografia.\nNata e cresciuta a Sacramento in California, da madre di origine armena e padre di origine franco-canadese, irlandese e tedesca ottenne una certa popolarit\u00e0 grazie alla serie televisiva \"Maude\". A cavallo fra gli anni settanta e gli ottanta lavor\u00f2 in molti film horror, fra cui i pi\u00f9 importanti restano \"Fog\", \"Creepshow\" e il leggendario \"\". Risale a quel periodo il matrimonio col regista John Carpenter, a cui diede un figlio, John Cody, e dal quale divorzi\u00f2 nel 1984.\nIn seguito lavor\u00f2 come doppiatrice del personaggio di Catwoman in \"Batman\". Entr\u00f2 poi nel cast della serie televisiva \"Carniv\u00e0le\", trasmessa da HBO, e torn\u00f2 in teatro impersonando Judy Garland in \"The Property Known as Garland\". Nel 2006 pubblic\u00f2 la propria biografia \"There Are Worse Things I Could Do\" e nel 2008 il romanzo horror \"Vampyres of Hollywood\"."}
{"id": "2161770", "revid": "1305772", "url": "https://it.wikipedia.org/wiki?curid=2161770", "title": "Nikolay Nenovsky", "text": "Biografia.\nNikolay Nenovsky \u00e8 figlio del prof. Neno Nenovsky (1934-2004), noto giurista bulgaro e membro della Corte Costituzionale della Bulgaria\nSi laurea in economia presso l'Universit\u00e0 Statale Lomonosov di Mosca,(1984-1989) e studia economia e finanze in Francia e Svizzera (1990-1996). Consegue il titolo di dottore di ricerca presso l'Istituto di economia dell'Accademia delle Scienze bulgara(1995).\nNel periodo 1988-1989 lavora nella commissione del COMECON a Mosca. Lavora come esperto di finanza alla SOGENAL, in Lussemburgo (1994). Insegna teoria della moneta e finanza internazionale all'Universit\u00e0 di economia nazionale e mondiale, Cattedra di Ragioneria e finanze dal 1997. \u00c8 professore all'Universit\u00e0 di Orl\u00e9ans, in Francia, dal 2000. Ricercatore associato all'ICER, \u0422\u043erin\u043e dal 2006.\nDal 1\u00ba settembre 2012 Nikolay Nenovsky sar\u00e0 professore all'universit\u00e0 di Piccardia Jules Verne, CRIISEA a Amiens.\nLavora nella Banca Nazionale Bulgara, dal 1996 e nel periodo 2002-2008 \u00e8 membro del suo Consiglio direttivo.\n\u00c8 cofondatore, nel 2002, della Societ\u00e0 bulgara \u201cFriedrich Hayek\u201d, e, nel 2003, dell'\"Associazione bulgara di macroeconomia\".\nLe sue principali aree di ricerca sono la teoria della moneta e la politica monetaria, la storia del pensiero economico e dell'economia politica. Si occupa anche dei problemi del currency board nella Bulgaria.\nNel 2006 ha pubblicato una monografia sull'economista francese Albert Aftalion, nato a Rouss\u00e9, in Bulgaria."}
{"id": "2161778", "revid": "15756", "url": "https://it.wikipedia.org/wiki?curid=2161778", "title": "Niccol\u00f2 Manucci", "text": "Partito da Venezia per l'Asia nel 1653 al seguito di un nobile inglese, Henry Bard, visconte di Bellomont, diretto a Isfahan in missione diplomatica per conto del re d'Inghilterra Carlo II Stuart. Giunto in India nel 1656 svolge varie mansioni presso la corte Moghul, inizialmente assoldato come artigliere, in seguito viene ingaggiato come medico; svolge poi incarichi diplomatici per conto dei portoghesi di Goa, ma anche per conto degli inglesi (East Indian Company) e dei francesi (Compagnie des Indes orientales). Gli ultimi anni della sua vita li passa tra Madras e Pondich\u00e9ry, \u00e8 a questo periodo che risale la stesura della sua opera letteraria: la Storia do Mogor, resoconto dei suoi viaggi e dettagliata descrizione dell'Impero Moghul di fine Seicento.\nBiografia.\nNiccol\u00f2 Manucci nasce a Venezia il 19 aprile 1638, da Pasqualino Manucci, di professione \u00abpestaspecie\u00bb, e Rosa Bellini; \u00e8 il primo di sei figli (Andrea, Giorgio, Franceschina, Angela e Pierina).\nNel settembre 1653, appena quindicenne, si imbarca su di una nave in partenza dal porto di Venezia, tra i passeggeri vi \u00e8 anche Henry Bard, visconte di Bellomont, che prende il giovane Nicol\u00f2 al suo servizio come valletto. Nel febbraio del 1654, dopo diversi mesi di navigazione, la nave giunge finalmente sulle coste della Turchia, e i due sbarcano nel porto di Smirne. Al seguito di Lord Bellomont attraversa tutta l'Anatolia per raggiungere la Persia, meta della missione diplomatica del suo protettore. Si recano a Isfahan, dove giungono probabilmente nell'ottobre del 1654, capitale dell'Impero persiano e residenza reale. A Isfahan restano per circa un anno, lo scopo di Lord Bellomont \u00e8 ottenere un'udienza presso l'imperatore Shah Abbas II, Carlo II d'Inghilterra sperava che lo sci\u00e0 di Persia gli fornisse l'aiuto economico necessario per sconfiggere Cromwell e i rivoluzionari inglesi. Le trattative per\u00f2 non vanno a buon fine e Lord Bellomont, con Nicol\u00f2 al seguito, si rimette in viaggio.\nSi dirigono verso Bandar Abbas, citt\u00e0 sulla costa Persiana, e da l\u00ec raggiungono il porto di Hormuz dove ottengono il permesso di imbarcarsi su di una nave della Compagnia Inglese delle indie Orientali diretta a Surat. Nel gennaio 1656 giungono a Surat, \"il maggior porto dell'India Orientale e il pi\u00f9 frequentato dagli europei.\"\nA Surat Manucci vi rimane due mesi e mezzo, il tempo necessario per preparare il viaggio di Lord Bellomont a Delhi, sede della corte dell'imperatore moghul Shah Jahan. Verso met\u00e0 marzo si mettono in viaggio e, dopo numerose tappe, giungono ad Agra dove sono ospiti dei mercanti inglesi del posto. Ad Agra il caldo \u00e8 asfissiante e decidono di lasciare la citt\u00e0. Il 17 giugno si ripetono in viaggio ma a soli tre giorni di distanza, il 20 giugno 1656, Lord Bellomont muore improvvisamente, probabilmente proprio a causa delle elevate temperature. Manucci si ritrova solo, senza pi\u00f9 il suo protettore, in un paese straniero, privato di ogni suo bene, impossibilitato a proseguire nel suo viaggio.\nIn seguito ad uno spiacevole incontro con due artiglieri inglesi impiegati nell'esercito dell'imperatore Shah Jahan si trova costretto a seguirli a Delhi. Arrivato in citt\u00e0 reca dal segretario del re, Wazir Khan, per informarlo dell'accaduto e porgergli le proprie rimostranze. Wazir Khan resta cos\u00ec colpito dal giovane Nicol\u00f2 che gli procura un'udienza con l'imperatore.\nDecide di stabilirsi per il momento a Delhi, trova ospitalit\u00e0 presso Claude Maill\u00e9, avventuriero francese, fonditore nell'esercito del principe Dara Shikoh, primogenito dell'imperatore Shah Jahan. Grazie a questa sua nuova amicizia ottiene un colloquio con il principe Dara Shikoh, anch'egli resta colpito da questo giovane che, seppur appena giunto in India, \u00e8 perfettamente a suo agio con il complesso cerimoniale di corte e possiede una capacit\u00e0 linguistica tale da permettergli di esprimersi in turco, in persiano e in francese. Dara Shikoh gli offre di entrare nel suo esercito: Manucci si arruola come artigliere.\nA Delhi Manucci frequenta prevalentemente europei, \"specie i chirurghi e gli artiglieri\", che insieme ai mercanti e ai missionari rappresentano le principali categorie di occidentali presenti nell'India del Seicento.\nNel 1658 scoppia una guerra fratricida tra Aurangzeb e Dara per la successione al trono moghul. Nell'aprile 1659 Dara \u00e8 definitivamente sconfitto nella battaglia di Deorai, e tenta di fuggire in Perisia, ma viene catturato e condotto a Delhi dove trova la morte: la notte del 30 agosto 1659 viene assassinato da alcuni schiavi al servizio di Aurangzeb. Manucci si ritrova nuovamente solo e senza protezione: rifiuta l'amnistia concessa da Awrangzeb a tutti gli europei che militavano nell'esercito sconfitto, a patto che essi si arruolassero nelle sue file, e si mette in viaggio per il Kashmir, al seguito della carovana imperiale.\nDella vita che conduce tra il 1659 (dopo la morte di Dara Shikoh) e il 1662 Nicol\u00f2 non racconta molto, solo avvenimenti di poco conto. Tra questi per\u00f2 ve ne \u00e8 uno di particolare interesse, racconta di essere riuscita a guarire un familiare dell'ambasciatore del re di Balkh in missione diplomatica a Delhi. Fatto di per s\u00e9 banale c'\u00e8 da chiedersi per\u00f2 come mai venne chiamato proprio Nicol\u00f2, che non \u00e8 un medico e che non ha nulla a che fare con la pratica di tale professione. Agli occhi della popolazione dell'India del Seicento ogni europeo aveva capacit\u00e0 curative superiori a quelle dei medici locali. La cura che somministra al suo paziente, una modifica nella dieta e un \u00abestratto tonico di corallo\u00bb, si rivela vincente e nel giro di cinque giorni l'afgano si ristabilisce completamente. Il successo riportato lo convince percorre questa nuova carriera e, tramite i familiari veneziani con i quali \u00e8 riuscito a mantenere qualche contatto, si procura dei libri di medicina.\nAll'inizio del 1663 lascia Delhi per recarsi in Bengala, prima per\u00f2 sosta ad Agra per qualche tempo presso il Collegio dei Padri Gesuiti. Da Agra raggiunge Allhabad (l'odierna Prayagraj), prosegue poi per Varanasi, e di qui a Patna. Da Patna continua il suo viaggio via acqua e nel giro di pochi giorni approda a Rajmahal, non vi sosta a lungo, vuole raggiungere Dacca, la capitale del Bengala. Lasciata Dacca, dopo pi\u00f9 di un mese, giunge nella citt\u00e0 di Hooghly, il suo soggiorno qui dura circa due mesi durante i quali intercede per conto dei gesuiti presso il governatore. Le sue abilit\u00e0 diplomatiche riescono a far loro ottenere l'autorizzazione di costruire una chiesa in muratura; colpiti dalle sue capacit\u00e0 i gesuiti gli offrono un incarico come portavoce presso il Mogol, oltre ad un matrimonio vantaggioso.\nManucci rifiuta l'offerta e decide di rimettersi in cammino verso le regioni centrali dell'impero: desidera finalmente praticare la medicina, il cui studio non aveva mai abbandonato.\nVerso la fine del 1663 fa ritorno a Delhi, in quel periodo inizia a frequentare assiduamente la casa del r\u00e0jah Jai Singh, conosciuto quando era artigliere nell'esercito di Dara, che gli offre il ruolo di comandante nella sua artiglieria.\nNel frattempo \u00e8 scoppiata una nuova guerra: Aurangzeb vuole espandere i confini dell'impero Moghul verso sud, in particolare vuole assumere il controllo del Deccan. Il suo progetto espansionistico incontra per\u00f2 la resistenza di Shivaji Bhonsle, a capo della fazione induista.\nCos\u00ec, siamo ora nel 1664 e Manucci \u00e8 stato arruolato nell'esercito imperiale come capo artigliere. Jai Singh decide di servirsi delle doti di diplomatico di Niccol\u00f2, e convince tre rajah alleati di Shivaji a collaborare con le truppe dell'imperatore.\nDopo altre avventure, Manucci si ferma a Delhi, sotto la protesione del giovane figlio di Jai Singh, Kirat Singh. Alla sua morte si trasferisce a Lahore, dove si dedica alla professione di medico.\nRacimolata una discreta fortuna, decide di darsi alla pratica mercantile, ma la nuova attivit\u00e0 si rivela un fallimento.\nMalato e senza un soldo fa ritorno alla corte del Mogol.\nNel 1667 \u00e8 un'altra volta a Delhi, con l'incarico di curare una delle mogli del principe Shah 'Alam, secondo figlio di Alamgir; in seguito viene nominato medico di corte.\nLa vita al seguito del principe lo fiacca molto e nel 1683 ottiene di recarsi a Surat. Qui approfitta di un passaggio per l'enclave portoghese di Goa, offerto dall'amico Fran\u00e7ois Martin, delegato della Compagnia Inglese delle Indie orientali.\nGoa era minacciata dall'esercito di Sambhaji, figlio di Shivaji: ancora una volta Manucci mette alla prova la propria abilit\u00e0 diplomatica, riesce a salvare Goa e, il 29 gennaio 1684, riceve l'onorificenza dell'ordine di Santiago.\nManucci ha ormai deciso di non fare pi\u00f9 ritorno in Europa.\nNel 1686 sposa Helizabet Hartley; si dedica alla medicina e alla scrittura delle sue memorie, i libri della Storia do Mogor, che per lo pi\u00f9 detta a vari copisti. Nel 1706, alla morte della moglie si trasferisce a Pondich\u00e9ry, sulla costa orientale del Deccan.\nMuore nel 1717 a Monte Grande, localit\u00e0 nei pressi dell'attuale Chennai.\nOpere.\nNel 1698, ritiratosi a Pondich\u00e9ry, lontano dalla vita di corte, Manucci si dedica alla stesure delle sue memorie, che detta a vari copisti, nella lingua di ognuno di essi.\nLa Storia do Mogor \u00e8 un quadro completo della storia, dei costumi, della religione dell'Impero del Mogol e descrive gli avvenimenti degli ultimi sei anni del regno del Shah Giahan (1628-1658) e di tutto il regno di suo figlio Awrangzeb (1659-1707), il quale, salito al trono dopo aver sconfitto i fratelli, port\u00f2 l'Impero alla sua massima estensione.\nIl manoscritto dell'opera \u00e8 conservato presso la Biblioteca Nazionale Marciana di Venezia; un volume di illustrazioni \u00e8 conservato presso la Biblioth\u00e8que Nationale di Parigi.\nIl testo integrale \u00e8 stato tradotto in inglese all'inizio del Novecento da William Irvine con il titolo \"Storia do Mogor, or Mogul India 1633-1708 by Niccolas Manucci, venetian; Translated with introduction and notes by William Irvine\", Londra, Murray, 1907.\nUna parte del testo italiano della Storia \u00e8 pubblicata nel volume \"Storia del Mogol di Nicol\u00f2 Manuzzi veneziano\", a cura di Piero Falchetta; Milano, F. M. Ricci, 1986."}
{"id": "2161780", "revid": "114325", "url": "https://it.wikipedia.org/wiki?curid=2161780", "title": "Isortoq (Qaqortoq)", "text": ""}
{"id": "2161782", "revid": "87865", "url": "https://it.wikipedia.org/wiki?curid=2161782", "title": "Kad Merad", "text": "Carriera.\nParticolarmente a suo agio in ruoli ironici e divertenti, ha recitato brillantemente in commedie di successo come \"Gi\u00f9 al Nord\" (2008) di Dany Boon, \"Il piccolo Nicolas e i suoi genitori\" (2009) e \"Le vacanze del piccolo Nicolas\" (2014) di Laurent Tirard, \"Supercondriaco - Ridere fa bene alla salute\" (2014), ancora di Dany Boon e \"Bis - Ritorno al passato\" (2015) di Dominique Farrugia, non disdegnando, tuttavia, anche ruoli impegnati come nel noir \"L'immortale\" (2010) di Richard Berry.\nFa parte dell'associazione benefica \"Les Enfoir\u00e9s\", che riunisce artisti francesi. Nell'ambito di questo progetto, nel 2011, partecipa al videoclip della canzone \"On demande pas la lune\"."}
{"id": "2161783", "revid": "114325", "url": "https://it.wikipedia.org/wiki?curid=2161783", "title": "Isortoq (Ammassalik)", "text": ""}
{"id": "2161787", "revid": "729019", "url": "https://it.wikipedia.org/wiki?curid=2161787", "title": "Hawker Siddeley HS 748", "text": "Lo Hawker Siddeley HS 748 \u00e8 un bimotore turboelica medio di linea ad ala bassa, progettato dalla Avro verso la fine degli anni cinquanta come sostituto del Douglas DC-3, all'epoca impiegato diffusamente come aereo regionale.\nNel progetto, la Avro si concentr\u00f2 sulle prestazioni, particolarmente sulla capacit\u00e0 di decollo e atterraggio da piste corte (STOL) e trov\u00f2 un mercato specifico. Furono costruiti 380 velivoli dalla Hawker Siddeley, mentre uno sviluppo successivo dal nome BAe ATP, tent\u00f2 di competere sul mercato con il de Havilland Canada Dash 8, ma fu prodotto solo in pochi esemplari.\nSviluppo.\nIl progetto originale dell'Avro 748 venne avviato nel 1958, dopo la pubblicazione del drastico libro bianco della difesa del 1957 da parte del ministro britannico Duncan Sandys che port\u00f2 alla chiusura della maggior parte dei programmi di aerei militari nel Regno Unito e indusse la Avro a rientrare sul mercato civile. All'epoca il mercato del corto raggio era in gran parte dominato dal Vickers Viscount, cos\u00ec la Avro decise di progettare un aereo di linea regionale pi\u00f9 piccolo nel disegno e in grado di sostituire i molti Douglas DC-3 che stavano giungendo alla fine del loro vita utile. La Avro non era l'unica societ\u00e0 a vedere un potenziale mercato nella sostituzione dei DC-3 e infatti la Fokker port\u00f2 avanti nello stesso periodo il concorrente Fokker F27. La Avro scelse di competere realizzando un velivolo con migliori prestazioni sulle piste corte, per consentire operazioni anche da aeroporti pi\u00f9 piccoli.\nIl primo aereo vol\u00f2 dallo stabilimento della Avro di Woodford il 24 giugno 1960 e due prototipi diedero subito dimostrazione delle ottime prestazioni nell'operare da piste corte. Furono prodotti 18 Avro 748 Series 1, il primo per la Skyways Coach-Air, ma la maggior parte per le Aerol\u00edneas Argentinas. In questa fase, la denominazione autonoma \"Avro\" all'interno della Hawker Siddeley Group venne a terminare e il modello fu in seguito noto come HS 748.\nLa Series 2 entr\u00f2 in produzione nel 1961, caratterizzata da un maggiore peso massimo al decollo e venne prodotta in 198 esemplari, rendendo il velivolo uno dei progetti britannici pi\u00f9 di successo nel dopoguerra. Segu\u00ec una versione potenziata Series 2A con 71 aerei prodotti cui fecero seguito altri 25 velivoli ulteriormente modificati designati Series 2B.\nI \"\"Series 1\" e \"Series 2\"\" dell'HS 748 furono prodotti su licenza in India dalla Hindustan Aeronautics con il nome HAL-748. La HAL costru\u00ec 89 aerei, 72 per la Indian Air Force e 17 per la Indian Airlines Corporation.\nLa Hawker Siddeley divenne parte della British Aerospace a met\u00e0 degli anni 70 e il \"Series 2B\" ne rappresentava il modello di punta in produzione.\nGli ultimi HS 748 furono realizzati allo standard \"Super 748\" dotati di una versione silenziata dei motori Rolls-Royce Dart nel 1987.\nNella stesura dei piani di volo, il designatore da utilizzare secondo le normative ICAO resta A748.\nVarianti militari.\nL'HS 748 \u00e8 stato realizzato anche in varianti militari di successo.\nGli ultimi 20 esemplari costruiti per l'aeronautica militare indiana, denominati Series 2M, vennero modificati con un portellone di carico pi\u00f9 grande.\nUtilizzatori.\nCivili.\nA tutto agosto 2007, rimangono in attivit\u00e0 un totale di 59 Avro 748. Gli operatori attuali sono:"}
{"id": "2161794", "revid": "830939", "url": "https://it.wikipedia.org/wiki?curid=2161794", "title": "Jan Timman", "text": "\u00c8 stato uno dei pi\u00f9 forti giocatori occidentali del ventennio 1970-1990, raggiungendo nel 1982 la seconda posizione nella graduatoria mondiale dopo Anatolij Karpov. Ha vinto nove volte il campionato olandese ed \u00e8 stato numerose volte candidato al titolo mondiale.\nSi mise in luce come una sicura promessa a 15 anni nel Campionato del mondo juniores (under-20) di Gerusalemme, dove si classific\u00f2 terzo. Nel 1971 ottenne il titolo di Maestro Internazionale e nel 1974 divenne all'et\u00e0 di 23 anni il terzo Grande maestro olandese, dopo Max Euwe e Jan Donner. Nel torneo di Hastings 1973/74 ottenne il primo importante successo internazionale, vincendo il torneo alla pari con Tal', Kuzmin e Szab\u00f3.\nPrincipali risultati.\nTimman vinse moltissimi tornei. Tra i principali Sombor 1974 (con Boris Gulko), Netanya 1975, Reykjav\u00edk 1976 (con Fridrich Olafsson), Amsterdam IBM 1978, Niksi\u0107 1978, Bled/Portorose 1979, Amsterdam IBM e Wijk aan Zee 1981, Las Palmas 1981, Mar del Plata 1982, Bugojno e Sarajevo 1984, Wijk aan Zee 1985, Linares 1988, Euwe Memorial e Coppa del Mondo 1989. Nel 1991 vinse un torneo di scacchi rapidi sconfiggendo nell'ordine Gata Kamskij 1,5 - 0,5, Karpov 2 - 0, Anand 1,5 - 0,5 e infine Kasparov 1,5 - 0,5. Si aggiudic\u00f2 la ragguardevole somma di 75.000 dollari.\nPartecip\u00f2 per la squadra olandese a 13 Olimpiadi degli scacchi dal 1972 al 2004, 11 volte in prima scacchiera. Alle olimpiadi di Haifa 1976 vinse la medaglia d'oro per il miglior risultato in prima scacchiera.\nCandidato al titolo mondiale.\nNel 1978 vinse il torneo zonale di Amsterdam, qualificandosi per l'Interzonale di Rio de Janeiro, ma non raggiunse la qualificazione per il torneo dei candidati. Nell'Interzonale di Las Palmas 1982 arriv\u00f2 a met\u00e0 classifica ma poi nel 1985 vinse l'Interzonale di Mende-Taxco in Messico, qualificandosi per il torneo dei candidati. Nel primo turno perse per\u00f2 col russo Artur Jusupov.\nNel ciclo successivo vinse l'Interzonale di Tilburg 1987 e poi sconfisse negli incontri dei candidati Valery Salov, Lajos Portisch e Jonathan Speelman, ma perse la finale con Anatolij Karpov nel 1990.\nNel 1993 raggiunse ancora una volta la finale dopo aver battuto Robert H\u00fcbner, Viktor Kor\u010dnoj e Artur Jusupov, ma perse il match decisivo con Nigel Short. Tuttavia, in seguito alla decisione di Short e Kasparov, che fond\u00f2 la PCA (\"Professional Chess Association\"), di giocare il loro match al di fuori della FIDE, Timman fu ammesso a giocare un match con Karpov valido per il titolo mondiale FIDE. Il match si svolse in due fasi in settembre e ottobre 1993 prima in varie citt\u00e0 olandesi e poi a Giacarta. L'incontro fu combattuto ma Karpov si impose per 12 \u00bd a 8 \u00bd.\nSuccessi recenti.\nNel 2004 Timman ha vinto un torneo a Reykjav\u00edk ed \u00e8 arrivato secondo ad Amsterdam. Nel 2005 ha vinto a G\u00f6teborg il Campionato europeo a squadre con la squadra olandese, assieme a Loek van Wely, Ivan Sokolov, Sergei Tiviakov e Erik van den Doel. Nel 2006 ha vinto a Malm\u00f6 in Svezia il torneo Siegeman ed \u00e8 arrivato secondo nello Staunton Memorial a Londra.\nPubblicazioni.\nTimman \u00e8 uno dei principali editori della rivista specializzata olandese \"New In Chess\" e ha scritto molti libri di scacchi di successo. Tra questi \"The Art of Chess Analysis\" \u00e8 considerato un classico della letteratura scacchistica. Altre sue opere sono \"Timman's Selected Games\" (1995), \"Fischer, World Champion\" (2002) e \"Cura\u00e7ao 1962: The Battle of Minds that shook the Chess World\" (2007)."}
{"id": "2161798", "revid": "115533", "url": "https://it.wikipedia.org/wiki?curid=2161798", "title": "Hawker Siddeley Andover", "text": ""}
{"id": "2161804", "revid": "21185150", "url": "https://it.wikipedia.org/wiki?curid=2161804", "title": "TIMB1", "text": ""}
{"id": "2161805", "revid": "25152", "url": "https://it.wikipedia.org/wiki?curid=2161805", "title": "Plechanov", "text": ""}
{"id": "2161821", "revid": "547034", "url": "https://it.wikipedia.org/wiki?curid=2161821", "title": "Impero russo dopo il 1870", "text": "L'Impero russo dopo il 1870 mostrava evidenti i segni della profonda crisi che lo avrebbe portato alla dissoluzione, in un quadro geopolitico europeo profondamente cambiato dove anche gli imperi centroeuropei avevano mutato fisionomia.\nLa crisi, non solo sociale ma anche economica e politica, era aggravata, per altro, dai problemi che terrorismo, populismo, diffidenze politiche e, non ultimo, il tentativo di espansione in Asia avevano prodotto.\nLa Russia, dal fallimento del riformismo di Alessandro II ai primi anni di Nicola II, sub\u00ec le incertezze di una politica tentennante e contraddittoria.\nIl Regno di Alessandro II, apertosi nel 1855 sotto l'insegna delle riforme, termin\u00f2 nel 1881 con una bomba lanciata dai terroristi. \nIl modo in cui mor\u00ec lo Zar, 13 marzo 1881, sta a indicare chiaramente la gravit\u00e0 dei problemi politici e sociali dell'Impero. \nPopulisti.\nDopo il 1865 il regime assunse un carattere sempre pi\u00f9 dispotico. I giovani radicali cercavano di reagire al senso della propria impotenza sviluppando il movimento della \"andata del popolo\", il populismo.\nMigliaia di giovani si recavano nelle campagne per fare la vita dei contadini e diventarne la guida culturale e politica: fu un completo insuccesso. Tutto ci\u00f2 allarm\u00f2 profondamente il Governo che mise in atto una forte repressione.\nLa delusione dei populisti si mut\u00f2 in quella ribellione terroristica che nel 1881 condann\u00f2 a morte lo Zar. \nAlla gravit\u00e0 della situazione il nuovo zar Alessandro III, figlio del precedente, rispose con misure che mostrarono tutta la crisi del regime e la condanna storica della dinastia.\nIl potere che i grandi capitali e la burocrazia esercitavano nelle campagne venne rafforzato, mentre il regime reprimeva tutti gli elementi sospetti fossero politici o minoranze etniche. \nAd Alessandro III successe il figlio Nicola II, che doveva essere l'ultimo Zar della Russia. \nNicola II frustr\u00f2 ogni speranza dei liberali nelle riforme costituzionali, alimentando cos\u00ec delusioni e manifestazioni di protesta. \nScoppi\u00f2 il primo sciopero degli operai a San Pietroburgo. Due anni dopo veniva fondato il Partito Operaio Socialdemocratico Russo, scoppiarono disordini studenteschi\nPlechanov.\nColui che introdusse in Russia il marxismo, in una forma politicamente efficace, fu Georgij Valentinovi\u010d Plechanov. Egli sostenne che anche in questo paese il capitalismo rappresentava la forza trainante dell'economia, perci\u00f2 non i contadini ma gli operai costituivano il nucleo principale del movimento rivoluzionario.\nNel 1898 venne fondato il Partito Operaio Socialdemocratico Russo. Nel 1900 nasceva il Partito Socialrivoluzionario che divent\u00f2 il partito pi\u00f9 numeroso della sinistra. \nSviluppo economico.\nLo sviluppo industriale and\u00f2 accelerandosi in modo straordinario.\nEspansione estera.\nLo sviluppo del colonialismo russo si espresse con l'espansione progressiva verso crescenti territori in Asia, mentre si sviluppavano le ambizioni in estremo oriente entrando in competizione con il Giappone per il possesso delle ricche miniere della Manciuria."}
{"id": "2161822", "revid": "290309", "url": "https://it.wikipedia.org/wiki?curid=2161822", "title": "Sacrario militare di Trento", "text": "Il sacrario militare di Trento \u00e8 un sacrario militare che si trova all'interno del cimitero monumentale nella parte meridionale tra i campi comuni 5 e 6 nel portico centrale orientale.\nStruttura.\nIl sacrario \u00e8 in stile neoclassico, presenta una scalinata di accesso, davanti alla quale si trovano colonne di marmo. All'interno \u00e8 collocato un altare di bronzo recante figure allegoriche in altorilievo, opera dello scultore Silvio Zaniboni e all'intorno sono state poste le lapidi dei caduti con le targhe dei nomi. Dietro l'altare si trova una croce che ricorda i caduti della Legione trentina.\nAl di sotto del sacrario si trova la cripta, alla quale si giunge attraverso due scale eliocoidali ricavate nelle parti laterali. In questa cripta si trovano altri loculi dei caduti e un monumento che rappresenta la \"Piet\u00e0\", situato al centro tra quattro colonne.\nCaduti.\nIl sacrario raccoglie 3.202 caduti della prima guerra mondiale, provenienti da trentaquattro cimiteri di guerra della provincia di Trento e 1.580 di questi caduti sono ignoti. "}
{"id": "2161824", "revid": "321225", "url": "https://it.wikipedia.org/wiki?curid=2161824", "title": "Onde di Alfv\u00e9n", "text": ""}
{"id": "2161825", "revid": "327653", "url": "https://it.wikipedia.org/wiki?curid=2161825", "title": "Comunione Anglicana", "text": ""}
{"id": "2161827", "revid": "330270", "url": "https://it.wikipedia.org/wiki?curid=2161827", "title": "Carl Boehm", "text": ""}
{"id": "2161831", "revid": "726373", "url": "https://it.wikipedia.org/wiki?curid=2161831", "title": "Distinta base tecnica", "text": "La distinta base tecnica \u00e8 la prima parte del processo produttivo che coinvolge aziende che producono beni. \nQuesta \u00e8 l'elenco della componentistica che costituisce il bene da produrre; in seguito questo elenco di componenti verr\u00e0 organizzato per entrare nel ciclo produttivo ed essere realizzato. Solitamente tale distinta viene stilata dal progettista, attraverso l'estrapolazione dei componenti dal modello solido, creato per il bene da produrre."}
{"id": "2161833", "revid": "1965197", "url": "https://it.wikipedia.org/wiki?curid=2161833", "title": "Wilhelm Windelband", "text": "Dopo aver studiato a Jena con Kuno Fischer, a Berlino con Hermann Lotze e a Gottinga, si laure\u00f2 nel 1870 a Lipsia con la tesi \"Die Gewissheit der Erkenntis\" (La certezza della conoscenza). Fu professore di filosofia a Zurigo nel 1876, a Friburgo in Brisgovia dal 1877, a Strasburgo dal 1882 e, dal 1903, a Heidelberg, dove mor\u00ec nel 1915. L'anno precedente era stato eletto Socio dell'Accademia delle Scienze di Torino. \nLa filosofia di Windelband.\nNei \"Preludi\" (1884) Windelband afferma, in accordo con il suo maestro Kuno Fischer, la necessit\u00e0, per combattere positivismo e materialismo, di un ritorno a Kant, un ritorno che \u00e8 in realt\u00e0 una rivisitazione fatta alla luce dello storicismo idealistico. Le categorie kantiane hanno bisogno, secondo Windelband, di essere integrate da un sistema di principi: i valori.\nIn \"Storia e scienza della natura\" (1894) Windelband distingue le scienze in \"nomotetiche\" (dal greco \"n\u00f3mos\" e \"thetik\u00f3s\": \u00abche stabilisce leggi\u00bb) e \"idiografiche\" (dal greco \"\u00eddios\" e \"graphik\u00f3s\": \u00abche descrive il particolare\u00bb: le prime sono le scienze della natura che, descrivendo fenomeni che si ripetono esattamente nelle stesse condizioni, possono formulare \u00ableggi\u00bb generali, mentre le seconde sono le scienze storiche che, studiando fenomeni che accadono una volta sola, unici, non ripetibili e particolari, non formulano leggi generali, ma esprimono \u00abfigure\u00bb individuate dal loro \u00abvalore\u00bb (v. ad esempio Immagine idiografica), perch\u00e9 \u00absolo ci\u00f2 che \u00e8 unico ha valore\u00bb.\nSe allora la storia, secondo Windelband, \u00e8 storia di valori, la filosofia \u00e8 ora scienza critica della storia, cos\u00ec come un tempo essa era scienza della natura. In quanto scienza della storia la filosofia esprime giudizi non di fatto, o \"teoretici\", ma giudizi di valore, o \"critici\". I primi esprimono le relazioni che intercorrono tra i fatti, e sono propri delle scienze naturali, mentre i secondi esprimono le relazioni tra i fatti e la coscienza giudicante, e sono propri della filosofia. Questo non significa che il giudizio critico si fondi su criteri personali e dia un risultato soggettivo: anzi, Windelband ritiene che il giudizio critico possa acquisire validit\u00e0 oggettiva. La filosofia \u00e8 dunque \u00abscienza critica dei valori universali\u00bb e il suo compito \u00e8 stabilire le \u00abnorme\u00bb sulle quali si fondano i tre giudizi critici fondamentali: il giudizio logico, il giudizio etico e il giudizio estetico.\nLogica, etica ed estetica sono cos\u00ec i tre campi d'indagine della filosofia, dalla quale \u00e8 esclusa tanto la metafisica, in quanto conoscenza puramente dogmatica della realt\u00e0, che la psicologia, disciplina che Windelband considera meramente empirica. Le norme logiche, etiche ed estetiche, sulle quali si fondano i relativi giudizi critici, sono stabilite da quella che Windelband chiama infatti \u00abcoscienza normale\u00bb o \u00abnormativa\u00bb: di questa, per\u00f2, noi non possiamo raggiungere una completa comprensione, essendo essa \u00abun ideale di cui cogliamo l'orlo soltanto\u00bb."}
{"id": "2161837", "revid": "56588", "url": "https://it.wikipedia.org/wiki?curid=2161837", "title": "Sede titolare di Cuma", "text": ""}
{"id": "2161838", "revid": "1948203", "url": "https://it.wikipedia.org/wiki?curid=2161838", "title": "Contrada Cappiano", "text": ""}
{"id": "2161839", "revid": "880848", "url": "https://it.wikipedia.org/wiki?curid=2161839", "title": "Braccialetto", "text": "Un braccialetto o bracciale \u00e8 un articolo di gioielleria che viene indossato intorno al polso. I braccialetti possono essere realizzati in pelle, stoffa, plastica, oro o metallo, ed a volte possono essere impreziositi da pietre preziose o altri elementi. Sono stati utilizzati, almeno fino al Rinascimento, da entrambi i sessi tradizionalmente come motivo ornamentale nell'uno e come distintivo di carica nell'altro.\nI braccialetti vengono anche utilizzati in campo medico per scopi identificativi, ma soprattutto, nel corso dei secoli, a causa della sua forma a cerchio, ha assunto un significato magico ed \u00e8 usato come amuleto.\nStoria.\nL'origine del termine \"braccialetto\" deriva dal latino \"brachile\" (\"del braccio\"), attraverso il francese \"barcel\".\nLe prime forme di braccialetti risalgono all'et\u00e0 del bronzo, ed erano costituiti da semplici cerchi realizzati in vari materiali.\nI bracciali sono presenti in quasi tutti i siti archeologici, soprattutto in quelli europei e mediorientali. Negli strati neoilitici il bracciale appare come un cerchio di sezione tonda o a nastro bronzeo, talvolta presentante le estremit\u00e0 lavorate con temi figurativi.\nNell'et\u00e0 del ferro i bracciali si costruirono di varie leghe e metalli tra i quali l'oro e l'argento.\nNell'antico Egitto i braccialetti erano conosciuti gi\u00e0 nel 5000 a.C., realizzati con ossa, pietra o legno ed avevano principalmente un significato religioso e spirituale. Il \"braccialetto scarabeo\" \u00e8 uno dei pi\u00f9 riconoscibili simboli dell'antico Egitto, dato che lo scarabeo indicava la rinascita e la rigenerazione. \nIn seguito vari tipi di braccialetti furono utilizzati nella Roma antica anche se la derivazione sembra proprio essere etrusca. Le \"armillae\" erano bracciali indossati dai soldati al braccio sinistro, come simbolo del valore militare, mentre i patrizi usavano i \"destrali\" sul braccio destro. Celebri erano anche i bracciali a forma di rettile indossati dalla donne al di sopra del gomito. \nSia nell'antica Grecia sia nell'arte ellenistica ma anche in quella assira fu diffusa la forma di cerchio aperto e decorato alle sue estremit\u00e0 con una coppia di teste di animali, tipicamente leone o capro. Di questo modello se ne realizzarono sia cavi che massicci. \nSe nel Medioevo l'uso del braccialetto sub\u00ec un declino, durante il Rinascimento torn\u00f2 in auge, agevolato anche dalle maniche corte.\nIn America latina, il braccialetto Azabache era indossato per proteggersi dal \"Mal de ojo\", o malocchio. Ai neonati era fatto indossare l'azabache (un braccialetto d'oro), affinch\u00e9 fossero protetti.\nIn Bulgaria una tradizione chiamata Martenitsa voleva che si indossasse una fascia bianca intorno al polso affinch\u00e9 Baba Marta facesse arrivare la primavera.\nIn alcune parti dell'India, il numero ed il tipo di braccialetti indossati da una donna indicano il suo stato maritale.\nAttualmente i braccialetti vengono indossati indifferentemente da uomini e donne come accessori di abbigliamento."}
{"id": "2161841", "revid": "120682790", "url": "https://it.wikipedia.org/wiki?curid=2161841", "title": "Leila Khaled", "text": " \u00c8 membro del Fronte Popolare per la Liberazione della Palestina (FPLP).\nLa Khaled divenne nota per la sua partecipazione al dirottamento del volo TWA 840 del 29 agosto 1969, prima donna in assoluto coinvolta in un'azione simile. Si ripet\u00e9 l'anno dopo, partecipando ad uno dei quattro dirottamenti simultanei terminati a Dawson's Field il 6 settembre 1970, tentando di sequestrare l'aereo della compagnia di bandiera israeliana El Al, uno degli avvenimenti che fecero precipitare la Giordania nel drammatico periodo detto del Settembre Nero.\nBiografia.\nNata ad Haifa nell'allora Mandato britannico della Palestina, la sua famiglia si stabil\u00ec a Tiro, in Libano, durante l'esodo palestinese del 1948. All'et\u00e0 di quindici anni Khaled divenne una delle prime aderenti dell'organizzazione panaraba radicale del Movimento Nazionalista Arabo, organizzato a partire dalla fine degli anni quaranta da George Habash, quando era ancora uno studente di medicina dell'Universit\u00e0 americana di Beirut. La sezione palestinese di questo movimento divenne nota come Fronte Popolare per la Liberazione della Palestina (FPLP), in seguito alla guerra dei sei giorni del 1967.\nDopo essersi trasferita a pensione presso degli evangelici americani a Sidone, e dopo essersi diplomata, Khaled si iscrisse nel 1962 all'Universit\u00e0 americana di Beirut, interrompendo per\u00f2 in fretta gli studi a causa di difficolt\u00e0 economiche. In seguito a ci\u00f2 si trasfer\u00ec in Kuwait, dove lavor\u00f2 per un periodo come insegnante.\nI dirottamenti.\nAll'inizio del 1969 lasci\u00f2 il lavoro per seguire un addestramento militare speciale all'interno di un campo del FPLP in Giordania.\nIl 29 agosto 1969 la Khaled prese parte assieme al pugile Salim Issaoui (S\u0101lim \u02bf\u012as\u0101w\u012b) al dirottamento di un Boeing 707 della compagnia statunitense TWA. Il volo TW 840, in servizio fra Los Angeles e Tel Aviv, prevedeva due scali tecnici, a Roma e ad Atene. Montati a bordo durante il primo, la coppia prese controllo dell'aeromobile appena dopo il decollo, facendolo dirigere verso Damasco. Ella racconta di aver ordinato al pilota di sorvolare simbolicamente Haifa, citt\u00e0 natale di entrambi i dirottatori, in modo da poterle far vedere dall'alto i luoghi della sua prima infanzia, che non avrebbero pi\u00f9 potuto rivedere. Nell'episodio non vi furono morti o feriti, ma l'aeromobile venne fatto saltare in aria dopo aver fatto sbarcare le 116 persone presenti a bordo. Secondo alcune fonti, la dirigenza del FPLP si aspettava che a bordo vi fosse Yitzhak Rabin, all'epoca ambasciatore di Israele negli Stati Uniti d'America, anche se tale circostanza \u00e8 stata smentita dalla stessa Khaled.\nDopo questo episodio, divenuta una celebrit\u00e0 grazie ad una fotografia di Eddie Adam molto pubblicizzata (scattata nel 1970 in un campo profughi palestinese in Libano, che la ritraeva con un AK-47 ed in testa una kefiah), la Khaled si sottopose a sei interventi di chirurgia plastica al naso e al mento per cambiare l'estetica del volto, rendendosi meno riconoscibile per permetterle di partecipare ad eventuali altri dirottamenti aerei, e non vestire pi\u00f9 i panni di una icona.\nIl 6 settembre 1970, Leila Khaled, assieme al giovane statunitense di origine nicaraguense, Patrick Arg\u00fcello, un sandinista simpatizzante per la causa palestinese, cerc\u00f2 di dirottare il volo LY 219 della El Al, in servizio fra Amsterdam e New York. Si trattava di una parte del piano coordinato dei dirottamenti di Dawson's Field, una serie di azioni quasi simultanee portate a termine dal FPLP. Pare che i due costituissero solo una parte del commando incaricato dell'operazione, che avrebbe dovuto essere condotta da quattro elementi. L'attacco fu sventato dall'intervento di un agente delle forze di sicurezza israeliane presente a bordo dell'aereo, il quale uccise Arguello prima di riuscire a sopraffare la Khaled. Sebbene avesse con s\u00e9 due granate a mano, la Khaled sostenne di aver ricevuto rigide istruzioni di non mettere in pericolo i passeggeri dell'aereo civile.\nIl pilota diresse il velivolo sull'aeroporto londinese di Heathrow, dove Khaled fu trasferita alla stazione di polizia di Ealing. Il 1\u00ba ottobre il governo britannico la rilasci\u00f2 nel quadro di uno scambio di prigionieri. L'anno seguente il FPLP abbandon\u00f2 la tattica dei dirottamenti aerei.\nVita recente.\nLeila Khaled disse in un'intervista di aver sviluppato il suo amore per il Regno Unito quando la prima persona che and\u00f2 a visitarla in carcere, un funzionario dell'immigrazione, le chiese come mai era arrivata nel paese priva di un visto valido. Entr\u00f2 inoltre in buoni rapporti con i due agenti assegnati alla sua custodia ad Ealing, mantenendo in seguito una corrispondenza con essi. La Khaled ha continuato a tornare in Gran Bretagna per tenere conferenze fino al 2002, sebbene le fosse stato recentemente rifiutato il visto dall'ambasciata britannica per recarsi a Belfast al F\u00e9ile an Phobail, un festival internazionale annuale di cultura irlandese.\nLa Khaled ha dichiarato di non credere pi\u00f9 da tempo nel dirottamento di aerei come una legittima forma di protesta, nonostante la sua diffidenza nei confronti delle trattative fra Israele ed i paesi arabi, che secondo lei non sono un vero \"\"processo di pace, ma un processo politico dove l'equilibrio di forze in gioco \u00e8 dalla parte di Israele, e non dalla nostra. Essi hanno tutti gli assi nella manica, mentre i palestinesi non hanno alcunch\u00e9 su cui fare affidamento\".\n\u00c8 inoltre membro dell'Unione dei Comitati delle Donne Palestinesi. Appare di frequente sulle trasmissioni delle reti arabe.\nVive ad Amman, in Giordania, dove \u00e8 sposata con il medico Fayez Rashid da cui ha avuto due figli, Bader e Bashar."}
{"id": "2161848", "revid": "729019", "url": "https://it.wikipedia.org/wiki?curid=2161848", "title": "Bracciale", "text": "Bracciale (\"Armzeug\" in lingua tedesca) era un vocabolo in uso nel Medioevo e nell'Et\u00e0 Moderna per indicare l'apparato difensivo dell'intero arto superiore (mano e spalla escluse). Fu in uso alla cavalleria pesante tardo-gotica tanto quanto ai corazzieri del XVI-XVII secolo.\nNell'uso moderno, \"bracciale\" \u00e8 sinonimo di braccialetto.\nStoria.\nBracciale era il termine utilizzato nel Tardo Medioevo per indicare l'insieme delle parti metalliche (fondamentalmente piastre in acciaio lavorate in forma tronco-conica), tra loro articolate per mezzo della cubitiera posta a protezione del gomito, che proteggevano il braccio del guerriero corazzato con armatura a piastre: specificamente vambrace e rebrace, i \"canons de bras\" di lingua francese.\nAi primordi dell'Et\u00e0 Moderna, il bracciale venne modificato per la nuova utenza dei corazzieri con i medesimi accorgimenti valsi per il cosciale. Invece della piastra metallica tronco-conica si adottarono lamelle articolate le une alle altre, su modello della \"lorica manica\" gi\u00e0 in uso presso l'esercito romano imperiale, onde garantire non solo un'adeguata protezione ma anche una maggior mobilit\u00e0."}
{"id": "2161849", "revid": "363629", "url": "https://it.wikipedia.org/wiki?curid=2161849", "title": "Sede titolare di Sabiona", "text": "Sabiona (in latino: \"Sebanensis\") \u00e8 una sede titolare della Chiesa cattolica, che ebbe sede nel Monastero di Sabiona, prima dello spostamento a Bressanone attorno all'anno 1000.\nStoria.\nTra il VI secolo e l'XI secolo Sabiona fu un'importante diocesi, originariamente suffraganea del patriarcato di Aquileia e dal 798 dipendente dalla metropolia di Salisburgo, facendo parte cos\u00ec dell'antico mandamento bavarese.\nLa diocesi di Sabiona \u00e8 considerata l'organizzazione ecclesiastica pi\u00f9 antica della regione del Tirolo. Fin dall'Alto Medioevo san Cassiano di Imola venne venerato come martire di Sabiona, mentre una leggenda medievale narra che fosse il primo vescovo di Sabiona. A Cassiano era dedicata l'antica cattedrale della diocesi. Un altro vescovo attribuito dalla tradizione alla sede sabionese \u00e8 l'apocrifo san Lucano o \"Lugano\", vescovo nel V secolo, detto \"apostolo delle Dolomiti\".\nIl primo vescovo di Sabiona storicamente documentato \u00e8 sant'Ingenuino. Prese parte al sinodo di Grado del 579, dove si firma come \"episcopus secundae Raetiae\", durante il quale ader\u00ec, assieme ai vescovi del patriarcato aquileiese, allo scisma tricapitolino; partecip\u00f2 poi al sinodo di Marano del 590; nel 591 sottoscrisse la lettera dei vescovi scismatici all'imperatore Maurizio.\nUn catalogo dei vescovi di Sabiona, redatto in forma poetica nel IX secolo, riporta i nomi dei presunti primi quattro vescovi di questa sede: dopo Ingenuino, ci sarebbe Mastulo, molto dubbio per Lanzoni, ma ammesso dal Kehr; seguono Giovanni, non documentato storicamente, e Alimo, vescovo certo di Sabiona nella seconda met\u00e0 dell'VIII secolo.\nUn altro catalogo, pi\u00f9 recente (XIV secolo), menziona quattordici vescovi dopo Ingenuino e prima di Alimo; gli ultimi due, Mastulo e Giovanni, sono i medesimi riportati dal catalogo pi\u00f9 antico.\nNel 901 l'imperatore Ludovico IV il Fanciullo dona la localit\u00e0 di Bressanone al vescovo Zaccaria. Da questo momento essa divenne la residenza occasionale dei vescovi sabionesi, finch\u00e9 sul finire del X secolo la sede venne traslata definitivamente nella nuova citt\u00e0, la cui diocesi ne rappresenta oggi la continuazione. \u00c8 con Albuino nel 977 che per la prima volta si parla di un vescovo di Sabiona e Bressanone (\"sanct\u00e6 Sabianensis et Prixianensis \u0119cclesi\u00e6 \u0119piscopus\").\nDal 1967 Sabiona \u00e8 annoverata tra le sedi vescovili titolari della Chiesa cattolica; dal 12 settembre 2017 l'arcivescovo, titolo personale, titolare \u00e8 Angelo Accattino, nunzio apostolico in Bolivia."}
{"id": "2161859", "revid": "1305772", "url": "https://it.wikipedia.org/wiki?curid=2161859", "title": "Portamento", "text": "Con il termine Portamento si indica il modo di comportarsi o di camminare di una persona, tuttavia si possono intendere pi\u00f9 significati:"}
{"id": "2161862", "revid": "3115", "url": "https://it.wikipedia.org/wiki?curid=2161862", "title": "Diocesi di Cuma", "text": "La diocesi di Cuma (in latino: \"Dioecesis Cumana\") \u00e8 una sede soppressa e sede titolare della Chiesa cattolica.\nStoria.\nCuma fu sede di un'antica diocesi della Campania. La presenza cristiana nella citt\u00e0 \u00e8 molto antica e tracce della penetrazione della nuova religione nel territorio si possono rinvenire nel \"Pastore di Erma\", scritto nella seconda met\u00e0 del II secolo: l'autore narra che in Cuma gli apparve una donna, identificata poi con la Chiesa, che gli consegna un testo da leggere ai \"presbyteroi\" della comunit\u00e0 cumana.\nSecondo tradizioni locali, ma che non hanno una certezza storica, alla comunit\u00e0 cumana \u00e8 legata la memoria di due santi martiri: san Massimo e santa Giuliana. Le loro reliquie erano certamente custodite nella cattedrale diocesana, dedicata proprio a san Massimo, e da qui trasferite a Napoli dall'ultimo vescovo cumano Leone quando la citt\u00e0 fu distrutta nel 1207.\nLa cattedrale fu edificata ristrutturando e riadattando il tempio di Giove, sulla sommit\u00e0 dell'acropoli cumana. Scavi archeologici condotti all'inizio del XX secolo hanno permesso di scoprire una lapide che, oltre alla menzione del vescovo Giulio, fino a quel momento ignoto, ha permesso di identificare con certezza le strutture con la cattedrale cumana e la sua dedica a san Massimo.\nPrimo vescovo di Cuma potrebbe essere Massenzio, menzionato negli \"Acta\" di san Massimo. Il primo documentato storicamente \u00e8 Adeodato, che partecip\u00f2 nel 465 al sinodo romano indetto da papa Ilario.\nTra i successori di Adeodato, viene ricordato in particolare Miseno. Inviato come legato dell'Antipapa Felice II a Costantinopoli nel 483/484, strinse amicizia con il patriarca Acacio. Richiamato a Roma venne deposto e scomunicato. Nel 495 fu riabilitato e reintegrato nel suo incarico episcopale; in questa veste partecip\u00f2 a due sinodi romani di papa Simmaco. Mor\u00ec nel 511, come attestato dalla sua lapide sepolcrale, conservata a Pozzuoli.\nAlla morte del vescovo Liberio, papa Gregorio Magno affid\u00f2 la diocesi in amministrazione a Bennato, vescovo di Miseno, e poi, dal 593 circa, un\u00ec le due sedi. Di certo Cuma e Miseno rimasero unite per tutta la durata dell'episcopato di Bennato (\u2020 599).\nLa diocesi ebbe termine quando Cuma fu interamente distrutta all'inizio del XIII secolo, essendo divenuta teatro di guerre tra Svevi e napoletani. Numerosi cumani fuggiaschi trovarono ospitalit\u00e0 a Giugliano, insieme con il Clero ed il Capitolo Cattedrale, trasferendovi anche il culto di San Massimo e Santa Giuliana. Il territorio diocesano venne unito a quello di Aversa, mentre gran parte delle reliquie e dei tesori della sede episcopale furono traslati a Napoli. Non esiste un atto formale di soppressione della diocesi; tuttavia, ancora nel XIII e XIV secolo le decime nella diocesi di Aversa venivano raccolte secondo l'antica appartenenza territoriale delle chiese (per esempio: \"in atellano diocesis aversane\", oppure: \"in cumano diocesis aversane\").\nDal 1970 Cuma \u00e8 annoverata tra le sedi vescovili titolari della Chiesa cattolica; dal 17 novembre 1986 il vescovo titolare \u00e8 Julio Mar\u00eda El\u00edas Montoya, O.F.M., gi\u00e0 vicario apostolico di El Beni."}
{"id": "2161863", "revid": "228587", "url": "https://it.wikipedia.org/wiki?curid=2161863", "title": "Mei Day", "text": "M.E.I Day (una canzone indipendente per l'estate) \u00e8 una compilation di brani di area indipendente italiana, pubblicata nell'estate 2003.\nIl disco.\nContiene 11 tra Artisti e band di area italiana. La raccolta, curata e prodotta da Giulio Tedeschi per Toast Records e AudioCoop venne distribuita in omaggio nel \ncircuito promozionale (radio, riviste, dj's)."}
{"id": "2161864", "revid": "35813", "url": "https://it.wikipedia.org/wiki?curid=2161864", "title": "Palais Royal", "text": ""}
{"id": "2161866", "revid": "1318658", "url": "https://it.wikipedia.org/wiki?curid=2161866", "title": "Louis Hersent", "text": "Biografia.\nLouis Hersent era figlio di un incisore, e questo lo avvicin\u00f2 al disegno e all'arte sin da piccolo. Terminati i primi studi divenne allievo di Jacques-Louis David e del barone Jean-Baptiste Regnault. La prima volta che tent\u00f2 di vincere il Prix de Rome, ottenne soltanto il secondo premio, ma nel 1797 riusc\u00ec nel suo intento e vinse con il quadro \"La Morte di Catone d'Utica\".\nFu un pittore storico, sempre aderente allo stile e ai soggetti del neoclassicismo che aveva appreso dagli insegnamenti di David. Ma fu anche un validissimo autore di ritratti, nei quali profuse spesso accenti romantici. Dipinse molti soggetti a tutta persona, fra i quali \"Le Duc de Richelieu\", \"Le Prince de Carignan\", ecc. \nAl Salon del 1802 espose la tela \"Metamorfosi di Narciso\", e continu\u00f2 a essere presente, con rare interruzioni, fino al 1831.\nI suoi lavori pi\u00f9 importanti nel periodo dell'impero furono \"\"Achille si separa da Briseide\" e \"Atala morente fra le braccia di Chactas\" (entrambi incisi poi da Landon nei suoi \"Annales du Mus\u00e9e\"); \"Un episodio della vita di F\u00e9nelon\", dipinto nel 1810, si trova al Castello di Malmaison, mentre \"Passaggio del ponte a Landshut\", dello stesso anno, \u00e8 esposto a Versailles.\nLa produzione pi\u00f9 importante di Hersent, e la sua maggior fortuna, comunque, si collocano nel periodo della Restaurazione: \"Luigi XVI consola gli afflitti\" (Versailles) e \"Dafni e Cloe\" furono esposti al Salon del 1817, mentre, all'esposizione del 1819, la tela di soggetto storico \"L'abdicazione di Gustavo Vasa\" valse a Hersent una medaglia d'onore: il quadro, acquistato dal duca di Orl\u00e9ans, si trovava al Palais-Royal e venne distrutto nel 1848; ne rimane oggi solo l'incisione a opera di Henriquel-Dupont.&lt;br&gt;\"Ruth\", dipinto nel 1822, fu acquistato da Luigi XVIII, che fu sempre un potente patrono di Hersent: il re lo nomin\u00f2 ufficiale della Legion d'onore e lo raccomand\u00f2 per un posto all'Institut de France (Acad\u00e9mie des Beaux-Arts), dove occup\u00f2 il seggio del pittore G\u00e9rard van Spaendonck, che era da poco deceduto.\nAnche sotto Carlo X Hersent continu\u00f2 a essere trattato con molto favore: per il re dipinse \"Monaci al Monte San Gottardo\"\", esposto nel 1824. Nel 1831 Hersent present\u00f2 per l'ultima volta alcune sue opere al Salon: i ritratti dei sovrani Luigi Filippo d'Orl\u00e9ans e Maria Amalia di Borbone, e del loro figlio, il Duca di Montpensier; dipinse anche due ritratti del compositore Gaspare Spontini, di cui uno \u00e8 attualmente conservato a Berlino, l'altro (del 1825) nella Pinacoteca civica e galleria di arte contemporanea di Jesi.\nDopo questa data Hersent cess\u00f2 di partecipare alle esposizioni annuali, e scelse di ritirarsi a vita privata. Solo nel 1846 consegn\u00f2 alcune opere, fra cui un ritratto della scrittrice Delphine Gay de Girardin, alla \"Soci\u00e9t\u00e9 d'Artistes\". Fra i suoi allievi vi furono i paesaggisti Jacques Raymond Brascassat e\nConstant Dutilleux.\nHersent spos\u00f2 Louise Marie-Jeanne Mauduit (1784-1862), figlia di un colto geometra, anche lei pittrice ed ex allieva di Charles Meynier. La sua prima mostra al \"Salon de peinture\" avvenne nel 1810. Ella in seguito apr\u00ec, nella loro abitazione parigina in \"rue Cassette\", una scuola di pittura riservata alle donne e ne affid\u00f2 la direzione ad una delle sue migliori allieve: Madame D\u00e9nos, alla quale succedette Auguste Galimard (1813-1880), autore di una celebre \"Leda\".\nLouis Hersent mor\u00ec a ottantatr\u00e9 anni, nel 1860. Marie-Jeanne Hersent lo segu\u00ec un anno dopo.\nLa coppia riposa oggi a Parigi nel cimitero di P\u00e8re-Lachaise dove la loro tomba \u00e8 ornata con un medaglione di marmo bianco e dei bassorilievi di Fran\u00e7ois Lanno che rappresentano i due artisti e le loro opere.\nOpere.\nStampe.\nLouis Hersent dedic\u00f2 l'ultima parte della vita principalmente all'incisione, illustrando le \"Fiabe\" di Jean de La Fontaine"}
{"id": "2161878", "revid": "62221", "url": "https://it.wikipedia.org/wiki?curid=2161878", "title": "Deutsche Gesellschaft fur Keltische Studien", "text": ""}
{"id": "2161880", "revid": "106456", "url": "https://it.wikipedia.org/wiki?curid=2161880", "title": "Quando canta il cucco si dorme dappertutto", "text": "Quando canta il cucco si dorme dappertutto \u00e8 un proverbio popolare a sfondo laico, dato che si occupa delle abitudini del cuculo, che dai contadini viene preso come riferimento per la sua regolare apparizione e per il suo canto nel momento stesso in cui scocca la primavera\nIl cucco ed il sonno.\nL'arrivo del cuculo, abitualmente verso i primi di aprile, \u00e8 un indice della buona stagione ed in campagna era utilizzato anche a fini giuridici per determinate scadenze: ad esempio nella antica Germania, il suo canto poteva anche coordinare il rilascio di fondi campagnoli.\nIl cucco e la quercia.\nQuesto \u00e8 un proverbio dell'Italia meridionale che ricorda al padrone di lavoro che \u00e8 bella stagione anche per i lavoratori.\nIl cucco in romagna.\nSignifica all'incirca \"Bel cuculo di aprile, quanto tempo avr\u00f2 prima di morire ?\" Il proverbio chiama in causa il cuculo, dato che quest'animale, nel mondo contadino, viene visto come la personificazione dell'orologio."}
{"id": "2161899", "revid": "1005847", "url": "https://it.wikipedia.org/wiki?curid=2161899", "title": "P.Q.M.", "text": "P.Q.M., sigla della locuzione per questi motivi, nel diritto processuale italiano, civile e penale, \u00e8 una sigla che viene posta a capoverso nella parte conclusiva delle sentenze, per introdurre l'esposizione della decisione finale della corte. Pi\u00f9 raramente viene usato anche P.T.M., che sta per tali motivi.\nFunzione.\nL'apposizione della sigla lega formalmente il \"dispositivo\" (cio\u00e8 la decisione) con la sua \"motivazione\", secondo un principio generale di diritto che impone l'obbligo di motivazione di qualunque atto emesso per conto dello Stato; la motivazione deriva perci\u00f2 consequenzialmente da ci\u00f2 che il giudice ha prima \"ritenuto in fatto\" e poi \"ritenuto in diritto\" di dover assumere da quanto appurato in causa per poter decidere."}
{"id": "2161900", "revid": "39884", "url": "https://it.wikipedia.org/wiki?curid=2161900", "title": "Biomimica", "text": ""}
{"id": "2161912", "revid": "1745361", "url": "https://it.wikipedia.org/wiki?curid=2161912", "title": "Cache-c\u0153ur", "text": "Il cache-coeur (anche chiamato in lingua italiana scaldacuore) \u00e8 un tipo di maglione femminile. \nIl cache-coeur consiste in una specie di giacca, i cui due lembi si incrociano sul davanti, formando una scollatura a \"V\", e vengono chiuse sul retro da un cordoncino. \u00c8 generalmente realizzato con maniche lunghe ed in materiali che proteggono dal freddo, come la lana. Fa parte di un tipo di abbigliamento casual-elegante.\nRealizzato sul modello di un tipico capo per bambini, appare per la prima volta negli anni venti."}
{"id": "2161914", "revid": "287204", "url": "https://it.wikipedia.org/wiki?curid=2161914", "title": "Cache-coeur", "text": ""}
{"id": "2161915", "revid": "223320", "url": "https://it.wikipedia.org/wiki?curid=2161915", "title": "Scaldacuore", "text": ""}
{"id": "2161918", "revid": "287204", "url": "https://it.wikipedia.org/wiki?curid=2161918", "title": "Carlos Barr\u00f3n", "text": "Carriera.\nPortiere cresciuto nelle giovanili dell'Adeval C\u00f3rdoba sino alla stagione 2004-05, ha poi giocato nell'Universidad Europea (2005-06), nel Mifesa Tim\u00f3n (2006-07) e nell'UD Las Rozas Boadilla (2007-2008).\nDopo essersi laureato campione di Spagna under-18 e campione di Spagna universitario, al termine della stagione 2007-08 \u00e8 passato alla formazione di \"Division de Honor\" del Lobelle de Santiago F\u00fatbol Sala, meritando la convocazione nella Nazionale Under-21 di calcio a 5 della Spagna giunta alle semifinali del campionato europeo di categoria."}
{"id": "2161921", "revid": "729019", "url": "https://it.wikipedia.org/wiki?curid=2161921", "title": "Alsager", "text": "Alsager \u00e8 un paese di 12.578 abitanti della contea del Cheshire, in Inghilterra."}
{"id": "2161924", "revid": "115751", "url": "https://it.wikipedia.org/wiki?curid=2161924", "title": "Olimpiadi estive 2012", "text": ""}
{"id": "2161927", "revid": "115751", "url": "https://it.wikipedia.org/wiki?curid=2161927", "title": "Giochi olimpici estivi 2012", "text": ""}
{"id": "2161929", "revid": "729019", "url": "https://it.wikipedia.org/wiki?curid=2161929", "title": "Birchwood", "text": "Birchwood \u00e8 un paese di 11.395 abitanti della contea del Cheshire, in Inghilterra."}
{"id": "2161930", "revid": "115751", "url": "https://it.wikipedia.org/wiki?curid=2161930", "title": "Olimpiadi estive 2008", "text": ""}
{"id": "2161931", "revid": "115751", "url": "https://it.wikipedia.org/wiki?curid=2161931", "title": "Giochi olimpici estivi 2008", "text": ""}
{"id": "2161932", "revid": "115751", "url": "https://it.wikipedia.org/wiki?curid=2161932", "title": "Olimpiadi estive 2004", "text": ""}
{"id": "2161933", "revid": "115751", "url": "https://it.wikipedia.org/wiki?curid=2161933", "title": "Giochi olimpici estivi 2004", "text": ""}
{"id": "2161934", "revid": "115751", "url": "https://it.wikipedia.org/wiki?curid=2161934", "title": "Olimpiadi estive 2000", "text": ""}
{"id": "2161935", "revid": "115751", "url": "https://it.wikipedia.org/wiki?curid=2161935", "title": "Giochi olimpici estivi 2000", "text": ""}
{"id": "2161936", "revid": "115751", "url": "https://it.wikipedia.org/wiki?curid=2161936", "title": "Olimpiadi estive 1996", "text": ""}
{"id": "2161938", "revid": "115751", "url": "https://it.wikipedia.org/wiki?curid=2161938", "title": "Giochi olimpici estivi 1996", "text": ""}
{"id": "2161939", "revid": "729019", "url": "https://it.wikipedia.org/wiki?curid=2161939", "title": "Bollington", "text": "Bollington \u00e8 un paese di 7.095 abitanti della contea del Cheshire, in Inghilterra."}
{"id": "2161940", "revid": "115751", "url": "https://it.wikipedia.org/wiki?curid=2161940", "title": "Olimpiadi estive 1992", "text": ""}
{"id": "2161941", "revid": "115751", "url": "https://it.wikipedia.org/wiki?curid=2161941", "title": "Giochi olimpici estivi 1992", "text": ""}
{"id": "2161942", "revid": "666668", "url": "https://it.wikipedia.org/wiki?curid=2161942", "title": "D\u00eddac Plana", "text": "Carriera.\nPortiere cresciuto nelle giovanili del sino alla stagione 2007-08, si \u00e8 laureato campione spagnolo cadetti ed \u00e8 giunto secondo al campionato spagnolo per selezioni territoriali nel 2007. Al termine della stagione 2007-08 \u00e8 passato alla formazione di \"Division de Honor\" del , meritando la convocazione nella Nazionale Under-21 di calcio a 5 della Spagna giunta alle semifinali del campionato europeo di categoria. Il 2 aprile 2018 Plana ha debuttato in nazionale maggiore nell'amichevole vinta per 3-1 contro la . Il 30 agosto 2021 \u00e8 stato incluso nella lista definitiva dei convocati alla Coppa del Mondo 2021, conclusa dalla Spagna ai quarti di finale. Il 28 dicembre 2021 \u00e8 stato incluso nella lista dei convocati per il Campionato europeo 2022."}
{"id": "2161943", "revid": "115751", "url": "https://it.wikipedia.org/wiki?curid=2161943", "title": "Olimpiadi estive 1988", "text": ""}
{"id": "2161944", "revid": "115751", "url": "https://it.wikipedia.org/wiki?curid=2161944", "title": "Giochi olimpici estivi 1988", "text": ""}
{"id": "2161945", "revid": "115751", "url": "https://it.wikipedia.org/wiki?curid=2161945", "title": "Olimpiadi estive 1900", "text": ""}
{"id": "2161946", "revid": "115751", "url": "https://it.wikipedia.org/wiki?curid=2161946", "title": "Giochi olimpici estivi 1900", "text": ""}
{"id": "2161948", "revid": "729019", "url": "https://it.wikipedia.org/wiki?curid=2161948", "title": "Congleton", "text": "Congleton \u00e8 una cittadina di 22.763 abitanti della contea del Cheshire, in Inghilterra. Sorge sulle sponde del fiume Dane, a ovest del canale di Macclesfield, a sud di Manchester.\nLuoghi d'interesse.\n6,4\u00a0km a sud di Congleton \u00e8 presente la Little Moreton Hall."}
{"id": "2161949", "revid": "115751", "url": "https://it.wikipedia.org/wiki?curid=2161949", "title": "Olimpiadi estive 1904", "text": ""}
{"id": "2161950", "revid": "115751", "url": "https://it.wikipedia.org/wiki?curid=2161950", "title": "Giochi olimpici estivi 1904", "text": ""}
{"id": "2161952", "revid": "115751", "url": "https://it.wikipedia.org/wiki?curid=2161952", "title": "Olimpiadi estive 1908", "text": ""}
{"id": "2161953", "revid": "115751", "url": "https://it.wikipedia.org/wiki?curid=2161953", "title": "Giochi olimpici estivi 1908", "text": ""}
{"id": "2161954", "revid": "115751", "url": "https://it.wikipedia.org/wiki?curid=2161954", "title": "Olimpiadi estive 1912", "text": ""}
{"id": "2161955", "revid": "115751", "url": "https://it.wikipedia.org/wiki?curid=2161955", "title": "Giochi olimpici estivi 1912", "text": ""}
{"id": "2161956", "revid": "115751", "url": "https://it.wikipedia.org/wiki?curid=2161956", "title": "Olimpiadi estive 1916", "text": ""}
{"id": "2161957", "revid": "115751", "url": "https://it.wikipedia.org/wiki?curid=2161957", "title": "Giochi olimpici estivi 1916", "text": ""}
{"id": "2161958", "revid": "115751", "url": "https://it.wikipedia.org/wiki?curid=2161958", "title": "Olimpiadi estive 1924", "text": ""}
{"id": "2161959", "revid": "115751", "url": "https://it.wikipedia.org/wiki?curid=2161959", "title": "Giochi olimpici estivi 1924", "text": ""}
{"id": "2161960", "revid": "287204", "url": "https://it.wikipedia.org/wiki?curid=2161960", "title": "Crewe", "text": "Crewe \u00e8 una citt\u00e0 ferroviaria e parrocchia civile di abitanti nella contea cerimoniale del Cheshire nel Regno Unito. \u00c8 conosciuta per essere uno dei pi\u00f9 importanti snodi ferroviari britannici e sede del Crewe Works, uno stabilimento per la costruzione e manutenzione di locomotive e per la produzione di materiale rotabile costruito nel 1840 dalla Grand Junction Railway. Dal 1946 al 2002 fu anche sede degli stabilimenti per la produzione di automobili del gruppo auto Rolls-Royce e Bentley. L'impianto di Pyms Lane nella parte occidentale della citt\u00e0 produce attualmente solo per Bentley.\nStoria.\nSebbene lo sviluppo della citt\u00e0 sia avvenuto nel corso del XIX secolo, di Crewe viene fatta menzione nel Domesday Book, dove viene indicata come \"Creu\". Il nome \u00e8 una derivazione dal gallese \"Cryw\", che pu\u00f2 significare \"trappola per pesci\" o \"briglia\".\nSebbene nell'area circostante siano presenti ritrovamenti risalenti sia all'et\u00e0 preistorica sia all'et\u00e0 romana, i primi riferimenti scritti a un insediamento risalgono all'XI secolo con la documentazione nel Domesday Book dell'esistenza del maniero di Crewe, posseduto da Richard di Vernon. Il maniero pass\u00f2 per diverse famiglie nel corso dei secoli e il villaggio che si svilupp\u00f2 nei dintorni era abitato da circa 295 persone, secondo il censimento del 1831.\nAll'inizio del XIX secolo iniziarono i lavori per la costruzione delle linee ferroviarie che unissero le grandi citt\u00e0 del nord-ovest con quelle delle Midlands e nel 1833 la Grand Junction Railway (GJR) ottenne i diritti per la realizzazione della linea che congiungesse Liverpool a Birmingham. Nonostante i piani iniziali prevedessero che la ferrovia passasse per la cittadina di Nantwich, venne poi stabilito il passaggio dei binari per le \"township\" di Crewe, Monks Coppenhall e Church Coppenhall. Il 4 luglio 1837 la GJR apr\u00ec la linea ferroviaria tra Birmingham e Warrington e venne aperta la stazione ferroviaria di Crewe. Grazie agli interessi della GJR inizi\u00f2 a crescere di importanza col passaggio della linea ferroviaria da Manchester nel 1842 e diventando, ben presto, una stazione di passaggio di diverse linee ferroviarie.\nNel 1840 Joseph Locke, un ingegnere civile, progett\u00f2 l'insediamento urbanistico di Crewe, visto il rapido sviluppo che si stava avendo con l'avvento della ferrovia. Nel 1843 221 unit\u00e0 abitative erano state gi\u00e0 costruite dalle compagnie che gestivano le linee ferroviarie e nel 1857 erano gi\u00e0 diventate 845. E con esse anche la popolazione inizi\u00f2 a crescere velocemente, salendo dai abitanti del 1837 ai circa del 1871. Le stesse compagnie ferroviarie si occuparono anche di costruire infrastrutture di aggregazione sociale, quali una scuola, chiese, un ospedale e mercati. Il \"borough\" di Crewe venne istituito nel 1877 nella \"township\" di Monks Coppenhall. Prese il nome dalla vicina \"township\" di Crewe, che solo nel 1974 prese il nome di Crewe Green per evitare confusioni.\nNel luglio 1887 venne inaugurato il Queen's Park nel cinquantenario dell'apertura della Grand Junction Railway e per festeggiare il giubileo d'oro della regina Vittoria. Il parco venne realizzato grazie al supporto economico della London and North Western Railway, compagnia ferroviaria che era subentrata alla GJR, e venne ufficialmente aperto al pubblico nel giugno 1888.\nNella prima met\u00e0 del XX secolo Crewe divenne sede di industrie pesanti, quali Rolls Royce e Midland Rollmakers. Nel corso della seconda guerra mondiale la fabbrica della Rolls Royce venne convertita alla produzione di motori per aeroplani, rendendo Crewe un obiettivo per bombardamenti nemici, essendo Crewe anche sulla via verso Liverpool. Uno dei peggiori bombardamenti avvenne nel pomeriggio del 29 dicembre 1940, quando la fabbrica della Rolls Royce venne colpita da Junkers Ju 88 tedeschi, causando la morte di 17 persone. Nella seconda met\u00e0 del XX secolo Crewe ha continuato a svilupparsi grazie all'importante posizione della sua stazione ferroviaria e grazie alla presenza di industrie sul suo territorio, principalmente le fabbriche di automobili Rolls Royce e Bentley.\nEconomia.\nIl settore ferroviario \u00e8 ancora importante nell'economia di Crewe, dove ha sede il Crewe Works, uno stabilimento per la manutenzione e l'ispezione di veicoli ferroviari di propriet\u00e0 della Bombardier. Al suo apice al Crewe Works lavoravano circa operai, mentre al 2019 il numero di operai impiegati nello stabilimento era sceso a 320. La maggior parte del sito occupato dagli stabilimenti ferroviari sin dagli inizi del XIX secolo sono stati dismessi e destinati a centri commerciali e parchi. A Crewe \u00e8, inoltre, presente un deposito sia di locomotive elettriche sia di locomotive diesel, gestito dalla DB Schenker.\nLa fabbrica di Pyms Lane produce automobili di lusso per la Bentley, che proprio nello stabilimento situato nella parte occidentale della citt\u00e0 ha il quartier generale. Presso lo storico stabilimento lavorano circa operai. Lo stabilimento venne costruito dalla Rolls-Royce nel 1938 e destinato alla produzione di automobili, ma gi\u00e0 allo scoppio della seconda guerra mondiale la produzione di automobili venne interrotta e convertita alla produzione di motori aeronautici Merlin. Al suo apice nel 1943 a Pyms Lane lavoravano circa persone, 17 delle quali perirono in un bombardamento tedesco il 29 dicembre 1940. Al termine della guerra riprese la produzione di automobili. Nel 1973 la fabbrica pass\u00f2 sotto il controllo della Rolls-Royce Motors, nata dalla scissione dalla casa madre, e sotto essa vi rimase fino al 2003, quando il marchio Rolls-Royce \u00e8 diventato propriet\u00e0 della BMW. Di conseguenza, presso lo stabilimento di Pyms Lane il gruppo Volkswagen continu\u00f2 la produzione solamente di automobili con marchio Bentley.\nA Crewe sono presenti altri stabilimenti industriali, tra i quali quelli della Mornflake, un'azienda produttrice di avena, presente nel Cheshire sin dal 1675 e che impiega circa 300 operai. L'industria edilizia \u00e8 anche in crescita con numerosi progetti per la citt\u00e0 di Crewe.\nInfrastrutture e trasporti.\nLa stazione ferroviaria di Crewe \u00e8 distante dal centro cittadino poco pi\u00f9 di un chilometro ed entr\u00f2 a far parte del \"borough\" di Crewe solamente nel 1937. Si tratta di una delle pi\u00f9 grandi stazioni ferroviarie del Nord Ovest d'Inghilterra e rappresenta una delle principali stazioni di scambio lungo la West Coast Main Line. La stazione ha 12 binari e partono treni diretti per le principali stazioni ferroviarie del Regno Unito, incluse Londra Euston, Liverpool, Manchester e Birmingham.\nCrewe \u00e8 servita dalle strade di categoria A numero A500 (nota anche come \"D road\"), A530 e A534, ed \u00e8 distante solo 8 chilometri dalla motorway M6.\nSport.\nLa principale squadra di calcio della citt\u00e0 \u00e8 il Crewe Alexandra Football Club, societ\u00e0 fondata nel 1877 e che disputa le sue partite interne nell'Alexandra Stadium. La squadra partecipa ai campionati organizzati dalla English Football League sin dal 1892, raggiungendo i maggiori risultati partecipando alla seconda serie inglese in una dozzina di occasioni.\nLa principale squadra di rugby a 13 della citt\u00e0 \u00e8 il Crewe &amp; Nantwich Steamers, societ\u00e0 fondata nel 2003, avente sede nella vicina Nantwich e partecipante al campionato della Rugby League Conference. Il Crewe Railroaders \u00e8 la principale squadra di football americano, partecipante alla BAFA National Leagues. Inoltre, nei pionieristici anni venti e trenta, Crewe era sede di competizioni di speedway, e le manifestazioni si disputavano presso lo stadio sito in Earle Street.\nAmministrazione.\nLa citt\u00e0 fa parte del collegio elettorale di Crewe and Nantwich, che elegge un solo deputato alla Camera dei comuni."}
{"id": "2161961", "revid": "115751", "url": "https://it.wikipedia.org/wiki?curid=2161961", "title": "Olimpiadi di Saint Louis", "text": ""}
{"id": "2161962", "revid": "115751", "url": "https://it.wikipedia.org/wiki?curid=2161962", "title": "Olimpiadi di Stoccolma", "text": ""}
{"id": "2161963", "revid": "59912", "url": "https://it.wikipedia.org/wiki?curid=2161963", "title": "Caban", "text": "Il Caban (anche chiamato \"Pea Coat\", \"Peacoat\" o \"Pea Jacket\") \u00e8 un cappotto ampio e sportivo, generalmente realizzato in panno di colore blu o nero, per via delle sue origini militari europee.. La storia del \"Pea Coat\" \u00e8 infatti profondamente radicata nel campo militare, soprattutto navale ed \u00e8 apparso originariamente tra la fine del diciassettesimo e l'inizio del diciottesimo secolo, quando la prima variante \u00e8 stata indossata dai marinai olandesi (ricordiamo che i Paesi Bassi in quei tempi erano una potenza navale a livello mondiale). \nL'origine del nome \"Pea Coat\" deriva dalla parola \"pijjakker\", vocabolo che \u00e8 stato utilizzato nella lingua olandese per descrivere un cappotto in tessuto di lana grossolana (\"pij\" significa infatti: lana grossa, mentre \"jakker\" sta per l'inglese \"jacket\", quest'ultimo cambiato poi in \"Coat\" dall'inglese: cappotto). Sembra invece che il nome \"Caban\" derivi dall\u2019inglese \"Cab\" ovvero carrozza, poich\u00e9 si dice fosse utilizzato dai cocchieri della famiglia reale.\nMentre gli olandesi sono accreditati per aver inventato il \"Pea Coat\", \u00e8 stata la Royal Navy verso la fine del XIX secolo che ha avuto il merito della divulgazione della giacca. La versione britannica del cappotto era ugualmente progettata per scopi navali, specialmente come uniforme per i sottufficiali. Successivamente l'indumento si \u00e8 diffuso all'inizio del XX secolo nella Marina statunitense, che lo ha adottato al principio per i marinai addetti alle manovre delle navi a vela, e Kaiserliche Marine, dove assunse il nome di \"Colani\" o \"Kulani\" (nome derivato dalla sartoria produttrice dei capi \"Berger &amp; Colani\" in Kiel).\nIl \"Caban\", di tessuto composto da lana pesante (originariamente il \"Melton\" prodotto nell'omonimo distretto del Leicestershire, Inghilterra), o da lana e nylon nella versione statunitense, \u00e8 caratterizzato da un taglio corto che lascia scoperte le gambe, in origine utile a favorire i movimenti dei marinai, una chiusura a doppiopetto con 8 o 6 grandi bottoni neri o blu, ma anche dorati come ad esempio nei Pea Coats della Marina da guerra tedesca, con impressa un'\u00e0ncora e un collo con ampi baveri per proteggersi da spruzzi di mare e raffiche di vento. Le due tasche anteriori verticali all'altezza della vita possono essere utilizzate per riscaldarsi le mani, mentre all'interno vi \u00e8 una sola tasca verticale sul lato destro per conservare oggetti. A volte era inserita all'interno una targhetta con il nome del proprietario.\nIl \"Pea Coat\", rimasto praticamente invariato nel corso degli anni, si \u00e8 avvalso del cinema che ne ha favorito la diffusione tra il grande pubblico; indossato infatti da famosi attori quali: James Cagney ne La riva dei Bruti (1935), Spencer Tracy in Capitani coraggiosi (1937), Edward G. Robinson ne Il lupo dei mari (1941), Gregory Peck in Moby Dick (1956), Peter O'Toole in Lord Jim (1965), Steve McQueen in Quelli della San Pablo (1966), Jack Nicholson ne L'ultima corv\u00e9 (1973) e Robert Redford ne I tre giorni del Condor (1975), \u00e8 apparso nel corso degli anni nel guardaroba di varie generazioni, donando quell'immagine austera ma romantica che appartiene alle divise marinare ed entrando a pieno merito a far parte dell'abbigliamento maschile e femminile casual."}
{"id": "2161964", "revid": "1305772", "url": "https://it.wikipedia.org/wiki?curid=2161964", "title": "Atletica leggera ai Giochi della XIX Olimpiade - 100 metri piani maschili", "text": "I 100 metri piani hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 13-14 ottobre 1968 allo Stadio Olimpico Universitario di Citt\u00e0 del Messico.\nL'eccellenza mondiale.\nIl 20 giugno ai Campionati nazionali di Sacramento si corrono per la prima volta i 100 metri in meno di 10\": Jim Hines e Ronnie-Ray Smith nella prima semifinale e Charles Greene nella seconda ottengono il fatidico 9\"9 (tempi elettrici: Hines 10\"03, Smith 10\"14; Greene 10\"10). In finale si vince invece con 10\"0. L'exploit non si ripete ai Trials, nonostante si corra in altura, a Echo Summit (Lago Tahoe, 1909 metri).\nDietro Hines e Greene, l'esperto Melvin Pender soffia la qualificazione al diciannovenne Smith.\nLa gara.\nIl primo turno eliminatorio non genera grosse sorprese.\nNei quarti di finale Greene piazza un 10\"0 (10\"02), imitato dal cubano Ramirez. Il tedesco est Heinz Erbst\u00f6sser segna un altro primato: diventa il pi\u00f9 veloce eliminato della storia dello sprint poich\u00e9 rimane fuori dalle semifinali nonostante il suo 10\"28.\nIn semifinale Hines vince la prima serie con 10\"0 (10\"08). L'altra \u00e8 appannaggio di Greene con 10\"1. Escono i cubani Ramirez e Figuerola (10\"2 per entrambi) e gli altri due tedeschi est (settimo e ottavo). Sesto nella seconda semifinale, con 10\"3, \u00e8 il cileno Iv\u00e1n Moreno: \u00e8 il bianco che si \u00e8 piazzato meglio. Per la prima volta tutti gli otto finalisti sono atleti di colore.\nIn finale ci si aspetta una lotta a due tra Hines e Greene, con il primo come favorito. In realt\u00e0 il compito per Hines \u00e8 pi\u00f9 agevole del previsto. Greene \u00e8 arrivato leggermente infortunato alla finale e un risentimento muscolare nella seconda parte della gara favorisce il rientro del giamaicano Miller, che taglia il traguardo al secondo posto dietro Hines che, sfruttando l'elevata altitudine di Citt\u00e0 del Messico, vince con 9\"9 (9\"95), eguagliando il record mondiale.\nQuando, quattro anni dopo, verranno inaugurate le tabelle dei record con cronometraggio elettronico, il 9\"95 di Hines aprir\u00e0 l'albo d'oro dei record sui 100 metri maschili.\nDopo i Giochi, grazie alla popolarit\u00e0 acquisita, Hines spunter\u00e0 un buon contratto in una squadra di football americano, senza peraltro ottenere il successo del suo predecessore Bob Hayes.\nRisultati.\nBatterie.\nDomenica 13 ottobre 1968\nQuarti di finale.\nDomenica 13 ottobre 1968\nSemifinali.\nLuned\u00ec 14 ottobre 1968\nFinale.\nLuned\u00ec 14 ottobre 1968"}
{"id": "2161965", "revid": "767487", "url": "https://it.wikipedia.org/wiki?curid=2161965", "title": "Ludvig Lorenz", "text": "Ha studiato la propagazione della luce attraverso un singolo mezzo omogeneo e il passaggio della luce tra due mezzi diversi.\nUtilizzando la teoria elettromagnetica della luce ha formulato quella che \u00e8 chiamata condizione di gauge di Lorenz."}
{"id": "2161966", "revid": "767487", "url": "https://it.wikipedia.org/wiki?curid=2161966", "title": "Ellesmere Port", "text": "Ellesmere Port \u00e8 una citt\u00e0 di 64.100 abitanti della contea del Cheshire, in Inghilterra."}
{"id": "2161967", "revid": "3732", "url": "https://it.wikipedia.org/wiki?curid=2161967", "title": "Atletica leggera ai Giochi della XIX Olimpiade - 200 metri piani maschili", "text": "I 200 metri piani hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 15-16 ottobre 1968 allo Stadio Olimpico Universitario di Citt\u00e0 del Messico.\nLa gara.\nIn batteria stupisce l'australiano Peter Norman (personale di 20\"5) che batte il record dei Giochi in 20\"2. Tutti i migliori passano i Quarti.Gli americani vengono fuori in semifinale: Tommie Smith e John Carlos duellano a distanza correndo entrambi in 20\"1, nuovo record olimpico. \u00c8 il preludio ad una grande finale. Carlos parte benissimo ed \u00e8 nettamente primo dopo la curva. Smith, che ha distribuito meglio lo sforzo, recupera l'avversario e lo sopravanza ai 180 metri. Percorre gli ultimi 10 metri a braccia alzate in segno di vittoria. Nonostante ci\u00f2 segna un nuovo record del mondo: il suo \u00e8 il primo -20\" della storia. Intanto Carlos \u00e8 stato ripreso anche da Norman che, solo sesto ai 100 metri, ha rimontato fino alla seconda piazza.Il campione europeo Roger Bambuck si piazza al quinto posto.\nAlla cerimonia di premiazione Tommie Smith e John Carlos salgono sul podio a piedi nudi ed abbassano il capo sollevando il pugno chiuso in un guanto nero al momento dell'esecuzione dell'inno nazionale. Il CIO emetter\u00e0 una nota di protesta in seguito alla quale il Comitato Olimpico statunitense decider\u00e0 di espellere i due atleti dal villaggio olimpico.Dopo le Olimpiadi Smith lascer\u00e0 l'attivit\u00e0 agonistica."}
{"id": "2161968", "revid": "3732", "url": "https://it.wikipedia.org/wiki?curid=2161968", "title": "Atletica leggera ai Giochi della XIX Olimpiade - 400 metri piani maschili", "text": "I 400 metri piani hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 16-18 ottobre 1968 allo Stadio Olimpico Universitario di Citt\u00e0 del Messico.\nLa gara.\nI 400 metri sono la gara su pista che risente di pi\u00f9 dei benefici dell'altitudine. Nel primo turno ben 15 atleti scendono sotto i 46\" (il record italiano \u00e8 46\"2). Nei quarti di finale il britannico Martin Winbolt-Lewis si fa eliminare in 45\"9.La prima semifinale viene vinta a sorpresa dal senegalese Amadou Gakou (45\"1), che migliora il suo personale di 2 secondi. Il sorteggio ha inserito nella seconda frazione Lee Evans, Larry James ed il tedesco ovest Jellinghaus. I tre non si risparmiano e vanno tutti sotto i 45\" (44\"8 Evans, 44\"9 gli altri due).\nIn finale James ha una corsia interna e pu\u00f2 controllare Evans. I due partono a razzo e conducono una gara tiratissima: entrambi vanno sotto il record del mondo. Il titolo va a Evans per un decimo; l'altro americano, Freeman, completa la tripletta. Jellinghaus giunge quinto.\nAlla cerimonia di premiazione Evans, James e Freeman salgono sul podio indossando un basco nero in segno di solidariet\u00e0 verso gli amici Smith e Carlos, autori di un eclatante gesto di protesta durante la premiazione dei 200 metri, e verso il movimento per l'emancipazione degli afro-americani. Verranno anch'essi espulsi dal villaggio olimpico."}
{"id": "2161970", "revid": "3732", "url": "https://it.wikipedia.org/wiki?curid=2161970", "title": "Atletica leggera ai Giochi della XIX Olimpiade - 800 metri piani maschili", "text": "Gli 800 metri piani hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 13-15 ottobre 1968 allo Stadio Olimpico Universitario di Citt\u00e0 del Messico.\nRisultati.\nFinale.\nIl keniota Kiprugut (terzo nel '64 a Tokyo) tira il gruppo fin dalla partenza, passando i 400 in 51\" ed i 600 in 1'17\"8. L'australiano Ralph Doubell, che si \u00e8 tenuto a 4-5 metri da lui, emerge nel finale e lo batte in volata eguagliando il record del mondo.\nQuella dell'australiano \u00e8 l'unica vittoria di un atleta bianco in tutte le corse piane a Citt\u00e0 del Messico."}
{"id": "2161971", "revid": "3732", "url": "https://it.wikipedia.org/wiki?curid=2161971", "title": "Atletica leggera ai Giochi della XIX Olimpiade - 1500 metri piani", "text": "I 1500 metri piani hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 18-20 ottobre 1968 allo Stadio Olimpico Universitario di Citt\u00e0 del Messico.\nRisultati.\nBatterie.\n \nFinale.\nIl keniota Kipchoge Keino ha gi\u00e0 corso 10.000 e 5.000. Non essendo ancora riuscito a vincere l'oro, decide di puntare il tutto per tutto. Pu\u00f2 contare sull'aiuto del connazionale Ben Jipcho. \u00c8 infatti l'altro keniota a mettersi subito alla testa del gruppo, imponendo un ritmo elevatissimo: solo il tedesco occidentale Harald Norpoth prova a inseguirlo, mentre Keino si mantiene in terza posizione. Il passaggio ai 400 metri \u00e8 in 56\" netti. Ai 700 metri Keino passa a condurre. Agli 800 il tempo \u00e8 di 1'55\"3 e il keniota ha un vantaggio di oltre 2\" sugli inseguitori, capeggiati dal campione europeo T\u00fcmmler mentre il primatista mondiale Jim Ryun segue in quinta posizione. Quando l'americano decide di far partire l'allungo \u00e8 troppo tardi. Supera gli avversari, ma non avvicina Keino, che riesce anzi ad aumentare il proprio vantaggio. Vince di quasi 3 secondi con il nuovo record olimpico."}
{"id": "2161972", "revid": "6923", "url": "https://it.wikipedia.org/wiki?curid=2161972", "title": "Atletica leggera ai Giochi della XIX Olimpiade - 5000 metri piani", "text": "I 5000 metri piani hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 15-17 ottobre 1968 allo Stadio Olimpico Universitario di Citt\u00e0 del Messico.\nRisultati.\nFinale.\nGara difficilissima per i fondisti europei e nordamericani, che mal si adattano all'altitudine. Il primatista mondiale Ronald Clarke, deluso dai 10.000 (6\u00b0), prova a dettare il ritmo. Quando mancano mille metri comincia ad accusare la fatica. Viene passato dal tunisino Gammoudi e dai kenioti Keino e Temu, che conducono la gara fino alla fine. All'ultimo giro Gammoudi alza il ritmo; Keino lancia l'attacco sulla retta finale: i due ingaggiano uno sprint serrato, con il tunisino che vince di stretta misura. Clarke arriva quinto, staccato di 7 secondi."}
{"id": "2161973", "revid": "767487", "url": "https://it.wikipedia.org/wiki?curid=2161973", "title": "Frodsham", "text": "Frodsham \u00e8 un paese di 8.940 abitanti della contea del Cheshire, in Inghilterra."}
{"id": "2161974", "revid": "6923", "url": "https://it.wikipedia.org/wiki?curid=2161974", "title": "Atletica leggera ai Giochi della XIX Olimpiade - 10000 metri piani", "text": "I 10000 metri piani hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta il 13 ottobre 1968 allo Stadio Olimpico Universitario di Citt\u00e0 del Messico.\nRisultati.\nFinale.\nStadio Olimpico Universitario, domenica 13 ottobre.\nFinale diretta con 37 partenti.\n\u00c8 il giorno in cui ci si aspetta che l'australiano Clarke, primatista mondiale, riceva la sua consacrazione. Invece la gara ha un altro andamento: sia Clarke sia il campione europeo Haase, i due \"predestinati\" alla vigilia, affondano, vittime dell'altitudine. La gara sorride invece agli atleti africani. Vince il keniota Temu (gi\u00e0 campione delle 6 miglia ai Giochi del Commonwealth del 1966) in volata sull'etiope Mamo Wolde. Clarke si classifica sesto, staccato di 17 secondi. Haase \u00e8 addirittura 15\u00b0, distanziato di 57 secondi.\nNaftali Temu vince il primo oro olimpico per il Kenya, nazione indipendente dal 1963."}
{"id": "2161975", "revid": "115751", "url": "https://it.wikipedia.org/wiki?curid=2161975", "title": "Giochi olimpici di Saint Louis", "text": ""}
{"id": "2161976", "revid": "666668", "url": "https://it.wikipedia.org/wiki?curid=2161976", "title": "Manuel Urbano Ca\u00f1ete", "text": "Carriera.\nCentrale cresciuto nel Grupo Pinar C\u00f3rdoba e poi nell'Ibi FS, dalla stagione 2007-08 \u00e8 passato alla formazione di \"Division de Honor\" del , meritando la convocazione nella Nazionale Under-21 di calcio a 5 della Spagna giunta alle semifinali del campionato europeo di categoria. Nell'agosto del 2012 riceve la sua prima convocazione nella Nazionale maggiore in vista di alcune amichevoli disputate in Thailandia in preparazione del Mondiale."}
{"id": "2161977", "revid": "115751", "url": "https://it.wikipedia.org/wiki?curid=2161977", "title": "Giochi olimpici di Stoccolma", "text": ""}
{"id": "2161978", "revid": "3732", "url": "https://it.wikipedia.org/wiki?curid=2161978", "title": "Atletica leggera ai Giochi della XIX Olimpiade - 3000 metri siepi", "text": "I 3000 metri siepi hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 14-16 ottobre 1968 allo Stadio Olimpico Universitario di Citt\u00e0 del Messico.\nLa gara.\nIl miglior tempo dei tre turni eliminatori (8'49\"4) \u00e8 di uno sconosciuto keniota, Amos Biwott. Il ragazzo (ha appena 21 anni) ha ancora una tecnica approssimativa nel passaggio degli ostacoli: valica la barriera a piedi uniti e attacca la riviera ricadendo in acqua sulla gamba di stacco, come nel salto triplo.\nIn finale, si alternano alla guida durante i primi giri i favoriti come O'Brien, Young e Roelants. Il campione europeo, Kudinskij, si deve ritirare per un infortunio all'anca. Biwott assiste per un po' da spettatore, poi nella fase decisiva rimonta dalla quinta posizione e vince davanti al connazionale Kogo.\nPer i forti atleti europei, vittime dell'altitudine, la gara si \u00e8 rivelata faticosissima. Giunge settimo Roelants, a oltre 8 secondi dal vincitore."}
{"id": "2161979", "revid": "115751", "url": "https://it.wikipedia.org/wiki?curid=2161979", "title": "Giochi olimpici di Anversa", "text": ""}
{"id": "2161980", "revid": "3732", "url": "https://it.wikipedia.org/wiki?curid=2161980", "title": "Atletica leggera ai Giochi della XIX Olimpiade - Maratona", "text": "La maratona ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta il 20 ottobre 1968 a Citt\u00e0 del Messico, con arrivo nello Stadio olimpico.\nFinale.\nBikila Abebe, all'et\u00e0 di 36 anni, \u00e8 alla ricerca di uno storico terzo oro, nonostante un ginocchio in cattive condizioni. Con lui l'Etiopia ha iscritto il pari et\u00e0 Mamo Wolde. Il campione uscente si deve ritirare dopo soli 17\u00a0km per spasmi muscolari agli arti inferiori. Dopo 25\u00a0km la gara entra nel vivo: \u00e8 in testa il keniota Temu, vincitore dei 10.000, che per\u00f2 non \u00e8 avvezzo alle corse di lunga distanza e gi\u00e0 al 30\u00ba km accusa la fatica (finir\u00e0 diciannovesimo). Wolde, che ha sempre tenuto un passo uniforme, si ritrova cos\u00ec in testa alla gara e giunge solo allo Stadio olimpico, con un vantaggio di oltre 3 minuti sul giapponese Kimihara."}
{"id": "2161981", "revid": "115751", "url": "https://it.wikipedia.org/wiki?curid=2161981", "title": "Giochi olimpici di Amsterdam", "text": ""}
{"id": "2161983", "revid": "3732", "url": "https://it.wikipedia.org/wiki?curid=2161983", "title": "Atletica leggera ai Giochi della XIX Olimpiade - 110 metri ostacoli", "text": "I 110 metri ostacoli hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 16-17 ottobre 1968 allo Stadio Olimpico Universitario di Citt\u00e0 del Messico.\nLa gara.\nEddy Ottoz segna il miglior tempo delle batterie: 13\"5.\nEntrambe le semifinali sono vinte dagli statunitensi: la prima serie da Ervin Hall in 13\"3 (davanti a Ottoz); la seconda da Willie Davenport in 13\"5.\nIn finale Willie Davenport scatta subito in testa e rimane imprendibile fino alla fine. Lottano per il secondo posto Hall e Ottoz. I due superano appaiati tutte le 10 barriere, poi nel tratto finale la spunta l'americano per soli 4 centesimi. Davenport stabilisce il nuovo record olimpico."}
{"id": "2161984", "revid": "3732", "url": "https://it.wikipedia.org/wiki?curid=2161984", "title": "Atletica leggera ai Giochi della XIX Olimpiade - 400 metri ostacoli", "text": "I 400 metri ostacoli hanno fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 13-15 ottobre 1968 allo Stadio Olimpico Universitario di Citt\u00e0 del Messico.\nLa gara.\nIn batteria il tedesco occidentale Hennige batte il primato europeo con 49\"1.\nIn semifinale Hennige ripete il suo record. L'altra semifinale \u00e8 vinta da Roberto Frinolli con 49\"2 (nuovo record italiano, che rimarr\u00e0 imbattuto per 23 anni fino al 1991).\nLa finale si corre su ritmi altissimi. Il britannico David Hemery passa ai 200 in uno sbalorditivo 23\"3 e chiude in un fantastico 48\"1: \u00e8 nuovo record del mondo. Hennige si migliora ancora di un decimo e giunge secondo precedendo di un nonnulla l'altro britannico John Sherwood e il precedente primatista mondiale, lo statunitense Geoff Vanderstock. Per la prima volta gli statunitensi restano fuori dal podio olimpico in questa specialit\u00e0. Frinolli, che aveva voluto correre alla pari del britannico e all'inizio del rettilineo finale era ancora in lotta per uno dei tre posti del podio, non tiene il ritmo e finisce le energie, arrivando ultimo."}
{"id": "2161985", "revid": "123436074", "url": "https://it.wikipedia.org/wiki?curid=2161985", "title": "Knutsford", "text": "Knutsford \u00e8 una cittadina di 19.607 abitanti della contea del Cheshire, in Inghilterra.\n\u00c8 nota per essere la sede dell'azienda videoludica Traveller's Tales."}
{"id": "2161986", "revid": "115751", "url": "https://it.wikipedia.org/wiki?curid=2161986", "title": "Olimpiadi estive 1932", "text": ""}
{"id": "2161987", "revid": "115751", "url": "https://it.wikipedia.org/wiki?curid=2161987", "title": "Giochi olimpici estivi 1932", "text": ""}
{"id": "2161988", "revid": "3732", "url": "https://it.wikipedia.org/wiki?curid=2161988", "title": "Atletica leggera ai Giochi della XIX Olimpiade - Staffetta 4\u00d7100 metri maschile", "text": "La staffetta 4\u00d7100 metri ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 19-20 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurni eliminatori.\nNei turni di qualificazione cadono pi\u00f9 volte record olimpico, europeo e mondiale.\nIn semifinale la Giamaica fissa il nuovo record mondiale ed olimpico in 38\"3 (38\"39), davanti alla Germania Est che stabilisce il nuovo record europeo (38\"7). Cuba batte gli Stati Uniti (38\"6 per entrambe, record nazionali).\nIn finale le tre squadre americane, tutte composte da neri, dominano il campo. All'ultimo passaggio di testimone i cubani hanno un metro e mezzo di vantaggio sugli avversari. Jim Hines fa partire una rimonta bruciante e taglia per primo il traguardo con il nuovo record del mondo. Nella battaglia per il bronzo la Francia ha sorprendentemente la meglio sulla Giamaica."}
{"id": "2161994", "revid": "3732", "url": "https://it.wikipedia.org/wiki?curid=2161994", "title": "Atletica leggera ai Giochi della XIX Olimpiade - Staffetta 4\u00d7400 metri", "text": "La staffetta 4\u00d7400 metri ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 19-20 ottobre 1968 allo Stadio Olimpico Universitario di Citt\u00e0 del Messico.\nRisultati.\nFinale.\nIl record mondiale della formazione statunitense sar\u00e0 uno dei pi\u00f9 longevi della storia dell'atletica, venendo battuto solo nel 1992 dopo 24 anni. Lo sbalorditivo 43\"2 corso da Ron Freeman (seconda frazione) rimarr\u00e0 un tempo considerevole anche nei decenni successivi."}
{"id": "2161995", "revid": "115751", "url": "https://it.wikipedia.org/wiki?curid=2161995", "title": "Olimpiadi estive 1936", "text": ""}
{"id": "2161996", "revid": "115751", "url": "https://it.wikipedia.org/wiki?curid=2161996", "title": "Giochi olimpici estivi 1936", "text": ""}
{"id": "2161997", "revid": "3732", "url": "https://it.wikipedia.org/wiki?curid=2161997", "title": "Atletica leggera ai Giochi della XIX Olimpiade - Salto in alto maschile", "text": "Il salto in alto ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 19-20 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nI 13 atleti finalisti sono selezionati a 2,12.\nFinale.\nAl terzo posto delle selezioni americane \u00e8 giunto un ventunenne, Richard Fosbury, che salta all'indietro, volgendo le spalle all'asticella.\nAi Giochi la sua tecnica viene accolta come una curiosit\u00e0. In finale la curiosit\u00e0 fa spazio all'ammirazione: Fosbury \u00e8 ancora in gara ai 2,20, insieme al connazionale Ed Caruthers e al sovietico Valentin Gavrilov. A 2,22 Fosbury va su alla prima prova, Caruthers alla seconda mentre Gavrilov fallisce. A 2,24 Fosbury rimane solo: il titolo \u00e8 suo con il nuovo record olimpico.\nLo stile inventato da Fosbury soppianter\u00e0 il ventrale nel corso del decennio successivo. L'ultimo record del mondo eseguito con lo stile ventrale sar\u00e0 il 2,34 dell'ucraino Vladimir Ja\u0161\u010denko nel 1978."}
{"id": "2161998", "revid": "1429175", "url": "https://it.wikipedia.org/wiki?curid=2161998", "title": "Sesso nella Bibbia", "text": "La Bibbia non si interessa del sesso in quanto problema morale in s\u00e9, ma solo in relazione con la riproduzione, che nell'Antico Testamento ha un significato particolare poich\u00e9 i figli continuano il nome e in un certo senso la vita del padre; infatti, nell'Ebraismo biblico-talmudico, sposarsi e allevare una famiglia era prescrizione religiosa, dove nessuno deve astenersi dal procreare e dove il celibe non \u00e8 un uomo nel pieno senso della parola. In quanto mezzo della riproduzione il sesso \u00e8 considerato cosa fondamentalmente buona, come \u00abdono buono\u00bb della creazione, e non come cosa in s\u00e9 peccaminosa, anche se -come ogni elemento umano- esso pu\u00f2 essere deturpato e svilito dall'uomo. In questo senso la Bibbia condanna senza mezzi termini quelle che considera forme di perversione del sesso: la \"bestialit\u00e0\" (Es. ), la \"sodomia\" (Gen. , cfr. 1 Cor. ), la \"prostituzione\" (Deut. 1 Cor. ). \nCome elemento umano (e non divino come nella religiosit\u00e0 cananea e greca, facendolo oggetto di miti e riti) il sesso \u00e8 parte integrante della vita e della vocazione dell'uomo; il Cantico dei cantici, per esempio, non contiene solo l'affermazione della bont\u00e0 terrena del rapporto sessuale, ma anche l'esaltazione della bellezza del corpo e dell'erotismo. In quanto espressione dell'amore nuziale, la sessualit\u00e0 \u00e8 assunta dai profeti a simbolo dell'alleanza (il Libro di Osea ne \u00e8 di esemplare figura), diviene cio\u00e8 la via privilegiata mediante la quale si esprime tutta la ricchezza dei rapporti esistenti tra Dio e l'umanit\u00e0. La predicazione di Paolo contesta perci\u00f2 l'opinione secondo la quale la vita sessuale sarebbe al di fuori della vita spirituale (1 Cor. ). Del fatto che il rapporto sessuale sia parte integrante della vocazione dell'uomo \u00e8 simbolo l'uso del verbo \"conoscere\" applicato non solo alla pi\u00f9 alta realizzazione della comunione col Signore (Giov. ; 1 Cor. ), ma anche alla sfera dei rapporti sessuali (Gen. ; 1 Sam. ; 1 Re ; Mat. ). Ovviamente, nonostante il simbolismo, la Bibbia non esclude l'esigenza di una riflessione etica, che \u00e8 tuttavia profondamente segnata dall'influenza dei vari contesti culturali. Di qui tutto il sistema rituale del \u00abpuro\u00bb e dell'\u00abimpuro\u00bb. Quindi la sessualit\u00e0 compare frequentemente sia nell'Antico che nel Nuovo Testamento, con diverse leggi che lo regolano.\nOmosessualit\u00e0.\nLa prima lettera ai Corinzi afferma che un uomo pu\u00f2 decidere della sorte matrimoniale della propria figlia:"}
{"id": "2161999", "revid": "666668", "url": "https://it.wikipedia.org/wiki?curid=2161999", "title": "Rafael L\u00f3pez", "text": "Carriera.\nImpiegato come ultimo, nella stagione 2008-09 si mette nella \"Division de Plata\" con la maglia del Maderas Miguel P\u00e9rez Bujalance, guadagnando la convocazione nella Nazionale Under-21 di calcio a 5 della Spagna giunta alle semifinali del campionato europeo di calcio a 5 Under-21 2008. Nell'ottobre del 2016 riceve la sua prima convocazione nella nazionale maggiore."}
{"id": "2162000", "revid": "56588", "url": "https://it.wikipedia.org/wiki?curid=2162000", "title": "Sede titolare di Isola", "text": ""}
{"id": "2162001", "revid": "115751", "url": "https://it.wikipedia.org/wiki?curid=2162001", "title": "Olimpiadi estive 1940", "text": ""}
{"id": "2162002", "revid": "115751", "url": "https://it.wikipedia.org/wiki?curid=2162002", "title": "Giochi olimpici estivi 1940", "text": ""}
{"id": "2162004", "revid": "729019", "url": "https://it.wikipedia.org/wiki?curid=2162004", "title": "Middlewich", "text": "Middlewich \u00e8 un paese di 13.101 abitanti della contea del Cheshire, in Inghilterra."}
{"id": "2162005", "revid": "3732", "url": "https://it.wikipedia.org/wiki?curid=2162005", "title": "Atletica leggera ai Giochi della XIX Olimpiade - Salto con l'asta", "text": "Il salto con l'asta ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 14 e 16 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nBen 15 atleti raggiungono la misura richiesta.\nFinale.\nTutti attendono il primatista mondiale, Seagren, sperando in un duello con il tedesco est Nordwig. Invece \u00e8 una lotta avvincente a tre: tra i due si mette in mezzo il tedesco ovest Schiprowski, che in finale si migliora passando da un personale di 5,18 prima dei Giochi a 5,40.\nI tre migliori arrivano a questa misura poi, stanchi dopo sette ore di gara, non riescono a fare meglio. Vince Seagren per minor numero di prove ed errori."}
{"id": "2162006", "revid": "115751", "url": "https://it.wikipedia.org/wiki?curid=2162006", "title": "Olimpiadi estive 1944", "text": ""}
{"id": "2162007", "revid": "115751", "url": "https://it.wikipedia.org/wiki?curid=2162007", "title": "Giochi olimpici estivi 1944", "text": ""}
{"id": "2162008", "revid": "6923", "url": "https://it.wikipedia.org/wiki?curid=2162008", "title": "Atletica leggera ai Giochi della XIX Olimpiade - Salto in lungo maschile", "text": "Il salto in lungo ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 17-18 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nBen 17 atleti raggiungono la misura richiesta.\nRalph Boston stabilisce con 8,27 il nuovo record olimpico. L'aria rarefatta sembra favorire i salti in estensione, com'\u00e8 stato nel triplo il giorno prima.\nFinale.\nAl primo turno Bob Beamon atterra a 8,90 metri, migliorando di oltre mezzo metro il record del mondo della specialit\u00e0. Nel salto ha beneficiato di 2 metri esatti di vento a favore. Il britannico Davies sentenzia: \"Ha ucciso la gara\". Gli altri atleti in pista diventano immediatamente dei comprimari.\nLa competizione prosegue. Boston salta 8,16, Ter-Ovanesjan atterra a 8,12 mentre Davies si ferma a 7,94. Intanto \u00e8 cominciato a piovere. Beamon fa un altro salto a 8,04 poi rinuncia definitivamente. Approfitta del disorientamento generale il tedesco orientale Klaus Beer, che con 8,19 conquista la medaglia d'argento. \nLynn Davies si ferma a 7,94 e si classifica nono.\nIl punto in cui Beamon concluse il salto da record era oltre i limiti del dispositivo automatico di misurazione. Il salto fu misurato a mano con il tradizionale nastro. Un matematico americano, Donald Potts, successivamente, ha calcolato che l'altitudine insieme al vento di 2,0 m/s abbiano aiutato Beamon nella misura del 4%: in altre parole, un salto di eguale \"forza\" a livello del mare e con vento nullo sarebbe stato all'incirca di 8,56 metri."}
{"id": "2162009", "revid": "115751", "url": "https://it.wikipedia.org/wiki?curid=2162009", "title": "Olimpiadi estive 1948", "text": ""}
{"id": "2162010", "revid": "115751", "url": "https://it.wikipedia.org/wiki?curid=2162010", "title": "Giochi olimpici estivi 1948", "text": ""}
{"id": "2162011", "revid": "466539", "url": "https://it.wikipedia.org/wiki?curid=2162011", "title": "Atletica leggera ai Giochi della XIX Olimpiade - Salto triplo", "text": "Il salto triplo ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 16-17 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nTredici atleti ottengono la misura richiesta. \nGiuseppe Gentile, dopo un primo salto nullo, salta clamorosamente a 17,10 m: nuovo record mondiale, battendo il precedente primato di 17,03 m appartenente al polacco J\u00f3zef Szmidt. Dopo di lui viene l'americano Art Walker con 16,49. Automaticamente Gentile diventa il favorito per il titolo.\nFinale.\nGiuseppe Gentile si supera: atterra a 17,22, di nuovo record del mondo! Pensa di avercela fatta, ma lo stimolo dell'oro olimpico carica anche i suoi avversari. Al terzo tentativo il sovietico Sanejev fa un salto a 17,23, il tetto del mondo si \u00e8 di nuovo alzato. Gentile prova a replicare ma non trova la rincorsa. \nGli ultimi tre salti riservano ancora delle sorprese: il brasiliano Prud\u00eancio, che prima dei Giochi aveva un personale di 16,30, piazza al quinto turno uno splendido 17,27 e si issa al primo posto! Manca solo un turno e poi la gara \u00e8 finita. All'ultimo salto Sanejev gioca il tutto per tutto e stupisce con un salto di nuovo oltre il limite: 17,39. L'oro \u00e8 suo.\nIl campione olimpico uscente J\u00f3zef Szmidt salta 16,89 e si classifica settimo. Il campione europeo Georgi Stojkovski si ferma a 16,46 e finisce nono.\nTra salti di qualificazione e finale, il record mondiale \u00e8 stato battuto cinque volte. A conferma dell'elevatissimo tasso tecnico della gara, i primi cinque atleti hanno superato il record del mondo (J\u00f3zef Szmidt, 17,03); inoltre i primi sette sono andati oltre il record olimpico di 16,85 (Szmidt, Olimpiadi di Tokio 1964)."}
{"id": "2162012", "revid": "1305772", "url": "https://it.wikipedia.org/wiki?curid=2162012", "title": "Giochi olimpici di Helsinki", "text": "L'espressione Olimpiadi di Helsinki pu\u00f2 riferirsi a due diverse edizioni dei Giochi olimpici estivi ospitate dalla citt\u00e0 di Helsinki, in Finlandia:"}
{"id": "2162013", "revid": "74801", "url": "https://it.wikipedia.org/wiki?curid=2162013", "title": "Nantwich", "text": "Nantwich \u00e8 un paese di abitanti della contea del Cheshire, in Inghilterra."}
{"id": "2162014", "revid": "115751", "url": "https://it.wikipedia.org/wiki?curid=2162014", "title": "Giochi olimpici estivi 1952", "text": ""}
{"id": "2162015", "revid": "115751", "url": "https://it.wikipedia.org/wiki?curid=2162015", "title": "Olimpiadi estive 1952", "text": ""}
{"id": "2162016", "revid": "3732", "url": "https://it.wikipedia.org/wiki?curid=2162016", "title": "Atletica leggera ai Giochi della XIX Olimpiade - Getto del peso maschile", "text": "Il getto del peso ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 13-14 ottobre 1968 allo Stadio Olimpico Universitario di Citt\u00e0 del Messico.\nL'eccellenza mondiale.\nTurno eliminatorio.\nUndici atleti ottengono la misura richiesta. Ad essi \u00e8 aggiunto il miglior lancio, pari a 18,87 m. Il campione europeo Vilmos Varju non va oltre 18,86 e viene eliminato.\nLa miglior prestazione appartiene a Randy Matson: 20,68, nuovo record olimpico.\nHa solo 23 anni, ma l'americano \u00e8 il dominatore della specialit\u00e0 da tre anni.\nFinale.\nStadio Nazionale, luned\u00ec 14 ottobre.\nRandy Matson si porta subito al comando con 20,54 al primo turno. Poi aspetta cosa fanno gli altri. Il connazionale Woods scaglia la palla di ferro a 20,12, poi infila tre nulli consecutivi.\nCuriosamente, la classifica finale dal primo al quinto posto \u00e8 esattamente uguale alle posizioni dopo il primo turno di lanci.\nNei lanci dal secondo al sesto nessuno dei primi cinque si migliora. Matson, comunque, \u00e8 in gran forma e supera la fettuccia dei 20 metri al secondo, quarto, quinto e sesto turno."}
{"id": "2162018", "revid": "115751", "url": "https://it.wikipedia.org/wiki?curid=2162018", "title": "Giochi olimpici di Melbourne", "text": ""}
{"id": "2162019", "revid": "115751", "url": "https://it.wikipedia.org/wiki?curid=2162019", "title": "Giochi olimpici estivi 1956", "text": ""}
{"id": "2162020", "revid": "115751", "url": "https://it.wikipedia.org/wiki?curid=2162020", "title": "Olimpiadi estive 1956", "text": ""}
{"id": "2162021", "revid": "3732", "url": "https://it.wikipedia.org/wiki?curid=2162021", "title": "Atletica leggera ai Giochi della XIX Olimpiade - Lancio del disco maschile", "text": "Il lancio del disco ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 14-15 ottobre 1968 allo Stadio Olimpico Universitario di Citt\u00e0 del Messico.\nL'eccellenza mondiale.\nNell'anno in corso l'americano Jay Silvester \u00e8 salito fin oltre i 68 metri. Al Oerter, tricampione in carica, durante la stagione ha lanciato a 62,74. Hanno fatto meglio di lui sia Silvester, sia il cecoslovacco Danek, stabilmente sopra i 65 metri, sia due tedeschi dell'Est. Ma quando c'\u00e8 di mezzo il titolo olimpico, Oerter tira fuori il meglio di s\u00e9.\nRisultati.\nTurno eliminatorio.\nEsattamente 12 atleti ottengono la misura richiesta.\nLa miglior prestazione appartiene a Jay Silvester, che con 63,34 stabilisce il nuovo record olimpico.\nFinale.\nDopo i primi due turni \u00e8 in testa il tedesco Est Milde con 63,08. Al terzo lancio Oerter piazza una botta di 64,78 metri. \u00c8 il suo primato personale e nuovo record olimpico. Silvester, fermo a 61,78, accusa il colpo e infila una serie di tre lanci nulli consecutivi. Terminer\u00e0 quinto. Soltanto il cecoslovacco Danek reagisce con un 62,92 che gli vale la medaglia di bronzo."}
{"id": "2162025", "revid": "729019", "url": "https://it.wikipedia.org/wiki?curid=2162025", "title": "Neston", "text": "Neston \u00e8 un paese di 3.521 abitanti della contea del Cheshire, in Inghilterra."}
{"id": "2162026", "revid": "115751", "url": "https://it.wikipedia.org/wiki?curid=2162026", "title": "Giochi olimpici di Roma", "text": ""}
{"id": "2162027", "revid": "115751", "url": "https://it.wikipedia.org/wiki?curid=2162027", "title": "Olimpiadi estive 1960", "text": ""}
{"id": "2162029", "revid": "666668", "url": "https://it.wikipedia.org/wiki?curid=2162029", "title": "Mario Ossorio", "text": "Carriera.\nLaterale cresciuto\nnelle giovanili del Club Deportivo Xota F\u00fatbol Sala, dopo una stagione al Maderas Miguel P\u00e9rez Bujalance \u00e8 tornato alla squadra di origine, inserito nella rosa che disputa la \"Division de Honor\", si \u00e8 cos\u00ec guadagnato la convocazione nella Nazionale Under-21 di calcio a 5 della Spagna giunta alle semifinali del campionato europeo di categoria. La sua carriera viene frenata nel luglio del 2012 quando viene squalificato per due anni per doping."}
{"id": "2162031", "revid": "115751", "url": "https://it.wikipedia.org/wiki?curid=2162031", "title": "Giochi olimpici estivi 1964", "text": ""}
{"id": "2162032", "revid": "115751", "url": "https://it.wikipedia.org/wiki?curid=2162032", "title": "Olimpiadi estive 1964", "text": ""}
{"id": "2162033", "revid": "115751", "url": "https://it.wikipedia.org/wiki?curid=2162033", "title": "Giochi olimpici estivi 1960", "text": ""}
{"id": "2162034", "revid": "115751", "url": "https://it.wikipedia.org/wiki?curid=2162034", "title": "Giochi olimpici di Citt\u00e0 del Messico", "text": ""}
{"id": "2162035", "revid": "115751", "url": "https://it.wikipedia.org/wiki?curid=2162035", "title": "Giochi olimpici estivi 1968", "text": ""}
{"id": "2162036", "revid": "200568", "url": "https://it.wikipedia.org/wiki?curid=2162036", "title": "Northwich", "text": "Northwich \u00e8 un paese di 19.259 abitanti della contea del Cheshire, in Inghilterra."}
{"id": "2162038", "revid": "115751", "url": "https://it.wikipedia.org/wiki?curid=2162038", "title": "Olimpiadi estive 1968", "text": ""}
{"id": "2162039", "revid": "115751", "url": "https://it.wikipedia.org/wiki?curid=2162039", "title": "Giochi olimpici estivi 1972", "text": ""}
{"id": "2162040", "revid": "115751", "url": "https://it.wikipedia.org/wiki?curid=2162040", "title": "Olimpiadi estive 1972", "text": ""}
{"id": "2162041", "revid": "115751", "url": "https://it.wikipedia.org/wiki?curid=2162041", "title": "Olimpiadi di Monaco di Baviera", "text": ""}
{"id": "2162042", "revid": "115751", "url": "https://it.wikipedia.org/wiki?curid=2162042", "title": "Giochi olimpici di Monaco di Baviera", "text": ""}
{"id": "2162044", "revid": "115751", "url": "https://it.wikipedia.org/wiki?curid=2162044", "title": "Giochi olimpici di Monaco", "text": ""}
{"id": "2162046", "revid": "1953061", "url": "https://it.wikipedia.org/wiki?curid=2162046", "title": "Runcorn", "text": "Runcorn \u00e8 una localit\u00e0 di 61.252 abitanti della contea del Cheshire, in Inghilterra."}
{"id": "2162047", "revid": "767487", "url": "https://it.wikipedia.org/wiki?curid=2162047", "title": "Luis L\u00f3pez Garc\u00eda", "text": "Carriera.\nCome ultimo ha iniziato le giovanili del Juventudes de Puebla, ha poi giocato nel 2005-06 nel Muebles Caloto, per poi passare nelle giovanili della formazione di \"Division de Honor\" del . Dalla stagione 2008-09 entra a far parte stabilmente della prima squadra, meritando la convocazione nella Nazionale Under-21 di calcio a 5 della Spagna giunta alle semifinali del campionato europeo di calcio a 5 Under-21 2008."}
{"id": "2162048", "revid": "3732", "url": "https://it.wikipedia.org/wiki?curid=2162048", "title": "Atletica leggera ai Giochi della XIX Olimpiade - Lancio del martello", "text": "Il lancio del martello ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 16-17 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nTredici atleti ottengono la misura richiesta.\nLa miglior prestazione appartiene a Gyula Zsiv\u00f3tzky (Hun), il primatista mondiale, che con 72,60 stabilisce il nuovo record olimpico.\nFinale.\nZsiv\u00f3tzky si alterna al comando con Romuald Klim (URSS), il campione uscente. Dopo i primi quattro lanci il russo \u00e8 davanti con 73,28 (nuovo record olimpico) ma al quinto turno il magiaro piazza il lancio conclusivo che cade 8\u00a0cm pi\u00f9 in l\u00e0."}
{"id": "2162049", "revid": "115751", "url": "https://it.wikipedia.org/wiki?curid=2162049", "title": "Giochi olimpici di Montr\u00e9al", "text": ""}
{"id": "2162050", "revid": "115751", "url": "https://it.wikipedia.org/wiki?curid=2162050", "title": "Olimpiadi di Montr\u00e9al", "text": ""}
{"id": "2162051", "revid": "115751", "url": "https://it.wikipedia.org/wiki?curid=2162051", "title": "Giochi olimpici estivi 1976", "text": ""}
{"id": "2162052", "revid": "3732", "url": "https://it.wikipedia.org/wiki?curid=2162052", "title": "Atletica leggera ai Giochi della XIX Olimpiade - Lancio del giavellotto maschile", "text": "Il lancio del giavellotto ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 15-16 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nUndici atleti ottengono la misura richiesta. Ad essi \u00e8 aggiunto il miglior lancio, pari a 79,48 m.\nLa miglior prestazione appartiene ad \u00c5ke Nilsson (Svezia) con 84,74 m.\nDurante i lanci di qualificazione il finlandese Nevala, campione in carica, si vede annullare un lancio oltre gli 83 metri che per molti \u00e8 invece valido. Non riesce a qualificarsi. \u00c8 forse l'unico grave errore \"ufficiale\" dei Giochi.\nFinale.\nIn finale invece non c'\u00e8 discussione: il primatista mondiale Lusis stravince con una bordata oltre i 90 metri, stabilendo il nuovo record olimpico."}
{"id": "2162053", "revid": "115751", "url": "https://it.wikipedia.org/wiki?curid=2162053", "title": "Olimpiadi estive 1976", "text": ""}
{"id": "2162054", "revid": "115751", "url": "https://it.wikipedia.org/wiki?curid=2162054", "title": "Giochi olimpici di Montreal", "text": ""}
{"id": "2162055", "revid": "3732", "url": "https://it.wikipedia.org/wiki?curid=2162055", "title": "Atletica leggera ai Giochi della XIX Olimpiade - Decathlon", "text": "Il decathlon ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta nei giorni 18-19 ottobre 1968 allo Stadio Olimpico Universitario di Citt\u00e0 del Messico.\nRisultati.\nL'americano Toomey \u00e8 molto forte nello sprint e nel lungo. Nel giavellotto si difende, invece arranca su peso e disco. I due tedeschi ovest (Bendlin e Walde) non hanno grossi punti deboli, ma alla fine della prima giornata sono dietro l'americano.\nPer tutto il secondo giorno Bendlin rimane vicino a Toomey. \u00c8 in debito di 15\u00a0cm nell'alto e di 2\"7 sui 400 metri; lo supera invece nel peso, nel disco, nell'asta e nel giavellotto.\nMa all'ultima gara, i 1500 metri, patisce lo sforzo e cede 12 secondi a Toomey e 11\" al connazionale Walde. Viene portato fuori dello stadio in barella stremato dallo sforzo. Toomey vince l'oro con il nuovo record olimpico e Walde l'argento.\nAl quarto posto giunge un promettente ventenne, il sovietico Nikolai Avilov. Far\u00e0 parlare di s\u00e9 a Monaco 1972."}
{"id": "2162056", "revid": "121438320", "url": "https://it.wikipedia.org/wiki?curid=2162056", "title": "Sandbach", "text": "Sandbach \u00e8 una cittadina di 17.630 abitanti della contea del Cheshire, in Inghilterra.\nLa cittadina era l'ufficio centrale di \"Foden\" e \"ERF\", due costruttori di autocarri britannici storici."}
{"id": "2162057", "revid": "3732", "url": "https://it.wikipedia.org/wiki?curid=2162057", "title": "Atletica leggera ai Giochi della XIX Olimpiade - Marcia 20 km", "text": "La prova di marcia 20 km ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta il 14 ottobre 1968 a Citt\u00e0 del Messico, con arrivo nello Stadio olimpico.\nFinale.\nHolubny\u010dyj bissa il successo di Roma 1960.\nL'argento di Jos\u00e9 Pedraza \u00e8 l'unica medaglia ottenuta dal Messico nell'atletica in questa edizione dei Giochi."}
{"id": "2162058", "revid": "120822390", "url": "https://it.wikipedia.org/wiki?curid=2162058", "title": "Atletica leggera ai Giochi della XIX Olimpiade - Marcia 50 km", "text": "La prova di marcia 50 km ha fatto parte del programma maschile di atletica leggera ai Giochi della XIX Olimpiade. La competizione si \u00e8 svolta il 17 ottobre 1968 a Citt\u00e0 del Messico, con arrivo nello Stadio olimpico."}
{"id": "2162059", "revid": "74801", "url": "https://it.wikipedia.org/wiki?curid=2162059", "title": "Widnes", "text": "Widnes \u00e8 un nucleo urbano di abitanti della contea del Cheshire, in Inghilterra. Si tratta di una localit\u00e0 industriale cresciuta grazie all'industria chimica.\nQui si trova Catalyst, museo scientifico interamente dedicato alla chimica e alla storia dell'industria chimica."}
{"id": "2162064", "revid": "729019", "url": "https://it.wikipedia.org/wiki?curid=2162064", "title": "Wilmslow", "text": "Wilmslow \u00e8 una cittadina di 30.326 abitanti della contea del Cheshire, in Inghilterra."}
{"id": "2162065", "revid": "115751", "url": "https://it.wikipedia.org/wiki?curid=2162065", "title": "Giochi olimpici estivi 1980", "text": ""}
{"id": "2162066", "revid": "115751", "url": "https://it.wikipedia.org/wiki?curid=2162066", "title": "Olimpiadi estive 1980", "text": ""}
{"id": "2162068", "revid": "115751", "url": "https://it.wikipedia.org/wiki?curid=2162068", "title": "Giochi olimpici di Mosca", "text": ""}
{"id": "2162069", "revid": "115751", "url": "https://it.wikipedia.org/wiki?curid=2162069", "title": "Olimpiadi estive 1984", "text": ""}
{"id": "2162070", "revid": "115751", "url": "https://it.wikipedia.org/wiki?curid=2162070", "title": "Giochi olimpici estivi 1984", "text": ""}
{"id": "2162072", "revid": "666668", "url": "https://it.wikipedia.org/wiki?curid=2162072", "title": "Jorge Barroso", "text": "Carriera.\nCome ultimo ha iniziato nel Ciudad de Murcia, filiale dell', per poi passare alla prima squadra nella stagione 2008-09. Con la Nazionale Under-21 di calcio a 5 della Spagna partecipa al campionato europeo di calcio a 5 Under-21 2008 nel quale le \"furie rosse\" raggiungono la semifinale."}
{"id": "2162074", "revid": "1598666", "url": "https://it.wikipedia.org/wiki?curid=2162074", "title": "Winsford", "text": "Winsford \u00e8 una cittadina di 29.683 abitanti della contea del Cheshire, in Inghilterra."}
{"id": "2162077", "revid": "1305772", "url": "https://it.wikipedia.org/wiki?curid=2162077", "title": "So\u010di 2014", "text": ""}
{"id": "2162078", "revid": "115751", "url": "https://it.wikipedia.org/wiki?curid=2162078", "title": "Olimpiadi di So\u010di", "text": ""}
{"id": "2162079", "revid": "115751", "url": "https://it.wikipedia.org/wiki?curid=2162079", "title": "Giochi olimpici di So\u010di", "text": ""}
{"id": "2162081", "revid": "767487", "url": "https://it.wikipedia.org/wiki?curid=2162081", "title": "Adri\u00e1n Alonso Pereira", "text": "Carriera.\nHa iniziato nel settore giovanile del Redondela per poi passare in quello della formazione di \"Division de Honor\" del facendo presenza anche nella vittoriosa Coppa di Spagna del 2006. Dopo un anno in prestito al Clipeus Nazareno, dal 2007-08 \u00e8 stato integrato stabilmente della rosa della prima squadra, meritando la convocazione nella Nazionale Under-21 di calcio a 5 della Spagna giunta alle semifinali del campionato europeo di calcio a 5 Under-21 2008."}
{"id": "2162082", "revid": "115751", "url": "https://it.wikipedia.org/wiki?curid=2162082", "title": "Olimpiadi di Seoul", "text": ""}
{"id": "2162083", "revid": "115751", "url": "https://it.wikipedia.org/wiki?curid=2162083", "title": "Giochi olimpici di Seul", "text": ""}
{"id": "2162084", "revid": "729019", "url": "https://it.wikipedia.org/wiki?curid=2162084", "title": "Nervi toracici", "text": "I nervi toracici sono dodici paia di nervi (T1-T12), con funzioni motrice somatica e sensitiva somatica, contenenti fibre del sistema nervoso autonomo.\nHanno una distribuzione metamerica, corrispondente ai mielomeri di origine.\nSono caratterizzati da rami anteriori e posteriori:"}
{"id": "2162085", "revid": "115751", "url": "https://it.wikipedia.org/wiki?curid=2162085", "title": "Giochi olimpici di Sydney", "text": ""}
{"id": "2162086", "revid": "115751", "url": "https://it.wikipedia.org/wiki?curid=2162086", "title": "Giochi olimpici di Atlanta", "text": ""}
{"id": "2162087", "revid": "92723", "url": "https://it.wikipedia.org/wiki?curid=2162087", "title": "Diocesi di Isola", "text": "La diocesi di Isola (in latino: \"Dioecesis Insulana\") \u00e8 una diocesi soppressa e sede titolare della Chiesa cattolica.\nTerritorio.\nLa diocesi comprendeva la citt\u00e0 costiera di Isola, l'odierna Isola di Capo Rizzuto, ed il territorio circostante. Confinava ad est con la diocesi di Crotone, ad ovest con quella di Belcastro, a nord con l'arcidiocesi di Santa Severina e a sud con il mare.\nCattedrale era la chiesa dedicata a Santa Maria Assunta, nella quale erano conservate diverse preziose reliquie, fatte trasferire all'epoca di papa Gregorio XIII; la cattedrale era anche l'unica parrocchia della citt\u00e0 episcopale.\nSecondo Pesavento, durante il Medioevo, oltre alla citt\u00e0 di Isola, la diocesi abbracciava gli abitati di Tacina, Castellorum Maris, Massanova e San Pietro di Tripani. Alla fine del Settecento la diocesi era costituita da due soli borghi, Isola e Le Castella, e dalle parrocchie di Isola, Le Castella, Sant'Anna, Forgiana e San Leonardo.\nStoria.\nLa diocesi di Isola \u00e8 stata eretta nel IX secolo e storicamente fu sempre suffraganea dell'arcidiocesi di Santa Severina. Compare per la prima volta nella \"Notitia Episcopatuum\" del patriarcato di Costantinopoli, redatta all'epoca dell'imperatore Leone VI e databile all'inizio del X secolo.\nFino alla conquista normanna della Calabria a met\u00e0 dell'XI secolo, la diocesi era sottomessa al patriarcato di Costantinopoli, ed il rito liturgico in uso era quello greco; tuttavia ancora nella seconda met\u00e0 del XIV secolo la diocesi era retta da vescovi greci, segno che la liturgia in greco era ancora largamente diffusa in quell'epoca.\nI Normanni confermarono ai vescovi di Isola i beni e i privilegi della loro antica sede e ricostruirono la cattedrale, che si presentava \"\u00abdiruta, lacerata et deserta\u00bb\". Le concessioni fatte dai re normanni ai vescovi di Isola furono confermate da papa Eugenio III nel 1149, quando la diocesi pass\u00f2 definitivamente sotto la tutela dei papi, e ancora nel 1175 da Alessandro III.\nNel territorio diocesano avevano possedimenti alcune grandi abbazie calabresi: Santa Maria del Patire, Santa Maria di Corazzo, Santa Maria del Carr\u00e0, San Nicola di Forgiano, San Nicola delli Maglioli, San Leonardo e Santo Stefano. Ogni anno, nel giorno della festa patronale dell'Assunta il 15 agosto, gli abati avevano l'obbligo di presenziare alla cerimonia liturgica in cattedrale.\nIncerta \u00e8 la cronotassi dei primi vescovi, per la presenza di prelati menzionati in documenti spuri, o appartenenti in realt\u00e0 ad altre diocesi. Cos\u00ec \u00e8, per esempio, per il primo vescovo riportato nella sua \"Italia sacra\" da Ferdinando Ughelli, tale \"Arenulfus\", che prese parte al concilio di Pavia del 1046; questi era in realt\u00e0 vescovo di Fiesole e non di Isola. Altri vescovi del XII secolo (Vurnaro, Luca, Tasimeo, Teodoro) apparirebbero, secondo Paul Kehr, in documenti spuri e pubblicati sotto il titolo di \"Privilegia sacri episcopatus civitatis Insulae\".\nPrimo vescovo certo di Isola, vissuto tra l'XI e il XII secolo, \u00e8 stato Luca di Melicucc\u00e0, famoso per la santit\u00e0 della sua vita, per i prodigi operati e per il fervore apostolico verso i suoi fedeli. Tra i vescovi pi\u00f9 noti di Isola ci fu Annibale Caracciolo, che govern\u00f2 la diocesi per oltre quarant'anni alla fine del XVI secolo. A lui si deve la ricostruzione della cattedrale, distrutta da frequenti incursioni turche, con la dotazione di ricche suppellettili e di reliquie; e l'istituzione del seminario diocesano, su istanza delle decisioni del concilio di Trento, al cui mantenimento dovevano sovvenire gli abati della diocesi.\nAlla morte del Caracciolo inizi\u00f2 un lungo periodo di crisi e di decadenza, causato da terremoti, malarie e frequenti incursioni turche. La precaria situazione \u00e8 ben descritta dal vescovo Antonio Celli (1641-1645), nella sua relazione alla Santa Sede in occasione della \"visita ad limina\": \u00abIsola, spopolata e povera, dove pochi arrivano alla vecchiaia, giace in mezzo alle paludi e alle selve ed \u00e8 esposta alle continue razzie dei pirati e alle rapacit\u00e0 dei feudatari. Le propriet\u00e0 della chiesa sono state in gran parte usurpate, quelle rimaste sono incolte e gravate di pensioni. La vecchia e malridotta cattedrale \u00e8 attorniata da estesi e micidiali acquitrini per la cui bonifica occorrono grandi spese\u00bb. Spesso i vescovi non risiedevano in diocesi, e se lo facevano, morivano dopo pochissimi anni. Dal 1605 al 1655 si susseguirono sulla cattedra isolana 13 vescovi, alcuni dei quali morti dopo pochi mesi di governo.\nLa decadenza della diocesi e l'impoverimento della mensa vescovile, portarono alla sua soppressione il 27 giugno 1818 con la bolla \"De utiliori\" di papa Pio VII; il suo territorio fu incorporato in quello della diocesi di Crotone.\nDal 1968 Isola \u00e8 annoverata tra le sedi vescovili titolari della Chiesa cattolica; dal 12 dicembre 2019 il vescovo titolare \u00e8 Giorgio Barbetta Manzocchi, vescovo ausiliare di Huar\u00ed."}
{"id": "2162088", "revid": "115751", "url": "https://it.wikipedia.org/wiki?curid=2162088", "title": "Giochi olimpici di Barcellona", "text": ""}
{"id": "2162089", "revid": "115751", "url": "https://it.wikipedia.org/wiki?curid=2162089", "title": "Giochi olimpici di Pechino", "text": ""}
{"id": "2162091", "revid": "115751", "url": "https://it.wikipedia.org/wiki?curid=2162091", "title": "Tokyo 1940", "text": ""}
{"id": "2162092", "revid": "158286", "url": "https://it.wikipedia.org/wiki?curid=2162092", "title": "Canuto I di Danimarca", "text": ""}
{"id": "2162093", "revid": "827882", "url": "https://it.wikipedia.org/wiki?curid=2162093", "title": "Parrocchie civili del Cheshire", "text": "Questa \u00e8 una lista delle parrocchie civili del Cheshire, Inghilterra.\nChester.\nChester non \u00e8 coperta da parrocchie.\nCongleton.\nL'intero distretto \u00e8 coperto da parrocchie.\nCrewe and Nantwich.\nCrewe non \u00e8 coperta da parrocchie.\nEllesmere Port and Neston.\nParte di Ellesmere Port e Neston non sono coperte da parrocchie.\nHalton.\nParte di Runcorn e Widnes non sono coperte da parrocchie.\nMacclesfield.\nMacclesfield e Wilmslow non sono coperte da parrocchie.\nVale Royal.\nL'intero distretto \u00e8 coperto da parrocchie.\nWarrington.\nWarrington non \u00e8 coperta da parrocchie."}
{"id": "2162097", "revid": "110157", "url": "https://it.wikipedia.org/wiki?curid=2162097", "title": "Cresciano", "text": "Cresciano () \u00e8 una frazione di 723 abitanti del comune svizzero di Riviera, nel Canton Ticino (distretto di Riviera).\nStoria.\nGi\u00e0 comune autonomo che si estendeva per 17,2\u00a0km\u00b2, il 2 aprile 2017 \u00e8 stato accorpato agli altri comuni soppressi di Iragna, Lodrino e Osogna per formare il comune di Riviera.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nSport.\nA Cresciano hanno sede una squadra di calcio dilettantistica e una societ\u00e0 di beach volley. \nSito d'arrampicata.\nNel bosco sopra il paese c'\u00e8 un importante sito d'arrampicata di bouldering, tra i pi\u00f9 famosi al mondo. La roccia \u00e8 gneiss granitico e sono presenti pi\u00f9 di mille passaggi disposti su sedici settori.\nTra i passaggi pi\u00f9 difficili e famosi, l'8C The Story Of Two Worlds salito da Dave Graham il 9 gennaio 2005 e Dreamtime, boulder di Fred Nicole (novembre 2000), primo passaggio di grado proposto 8C della storia del bouldering."}
{"id": "2162098", "revid": "729019", "url": "https://it.wikipedia.org/wiki?curid=2162098", "title": "Stazione di Gardolo", "text": "La stazione di Gardolo \u00e8 una stazione ferroviaria della linea Trento-Mal\u00e9-Mezzana a servizio dell'omonima frazione di Trento.\nStrutture e impianti.\nLa stazione \u00e8 gestita dall'azienda provinciale Trentino Trasporti Esercizio.\nIl piazzale \u00e8 dotato di tre binari: i primi due a scartamento metrico, mentre il terzo ha uno scartamento di 1435 mm. In particolare, il secondo binario \u00e8 di corsa, mentre il primo \u00e8 riservato agli incroci e alle precedenze.\nIn direzione di Trento Nord, il terzo binario confluisce nel secondo iniziando il percorso a doppio scartamento e a tre rotaie che permetteva ai treni merci provenienti dalla ferrovia del Brennero di poter accedere alla zona industriale trentina. Al 2011, il deviatoio d'ingresso, posto in prossimit\u00e0 della stazione RFI di Trento, risulta tagliato, per cui la linea a scartamento normale \u00e8 inutilizzabile. In direzione di \"Zona Industriale Spini\", invece, il tracciato a scartamento da 1435\u00a0mm prosegue a fianco della linea a scartamento ridotto fino all'immissione nell'ex stabilimento Whirlpool Corporation.\nMovimento.\nLa stazione \u00e8 servita dalla maggior parte dei treni delle relazioni Trento-Mezzolombardo e Trento-Mezzana, ad esclusione di quelli denominati \"diretti\", e appartiene all'ambito tariffario urbano di Trento.\nServizi.\nLa stazione dispone di:"}
{"id": "2162101", "revid": "21187401", "url": "https://it.wikipedia.org/wiki?curid=2162101", "title": "La maledizione dei templari", "text": ""}
{"id": "2162102", "revid": "115751", "url": "https://it.wikipedia.org/wiki?curid=2162102", "title": "Giochi olimpici 2012", "text": ""}
{"id": "2162103", "revid": "115751", "url": "https://it.wikipedia.org/wiki?curid=2162103", "title": "Giochi olimpici 2008", "text": ""}
{"id": "2162114", "revid": "125983937", "url": "https://it.wikipedia.org/wiki?curid=2162114", "title": "Barbara di Brandeburgo", "text": "Biografia.\nFu la prima figlia di Giovanni l'Alchimista, erede dell'Elettore del Brandeburgo Federico I di Hohenzollern, e di Barbara di Sassonia-Wittenberg (1405-1465). Suo padre rinunci\u00f2 per\u00f2 ai suoi diritti di primogenitura ed a quelli di successione nel Brandeburgo e fu insignito dei possedimenti degli Hohenzollern nella Franconia.\nIl 22 maggio 1427, a conclusione di un trattato di pace tra il marchesato di Brandeburgo e ducato di Pomerania, venne fidanzata a Gioacchino il Giovane, figlio del duca di Pomerania Casimiro V, che in seguito spos\u00f2 la sorella minore Elisabetta di Brandeburgo (1425-1465).\nA dieci anni Barbara venne data in sposa al diciannovenne Ludovico II, figlio ed erede del signore di Mantova Gianfrancesco Gonzaga. Le nozze vennero celebrate a Mantova il 12 novembre 1433. Il matrimonio con Barbara, imparentata con l'Imperatore Sigismondo e con l'Elettore di Brandeburgo signific\u00f2 un sostanziale potenziamento per la famiglia Gonzaga, che era stata recentemente insignita dall'imperatore Sigismondo del Marchesato di Mantova.\nEssendosi sposata in giovane et\u00e0, Barbara fu educata alla corte di Mantova con gli altri membri della famiglia Gonzaga e divenne una delle donne pi\u00f9 notevoli e pi\u00f9 colte del Rinascimento. Impar\u00f2 quattro lingue e fu un'esperta di letteratura. Tra i suoi maestri vi fu anche l'umanista Vittorino da Feltre.\nBarbara divenne marchesa consorte di Mantova alla morte del suocero nel 1444, mantenendo il titolo fino a quando rimase vedova nel 1478. A succedere a Ludovico III fu loro figlio Federico I Gonzaga.\nInsieme alla famiglia, venne ritratta da Andrea Mantegna nel famoso affresco \"la Camera degli Sposi\", presso il Castello di San Giorgio a Mantova.\nStimatissima dal marito, che le affid\u00f2 la reggenza del Marchesato durante le sue numerose assenze, Barbara partecip\u00f2 alla gestione del governo e cur\u00f2 personalmente l'educazione dei figli.\nElla diede particolare risalto alle relazioni tra Mantova ed il Sacro Romano Impero, facendo sposare tre dei suoi figli e figlie con principi e principesse tedesche. Barbara condusse inoltre gran parte della corrispondenza diplomatica, non solo con la sua famiglia, ma anche con i Visconti, la Curia, e numerose personalit\u00e0 dell'Impero.\nDiede incarico a Girolamo da Cremona di finire il messale in pergamena che Gianlucido Gonzaga aveva commissionato nel 1442 a Belbello da Pavia e che \u00e8 conosciuto oggi col nome di \"Messale di Barbara\".\nMor\u00ec nel 1481 e venne sepolta nella cattedrale di San Pietro a Mantova.\nMatrimonio e figli.\nDal matrimonio con Ludovico II nacquero undici figli:\nOmaggi.\nBarbara \u00e8 il personaggio principale del romanzo storico \"La principessa di Mantova\", della scrittrice francese Marie Ferranti."}
{"id": "2162116", "revid": "2130303", "url": "https://it.wikipedia.org/wiki?curid=2162116", "title": "Oratorio di Santa Maria Addolorata in Trastevere", "text": "L\u2019oratorio di Santa Maria Addolorata in Trastevere \u00e8 una chiesa di Roma, nel rione Trastevere, in via della Paglia, 13, sul fianco destro della basilica di Santa Maria in Trastevere.\nL'oratorio fu fatto costruire nel 1819 dall'arciconfraternita di Maria Santissima Addolorata e delle Anime del Purgatorio, fondata nel 1564, su progetti dell'architetto Domenico Servi. Annesso vi era il cimitero della vicina basilica, ora scomparso, nella cui area, per tutto l'Ottocento, si svolgevano sacre rappresentazioni con statue di cera a grandezza naturale, in ricordo delle anime dei defunti.\nNella facciata dell'oratorio vi \u00e8 un portone con architrave e finestra arcuata. A fianco \u00e8 posta un'altra finestra con la doppia scritta: \"\u201cQui transitis per viam attendite et videte\u201d\" (\u201cVoi che transitate per questa strada, fermatevi e riflettete\u201d); e \"\u201cVis mortuos onorare? Fac elemosinas\u201d\" (\u201cVuoi onorare i morti? Fa' elemosine\u201d). Sotto il timpano della facciata \u00e8 collocata una copia della Piet\u00e0 di Michelangelo con la scritta: \"Mater dolorosa, ora pro nobis\". Dalla strada \u00e8 visibile anche il campanile, in cui \u00e8 inserita una croce di epoca medievale.\nL'interno, restaurato nel 1992, \u00e8 a navata unica con un solo altare, su cui \u00e8 collocato un \"Cristo ligneo\". Due lapidi marmoree ricordano, l'una i restauri effettuati sotto Pio IX nel 1877, e l'altra gli speciali benefici spirituali concessi da Leone XII nel 1824 a chi visitava quest'oratorio.\nOggi esso \u00e8 concesso in uso alla comunit\u00e0 di Sant'Egidio."}
{"id": "2162121", "revid": "110157", "url": "https://it.wikipedia.org/wiki?curid=2162121", "title": "Chiesa del Sacro Cuore di Ges\u00f9 a Villa Lante", "text": "La chiesa del Sacro Cuore di Ges\u00f9 a Villa Lante \u00e8 una chiesa di Roma, nel rione Trastevere, in via San Francesco di Sales, 18, all'interno di Villa Lante.\nStoria.\nFu la prima chiesa costruita a Roma e dedicata al Sacro Cuore di Ges\u00f9. Essa fu eretta nel 1843 dall'architetto Gerolamo Vantaggi: per la sua costruzione egli non volle ricevere nessun onorario, ma ottenne che in perpetuo si pregasse e si celebrassero messe in suffragio della sua anima. La chiesa fu edificata per la Societ\u00e0 del Sacro Cuore di Ges\u00f9, fondata da santa Madeleine-Sophie Barat, ed ora \u00e8 sede, con l'edificio annesso, della loro curia provinciale a Roma.\nLa chiesa fu il primo edificio neogotico costruito nella citt\u00e0 di Roma; tale primato \u00e8 talora erroneamente attribuito alla chiesa di Sant'Alfonso all'Esquilino, risalente al 1855-59 e opera dell'architetto scozzese George Wigley. L'interno conserva opere di Pietro Gagliardi (1809-1890)."}
{"id": "2162123", "revid": "287204", "url": "https://it.wikipedia.org/wiki?curid=2162123", "title": "Merope (astronomia)", "text": "Merope (nota anche come 23 Tauri) \u00e8 una stella nella costellazione del Toro; si tratta di una delle componenti dell'ammasso aperto delle Pleiadi e giace ad una distanza di circa 440 anni luce da noi. Il suo nome proprio deriva dalla figura mitologica Merope, una delle Pleiadi mitologiche.\nCaratteristiche.\nSi tratta di una stella subgigante di classe spettrale B, corrispondente ad un colore azzurro intenso; la sua magnitudine apparente \u00e8 pari a 4,14. Richard Hinckley Allen la descrisse come una stella di un colore bianco lucido e violetto. Possiede una luminosit\u00e0 630 volte superiore a quella del Sole e la sua temperatura superficiale si aggira sui 14000 K; la sua massa \u00e8 circa 4,5 volte quella solare ed ha un raggio oltre 4 volte superiore. \u00c8 classificata come una stella variabile Beta Cephei, con una escursione di 0,01 magnitudini.\nLa nebulosit\u00e0 che circonda Merope, NGC 1435 \u00e8 parte del grande complesso di polveri in cui le Pleiadi si trovano ora a transitare; un'altra nebulosa nei pressi \u00e8 IC 349."}
{"id": "2162124", "revid": "3115", "url": "https://it.wikipedia.org/wiki?curid=2162124", "title": "Chiesa di San Ponziano (Roma)", "text": "La chiesa di San Ponziano \u00e8 un luogo di culto cattolico di Roma, sede dell'omonima parrocchia, situato nel quartiere Monte Sacro Alto, in via Nicola Festa, 50.\nStoria.\nDedicata al papa morto martire in Sardegna nel III secolo, fu costruita tra il 1970 ed il 1974 su progetto dell'architetto Giuseppe Russo Rocca.\nLa chiesa \u00e8 sede parrocchiale, istituita il 3 febbraio 1963 con il decreto del Cardinale provicario Luigi Traglia \"Paterna sollicitudine\". Il 24 novembre 2007 \u00e8 stata elevata alla dignit\u00e0 di diaconia da papa Benedetto XVI col titolo di \"San Ponziano\".\nIl 2 maggio 1982 ha ricevuto la visita di papa Giovanni Paolo II: fu la prima chiesa visitata dal pontefice dopo l'attentato. Alcuni giorni prima, dei giovani lanciarono una bomba contro l'edificio all'esterno, per impedire che il papa vi si recasse.\nDescrizione.\nEsternamente l'edificio presenta una cuspide che da uno slancio ascensionale a tutta la struttura, ed assomiglia all'unione di due mani giunte in preghiera le cui dita possono vedersi nei costoloni in cemento armato che si innalzano verso il cielo.\nL'interno \u00e8 a pianta rettangolare ad un'unica navata, con la parte centrale del soffitto che si erge verso l'alto, ripetendo il motivo della facciata. Dal punto di vista artistico, la chiesa si caratterizza per la \"Via Crucis\" a rilievo in terracotta di Agatina Perrotta. E soprattutto per la parete di fondo del presbiterio interamente occupata da un graffito del sacerdote Ugolino da Belluno, realizzato nel 1994 e raffigurante \"Cristo risorto e benedicente\".\nAl centro della composizione \u00e8 la figura di Cristo risorto con le braccia aperte e la tunica bianca; ai suoi lati i simboli dei quattro evangelisti. Sopra il Cristo \u00e8 raffigurato lo Spirito Santo, immerso in sette rivoli d'acqua a rappresentare il dono dei sette sacramenti. Sopra lo Spirito Santo, al culmine di questa piramide ascensionale, \u00e8 il Padre eterno rappresentato solamente dal tetragramma sacro ebraico a comporre la parola \"Jahv\u00e9\". Ai due lati di Cristo sono raffigurati, a destra san Ponziano con in mano la corona del martirio, e a sinistra la Madonna con le mani tese verso il Figlio in atteggiamento orante. Chiudono la parete, a destra e a sinistra, alcuni elementi che richiamano le innovazioni liturgiche introdotte da papa Ponziano: il canto del salmo (rappresentato dalla ripetizione delle note tipiche del canto gregoriano), l'invocazione del \"Dominus vobiscum\" (Il Signore sia con voi) e la preghiera del \"Confiteor\" (Confesso a Dio onnipotente)."}
{"id": "2162126", "revid": "767487", "url": "https://it.wikipedia.org/wiki?curid=2162126", "title": "Weekend in L.A.", "text": "Weekend in L.A. \u00e8 un album discografico del chitarrista statunitense George Benson, pubblicato nel 1977 dalla Warner Bros. Records. \u00c8 stato registrato dal vivo al West Hollywood Roxy Theater.\nIl disco.\nQuesta \u00e8 la dedica di George Benson per questo album registrato dal vivo.\nL'album contiene registrazioni live effettuate il 30 settembre, il 1\u00ba ottobre e il 2 ottobre 1977. Benson si dimostra in buona forma sia strumentale che vocale, davanti ad un pubblico che risponde calorosamente alla musica. Nell'album appare per la prima volta il brano \"On Broadway\" che probabilmente \u00e8 la sua canzone pi\u00f9 conosciuta e una di quelle di maggior successo e raggiunse la settima posizione nella Billboard Hot 100 e l'album l'ottava in Nuova Zelanda. La stessa canzone vince un Grammy Awards come miglior voce maschile di R&amp;B nel 1979 e viene poi utilizzata per la colonna sonora dei film \"Affari d'oro\", \"American Beauty\" e \"All That Jazz - Lo spettacolo comincia\" di Bob Fosse, vincitore di 4 premi oscar e Palma d'oro al Festival di Cannes. Il brano successivamente apparir\u00e0 anche nell'album \"Kermit Unpigged\".\nIl brano \"The greatest love of all\", composto da Linda Creed, viene registrato da Benson e utilizzato per il film \"The Greatest\" sulla vita di Muhammad Ali. La canzone non fu subito apprezzata, ma successivamente cantata da Whitney Houston arriv\u00f2 in vetta alle classifiche.\nPer \"Weekend in L.A.\" George Benson si avvale di musicisti famosi fra cui Ronnie Foster alle tastiere e sintetizzatore, Phil Upchurch alla chitarra ritmica, Stanley Banks al basso e Jorge Dalto al pianoforte e tastiere."}
{"id": "2162130", "revid": "125152887", "url": "https://it.wikipedia.org/wiki?curid=2162130", "title": "Chiesa di Santa Maria delle Grazie alle Fornaci", "text": "La chiesa di Santa Maria delle Grazie alle Fornaci \u00e8 una chiesa di Roma, nel quartiere Aurelio, nella piazza omonima.\nIl nome di questa chiesa deriva dalle fabbriche di mattoni e di antichi materiali di argilla cotta presenti nella zona. La chiesa primitiva risale al XV secolo, ma essa fu fatta riedificare alla fine del XVII secolo con disegni di Francesco Mult\u00f2; nel 1720 Filippo Raguzzini aggiunse la facciata, e solo nel 1950 venne inserito il campanile con forme settecentesche.\nL'interno \u00e8 ad unica navata a croce greca, con due altari laterali ed altare centrale. Su quest'ultimo \u00e8 posta la venerata immagine della \"Madonna delle grazie\", dipinta da Gilles Halet e incoronata nel 1956. L'interno conserva poi altre opere di pittori settecenteschi, quali Giovanni Battista Maini, Francesco Scaramucci, Francesco Fusi, Giuseppe Bartolomeo Chiari, Pietro Bianchi.\nLa chiesa \u00e8 sede parrocchiale, eretta dal cardinale vicario Giacinto Placido Zurla il 15 luglio 1828 con il decreto \"Utendo facultatibus\". Dal 1985 \u00e8 sede del titolo cardinalizio di Santa Maria delle Grazie alle Fornaci fuori Porta Cavalleggeri.\nQuasi tutti i denari necessari alla ristrutturazione settecentesca furono donati dalla nobile famiglia dei Marchesi Passerini di Roma che all'interno avevano una Cappella con il Sepolcreto."}
{"id": "2162134", "revid": "1573940", "url": "https://it.wikipedia.org/wiki?curid=2162134", "title": "Chiesa di San Gregorio VII", "text": "La chiesa di San Gregorio VII \u00e8 un luogo di culto cattolico di Roma, situato nel quartiere Aurelio lungo la via omonima.\nLa chiesa \u00e8 parrocchia dal 1952 ed \u00e8 affidata ai frati Minori francescani. Dal 1969 \u00e8 anche sede del titolo cardinalizio di \"\u201cSan Gregorio VII\u201d\".\nDescrizione.\nEssa fu costruita su progetto degli architetti Mario Paniconi e Giulio Pediconi, ed ultimata nel 1959. Ai lati dell'ingresso si trovano due altorilievi di Luigi Venturini raffiguranti, a destra il \"Sogno di Innocenzo III\", e a sinistra \"Onorio III concede la Regola ai Francescani\": entrambi gli episodi fanno riferimento alla vita di san Francesco d'Assisi.\nL'interno, a pianta rettangolare, \u00e8 dominato dall'altare maggiore, ove spiccano:\nDel 1983 \u00e8 l'organo Mascioni (\"opus 1058\"), a trasmissione elettrica, con 30 registri su due manuali e pedale.\nIl soffitto rievoca quello a capriate delle chiese gotiche medievali, ma con l'utilizzo di travi di cemento armato che si intrecciano tra loro."}
{"id": "2162135", "revid": "729019", "url": "https://it.wikipedia.org/wiki?curid=2162135", "title": "Fogo", "text": "Fogo \u00e8 un'isola di Capo Verde, appartenente al gruppo delle isole Sotavento. Il suo territorio appartiene alla contea di S\u00e3o Filipe per la parte occidentale mentre la parte orientale fa riferimento alla contea di Mosteiros.\nGeografia.\nL'isola si trova tra le isole di Santiago e Brava ed \u00e8 la quarta isola come dimensione nonch\u00e9 la pi\u00f9 alta con 2829\u00a0m. Al centro dell'isola si erge un vulcano attivo, con una caldera larga 9\u00a0km e le pareti sul lato occidentale alte fino a 1\u00a0km.\nIn tempi storici la lava dal vulcano ha raggiunto la costa orientale dell'isola. Nel 1680 avvenne un'eruzione violenta che fu ricordata perch\u00e9 la si poteva ammirare anche da centinaia di chilometri. Fu durante questa eruzione che l'isola assunse il nome \"Fogo\" (Fuoco). La penultima eruzione, avvenuta nel 1995, ha formato un nuovo cratere chiamato \"Pico Pequeno\". Un piccolo villaggio, chiamato \"Ch\u00e3 das Caldeiras\", \u00e8 situato alla base del vulcano, e gli abitanti durante le eruzioni vengono fatti evacuare. L'ultima eruzione \u00e8 avvenuta nel novembre 2014 ed \u00e8 perdurata, a intervalli, fino a febbraio 2015.\nLa principale citt\u00e0 dell'isola \u00e8 S\u00e3o Filipe. L'oceano che circonda l'isola pu\u00f2 essere profondo 5,3\u00a0km ad una distanza di 5\u00a0km dal litorale. La parte nord-est \u00e8 erbosa e verde tutto l'anno. Il resto della montagna presenta un terreno secco e arido. Nonostante Fogo riceva la maggior parte delle precipitazioni rispetto alle altre isole i suoi torrenti e ruscelli sono asciutti tutto l'anno.\nStoria.\nScoperta il 1\u00ba maggio 1460 da un capitano genovese (originario di Noli e al servizio del Portogallo), Antonio de Noli, fu chiamata prima S\u00e3o Filipe, in seguito pi\u00f9 appropriatamente Fogo. La sua colonizzazione fu tempestiva per la necessit\u00e0 di aumentare lo sviluppo agricolo di Santiago.\nNel XIX secolo si verific\u00f2 un processo migratorio dei ceti sociali pi\u00f9 poveri verso l'America. In un secondo tempo, molti di essi fecero ritorno arricchiti, cambiando le strutture sociali dell'isola.\nNel 1910 con la rivoluzione civile in Portogallo molti aristocratici e grandi proprietari terrieri che risiedevano sull'isola fecero ritorno in patria.\nEconomia.\nL'economia dell'isola \u00e8 basata sull'agricoltura e la pesca. Tra i principali prodotti il caff\u00e8, per il suo aroma, ed il famoso vino di Fogo, il \"Manecom\" che \u00e8 stato esportato fino in Brasile.\nIl turismo \u00e8 in costante crescita. Il vulcano \u00e8 la principale attrazione, ma molti visitatori vengono a trovare i parenti.\nFlora.\nAlcune piante endemique dell'isola di Fogo sono:"}
{"id": "2162136", "revid": "701660", "url": "https://it.wikipedia.org/wiki?curid=2162136", "title": "Chiesa di San Pio X (Roma)", "text": "La chiesa di San Pio X \u00e8 un luogo di culto cattolico di Roma, situato nel quartiere Trionfale, in piazza della Balduina. Su di essa insistono la parrocchia, affidata al clero diocesano di Roma, e il titolo cardinalizio omonimi.\nStoria.\nIl quartiere della Balduina nacque e si svilupp\u00f2 a partire dal 1950 in un'area fino ad allora solo in parte urbanizzata in base al piano regolatore del 1931; tra il 1950 e il 1955 vennero realizzati gli edifici residenziali prospicienti piazza della Balduina. La costruzione della chiesa di San Pio X (il cui santo titolare era stato beatificato nel 1951 e canonizzato nel 1954 da papa Pio XII) avvenne su progetto di Alberto Ressa e sotto la Direzione Lavori della Pontificia Opera per la Preservazione della Fede e la provvista di nuove Chiese in Roma; inizi\u00f2 nel 1956 con la prima fase dei lavori che prevedeva la realizzazione di un luogo di culto a livello della piazza (aperto l'anno successivo e costituito dall'attuale teatro) con la retrostante canonica su via Attilio Friggeri. Con il decreto del cardinale vicario Clemente Micara \"Pervigilanti\niugiter\" del 28 settembre 1957, venne eretta la parrocchia di San Pio X il cui territorio venne desunto da quello delle parrocchie di Stella Matutina (a nord) e di Santa Paola Romana (a sud). La costruzione del complesso termin\u00f2 nel 1961 e il 29 aprile dello stesso anno la chiesa fu inaugurata e dedicata dall'arcivescovo Ettore Cunial, secondo vicegerente della diocesi di Roma. Nel 1963 furono girate all'esterno e all'interno della chiesa le sequenze finali del film horror fantascientifico \"L'ultimo uomo della Terra\", diretto da Ubaldo Ragona o Sidney Salkow (1964).\nLa parrocchia ricevette la visita di papa Paolo VI il 16 febbraio 1964 che, nel concistoro del 28 aprile 1969, la elev\u00f2 a titolo cardinalizio. Anche papa Giovanni Paolo II visit\u00f2 la parrocchia, il 31 gennaio 1993.\nNegli anni successivi alla consacrazione e all'apertura al culto, la chiesa sub\u00ec alcune modifiche agli spazi interni: alla fine degli anni 1960 venne riorganizzata l'area presbiterale riutilizzando parte degli arredi originari, con la rimozione di uno dei due pulpiti e della balaustra e lo spostamento in avanti dell'altare maggiore (del quale venne conservata la mensa); nel 1969 venne costruito l'organo a canne in luogo di un quadro di grandi dimensioni raffigurante il santo titolare, andato perduto. A partire dal 2002 furono installate le nuove vetrate policrome delle cappelle laterali, opera di Sergio Verdacchia, mentre nel 2003 la seconda cappella di sinistra venne dedicata a san Pio da Pietrelcina.\nDescrizione.\nEsterno e annessi.\nL'area su cui sorgono la chiesa di San Pio X e gli annessi locali parrocchiali occupa interamente una piccola collinetta che va dal lato occidentale di piazza della Balduina alla retrostante via Attilio Friggeri.\nLa facciata \u00e8 posta scenograficamente sopra una doppia scalea marmorea al centro della quale, in basso, vi \u00e8 l'accesso alla cripta (costituita da un ambiente ottagonale ed utilizzata per le celebrazioni feriali) e al retrostante teatro. Il prospetto \u00e8 concepito come la sovrapposizione di due volumi distinti: quello inferiore, che si sviluppa in larghezza, nel quale si aprono i tre portali di ingresso, e quello superiore, che si sviluppa in altezza e presenta un paramento murario in mattoncini scanditi verticalmente e alternati a fasce di marmo orizzontali. Al centro, sopra il portale maggiore e le quattro mensole che in origine dovevano accogliere le statue dei quattro Evangelisti (non realizzate), vi \u00e8 il rosone ottagonale con vetrata policroma geometrica, sormontato dalla cella campanaria con apertura caratterizzata da una serie di pilastrini marmorei; all'interno del vano si trova un concerto di cinque bronzi fusi nel 1960 dalla Pontificia fonderia di campane Marinelli:\nLungo i due fianchi laterali della navata centrale vi sono le grandi finestre del cleristorio, quattro per lato, poste in corrispondenza delle arcate di separazione delle navate laterali. Tutto il paramento murario dell'esterno della chiesa \u00e8 ideato come un intersecarsi di tagli verticali della cortina di mattoni e fasce orizzontali in pietra.\nLa canonica \u00e8 alla destra della chiesa ed \u00e8 caratterizzata da un piano superiore decorato da un loggiato con pilastri di marmo. Al disotto della canonica vi sono le aule per il catechismo e, in un piccolo spiazzo fra i campi sportivi, \u00e8 stata collocata la statua della Madonna di Lourdes.\nInterno.\nL'interno della chiesa \u00e8 a tre navate separate da pilastri con rivestimento in pietra, delle quali la maggiore notevolmente pi\u00f9 ampia e caratterizzata da un controsoffitto ligneo, e le minori concepite come corridoi di congiunzione delle cappelle laterali che proseguono anche oltre quest'ultime. Sui pilastri della navata centrale e della controfacciata vi \u00e8 la \"Via Crucis\" in cotto di Raoul Vistoli (1963). Invece, ai due lati del portale centrale, vi sono, entro due nicchie, le statue della \"Piet\u00e0\" (in gesso, di Ignaz Weirich) e di \"Sant'Antonio di Padova col Bambino\" (in terracotta, del Mocanz). Dal soffitto pendono sei grandi lampadari, appartenenti all'arredo originario della chiesa, costituiti da un'elaborata intelaiatura metallica nella quale si innestano in alto una croce lignea orizzontale con lampadine e neon, e in basso una grande lampada.\nLungo le due navate laterali si aprono sei cappelle (tre per lato). La prima di destra \u00e8 dedicata a san Pio X, raffigurato nella statua in gesso di Carlo Pisi (1959), gi\u00e0 sull'altare della chiesa provvisoria allestita nel teatro nel 1957, ed ospita alcuni suoi documenti racchiusi in una vetrinetta e vetrate policrome con \"Scene della vita del santo e della parrocchia\" (2003); segue la cappella della riconciliazione, che come la precedente \u00e8 priva di altare, con gruppo scultoreo del \"Crocifisso\" di Massimo di Cave (2006), composto dal Cristo crocifisso e dall'uomo addolorato per i suoi peccati, e vetrate con la \"Peccatrice che bacia i piedi di Ges\u00f9\" (a sinistra) e il \"Padre misericordioso che accoglie il figlio pentito\" (a destra); la terza cappella, dedicata alla Mater Misericordi\u00e6 e decorata con vetrate policrome raffiguranti l'\"Annunciazione\", le \"Nozze di Cana\" e la \"Crocifissione\", ospita sull'altare un bassorilievo in bronzo della \"Madonna col Bambino\", opera di Enrico Franzini con cornice in terracotta di Enzo Assenza. La prima cappella di sinistra era originariamente adibita a battistero ed \u00e8 ancora presente il vecchio \"fonte battesimale\" con vasca esagonale; le vetrate policrome e il mosaico con la \"Nuova Gerusalemme\" vennero realizzati nel 1987 da Luciano Vinardi; la seconda era inizialmente dedicata a san Francesco d'Assisi, ora lo \u00e8 a san Pio da Pietrelcina, raffigurato nella tela di Ulisse Sartini (2003). La statua lignea di \"San Francesco\" si trova nell'ultima cappella, di fianco all'altare, mentre sopra quest'ultimo vi \u00e8 la statua bronzea del \"Sacro Cuore di Ges\u00f9\", di artista ignoto; le vetrate policrome del 2004 raffigurano \"San Francesco che riceve le Stimmate\" (a sinistra) e \"Sant'Antonio di Padova che tiene la predica ai pesci\" (a destra).\nIn fondo alla navata maggiore si apre l'abside di dimensioni grandiose, a pianta quadrangolare e soffitto piano leggermente inclinato verso la parete di fondo, interamente occupata dal presbiterio che \u00e8 sopraelevato di alcuni gradini rispetto al resto della chiesa. In posizione avanzata si trovano il fonte battesimale (2008, sulla destra) e l'ambone (sulla sinistra); quest'ultimo \u00e8 costituito da uno dei due pulpiti che originariamente si trovavano ai lati dell'ingresso dell'abside. L'altare maggiore \u00e8 formato da un piedistallo centrale cubico e da una lunga mensa su di esso poggiante, e alle sue spalle, inserito in una nicchia musiva all'interno di una parete in blocchi di pietra squadrati, vi \u00e8 il tabernacolo, sormontato da un \"Crocifisso\" ligneo dorato con il Cristo in bronzo, di Publio Morbiducci. Ai lati dell'abside vi sono due profonde cappelle laterali prive di altari, dedicate alla Madonna (a destra) e a san Pio X (a sinistra).\nOrgano a canne.\nSulla parete di fondo dell'abside, poggiante sulla parete del tabernacolo, si trova l'organo a canne, costruito dalla ditta Tamburini nel 1969 su progetto di Giuseppe Agostini.\nLo strumento \u00e8 a trasmissione elettro-pneumatica e dispone di 36 registri. Il materiale fonico \u00e8 integralmente ospitato all'interno di una cassa lignea dalla fattura geometrica, che permette di leggere le varie divisioni: in alto, con mostra composta da canne di principale disposte a cuspide unica con ali laterali e trombe orizzontali, vi sono le canne del \"Grand'Organo\" (secondo manuale); al di sotto di esse, dietro un grigliato, quelle dell'\"Espressivo\" (terzo manuale) e, esternamente, quelle del \"Positivo aperto\" (primo manuale); ai lati le canne del \"Pedale\". La consolle, mobile indipendente, \u00e8 situata a pavimento sul gradino pi\u00f9 basso del presbiterio, di fronte all'ingresso della cappella di San Pio X; essa dispone di tre tastiere di 61 note ciascuna e pedaliera di 32 note, con i registri, le unioni, gli accoppiamenti e gli annullatori azionati da placchette a bilico poste su pi\u00f9 file ai lati dei manuali, con i nomi incisi."}
{"id": "2162140", "revid": "124831578", "url": "https://it.wikipedia.org/wiki?curid=2162140", "title": "Chiesa di Santa Maria Regina Mundi", "text": "La chiesa di Santa Maria Regina Mundi \u00e8 una chiesa di Roma, nel quartiere Don Bosco, in via Augusto Lupi.\nStoria.\nLa chiesa sorge sull'area di una precedente cappella, aperta al culto nel dicembre 1961 e poi demolita nel luglio 1972. La nuova chiesa fu costruita su progetti degli architetti Eugenio Montuori e Giuseppe Nicolosi: il 9 marzo 1968 si svolge la cerimonia di posa della prima pietra; dopo due anni di lavoro, l'edificio viene solennemente consacrato il 21 febbraio 1970 dal cardinale vicario Angelo Dell'Acqua.\nFin dall'inizio la chiesa \u00e8 affidata alle cure dei Carmelitani. Essa \u00e8 sede parrocchiale, eretta il 30 novembre 1961 con il decreto del Cardinale Vicario Clemente Micara \"Cum in regione\". Dal 1988 \u00e8 sede del titolo cardinalizio di \"\u201cSanta Maria Regina Mundi a Torre Spaccata\u201d\".\nLa chiesa ha ricevuto la visita di Paolo VI, che vi celebr\u00f2 la prima messa del giorno di Natale del 1971; e di Giovanni Paolo II il 14 dicembre 1986.\nDescrizione.\nLa chiesa si presenta in forme architettoniche monumentali. All'esterno, sulla sinistra dell'edificio, quali corpi a s\u00e9 stanti, vi sono il campanile di 30 metri e il battistero.\nL'interno \u00e8 a tre navate con cupola ed alterna strutture in cemento armato con pareti rivestite di mattoni a vista. Dal 1975 le pareti laterali sono arricchite da otto tele di Benedetto De Santis, che raccontano altrettanti episodi evangelici.\nIl presbiterio, ristrutturato negli anni ottanta, \u00e8 illuminato da tre vetrate. Le due vetrate esterne sono opera di Benedetto De Santis e raffigurano quattro episodi della vita di Maria: il , l'annunciazione, l'adorazione dei Magi e l'assunzione.\nLa vetrata centrale dell'abside, opera di Laura Giuliani Redini installata tra il 1971 ed il 1972, rappresenta \"Maria, regina del mondo, con il bambin Ges\u00f9, il profeta Elia e san Simone Stock\": in questo modo l'artista ha voluto coniugare il titolo della chiesa con la storia e la spiritualit\u00e0 dell'ordine Carmelitano. In basso a destra vi \u00e8 lo stemma di Paolo VI che finanzi\u00f2 la realizzazione della vetrata, con la quale egli volle ricordare la sua visita il giorno di Natale del 1971."}
{"id": "2162141", "revid": "37401", "url": "https://it.wikipedia.org/wiki?curid=2162141", "title": "Rimush", "text": "Era figlio di Sargon, re di Akkad, cui succedette dopo la sua morte, avvenuta nel 2279 a.C. Durante il suo regno dovette occuparsi delle citt\u00e0 sumeriche del sud quali Ur, Umma, Lagash, pi\u00f9 a nord Kazallu e dell'Elam a est, che tentarono invano di ribellarsi al suo dominio.\nFu ucciso a seguito di una congiura di palazzo e il suo successore fu il fratello Manishtushu, probabile capo della congiura."}
{"id": "2162142", "revid": "106939591", "url": "https://it.wikipedia.org/wiki?curid=2162142", "title": "Isole della Svizzera", "text": "Questa \u00e8 una lista delle isole della Svizzera.\nNessuna di queste \u00e8 di grosse dimensioni.\nInclude il nome dell'isola, se \u00e8 fluviale o lacustre, il fiume o lago che la contiene, la municipalit\u00e0 ed il cantone di appartenenza."}
{"id": "2162143", "revid": "585241", "url": "https://it.wikipedia.org/wiki?curid=2162143", "title": "Chiesa di Santa Maria Madre del Redentore", "text": "La chiesa di Santa Maria Madre del Redentore \u00e8 una chiesa di Roma, nella zona Tor Bella Monaca, in viale Duilio Cambellotti.\nStoria.\nFu progettata dall'architetto Pierluigi Spadolini, con copertura dell'ingegnere Riccardo Morandi, e fu edificata tra il 1985 e il 1987\nLa chiesa \u00e8 stata costruita dall'Impresa Dioguardi S.p.A. di Bari.\nLa chiesa \u00e8 sede parrocchiale, eretta con decreto del cardinale vicario Ugo Poletti il 1\u00ba ottobre 1985. Dal 1988 \u00e8 sede del titolo cardinalizio di \"\u201cSanta Maria Madre del Redentore a Tor Bella Monaca\u201d\".\nArte e architettura.\nEsternamente la chiesa si presenta come una tenda con una base molto larga che si innalza verso il cielo restringendosi sempre pi\u00f9, fino a trasformarsi in due pinnacoli che puntano verso l'alto. Dal punto di vista teologico essa rappresenta il luogo della comunit\u00e0 cristiana che accoglie la moltitudine dei fedeli, che con una sola voce innalzano a Dio le loro preghiere, raffigurate dai due slanciati pinnacoli, stilizzazione di due mani giunte in preghiera. Un particolare accorgimento tecnico fa in modo che i due pinnacoli tracciano, verso la loro sommit\u00e0, una croce, visibile solo alla luce del sole che la attraversa. Un ampio spazio antistante fa da ingresso all'edificio sacro.\nL'interno della chiesa \u00e8 dominato dall'imponente croce di 15 metri d'altezza, che \u00e8 posta dietro il presbiterio, ed \u00e8 illuminata dalla luce che scende dall'alto. Riprendendo un'antica simbologia, la croce non \u00e8 rappresentata da due legni incrociati, ma da un albero stilizzato; inoltre il crocifisso non \u00e8 raffigurato morto o agonizzante, ma, come nell'antica iconografia orientale, esso \u00e8 raffigurato come un re vivo, assiso sulla croce come fosse un trono. Secondo il racconto evangelico ai piedi della croce stavano Maria e Giovanni; l'artista ha voluto rappresentare questi due personaggi con le sembianze di Giovanni Paolo II e Madre Teresa di Calcutta: infatti la figura maschile ha uno zucchetto in testa, e tra le mani tiene un testo in cui \u00e8 leggibile il titolo \"Sollicitudo Rei Socialis\"; la figura femminile invece indossa un sari.\nRicchi di simbologia sono pure:"}
{"id": "2162144", "revid": "123404670", "url": "https://it.wikipedia.org/wiki?curid=2162144", "title": "Chiesa di Santa Maria Immacolata e San Giovanni Berchmans", "text": "La chiesa di Santa Maria Immacolata e San Giovanni Berchmans \u00e8 un luogo di culto cattolico di Roma, situato nel quartiere Tiburtino, in piazza dell'Immacolata.\nStoria.\nLa chiesa fu costruita per volere di papa Pio X tra il 1906 ed il 1909 su progetti dell'architetto Costantino Schneider, e fu solennemente consacrata dall'arcivescovo di Malines, il cardinale Desir\u00e9 Mercier, il 19 marzo 1909. Essa fu dedicata a Santa Maria Immacolata, dogma proclamato da papa Pio IX (1854) e a Giovanni Berchmans, gesuita belga particolarmente devono all'Immacolata, come segno di riconoscenza verso i cattolici belgi che avevano dato un sostanzioso contributo economico per l'edificazione della chiesa.\nLa chiesa \u00e8 sede parrocchiale, eretta da papa Pio X il 12 marzo 1909 con la lettera apostolica \"In ordinandis\", ed affidata ai Giuseppini del Murialdo. Dal 1969 \u00e8 sede del titolo cardinalizio dell\u2019\"\u201cImmacolata al Tiburtino\u201d\".\nDescrizione.\nLa chiesa \u00e8 in stile neoromanico con elementi neogotici. L'esterno \u00e8 rivestito di mattoni a vista; la facciata \u00e8 a salienti e presenta, al centro, il portale con lunetta musiva e, in alto, il rosone circolare. Il campanile, ispirato a quello di San Marco a Venezia ma di dimensioni minori (altezza 50 metri, lato 9,20 metri), fu aggiunto in seguito, nel 1929; esso ospita un concerto di sei campane.\nL'interno \u00e8 a croce latina a tre navate, con volte a crociera e finestre a vetri policromi. La decorazione dell'interno risale al secondo dopoguerra (1946-1954) ad opera di Mario Prayer. La decorazione pittorica si sviluppa su un\u2019area di oltre 650 mq; nell'abside \u00e8 raffigurato il \"trionfo della Vergine tra santi e martiri\" mentre lungo la navata ogni lunetta comprende due episodi della vita della Madonna. Al centro delle lunette, sotto i finestroni, sono affrescate in bianco e nero a tempera, nicchie con statue in falso bassorilievo rappresentanti allegorie mariane con le virt\u00f9 della Madonna e figure femminili bibliche; mentre, nella parete di fondo intorno al rosone centrale in vetro policromo, viene descritto il trionfo della fede e la glorificazione di S. Pio X, che accompagna le anime al cielo sotto la guida della Vergine. Molti personaggi raffigurati nelle decorazioni del transetto e della navata centrale sono tratti da fotografie di uomini e donne che caddero sotto i bombardamenti del 19 luglio 1943.\nSulla cantoria alle spalle dell'altare maggiore vi \u00e8 l'organo a canne, costruito nel 1925 da Zeno Fedeli e successivamente elettrificato, che dispone di 17 registri su due manuali e pedale."}
{"id": "2162146", "revid": "1573940", "url": "https://it.wikipedia.org/wiki?curid=2162146", "title": "Chiesa di San Pio V", "text": "La chiesa di San Pio V \u00e8 un luogo di culto cattolico di Roma, situato nel quartiere Aurelio, in largo San Pio V.\nStoria.\nDedicata al santo papa protagonista del concilio di Trento, fu progettata dall'architetto Tullio Rossi nel 1952 ed inaugurata solennemente il 24 febbraio 1962 con la consacrazione effettuata dal cardinale provicario Luigi Traglia.\nLa chiesa \u00e8 sede parrocchiale, eretta il 10 dicembre 1951 con il decreto del cardinale vicario Clemente Micara \"Quo aptius atque\". Dal 1973 \u00e8 sede del titolo cardinalizio di \"\u201cSan Pio V a Villa Carpegna\u201d\".\nLa parrocchia \u00e8 stata visitata da papa Paolo VI il 9 marzo 1969 e da papa Giovanni Paolo II il 28 ottobre 1979.\nDescrizione.\nArte e architettura.\nEsternamente, la chiesa presenta un paramento murario in laterizio chiaro che, in corrispondenza della navata centrale, \u00e8 decorato da rientranze rettangolari. La facciata \u00e8 a salienti e, nella parte inferiore, caratterizzata da una pensilina poco sporgente, presenta tre portali; quello centrale \u00e8 sormontato da un mosaico di Joseph Franz Strachota raffigurante \"San Pio V, la Madonna e scene della battaglia di Lepanto\" (la Madonna \u00e8, in particolare, la stessa della vicina e pi\u00f9 antica Santa Maria del Riposo, della quale c'\u00e8 anche una seconda riproduzione in fondo alla navata alla destra dell'altare). La parte superiore, corrispondente alla navata centrale, \u00e8 decorata da sei paraste idealizzate sormontate da un semplice cornicione marmoreo; al centro, sotto il finestrone rettangolare, lo stemma marmoreo di papa Pio XII. Sul lato sinistro della chiesa si eleva il campanile a torre.\nL'interno della chiesa \u00e8 a pianta basilicale, con tre navate suddivise da pilastri dipinti a finto marmo rosso. Le due navate laterali sono pi\u00f9 basse rispetto a quella centrale e, lungo la navatella di sinistra, si aprono sei cappelle: la prima \u00e8 il battistero, con al suo interno il vecchio fonte battesimale sormontato da un crocifisso, al quale fa da sfondo un affresco di Igino Cupelloni raffigurante il \"Battesimo di Cristo\". Il nuovo fonte battesimale, affiancato dalla statua bronzea di \"San Giovanni Battista\" di Goffredo Verginelli, si trova in fondo alla navata, nei pressi dell'immagine della \"Madonna del Riposo\". La parete fondale della navata opposta, invece, presenta l'altare adibito a custodia del Santissimo Sacramento, sormontato da una scultura a bassorilievo raffigurante i \"Discepoli di Emmaus\". La navata centrale, con due ordine di finestre (quadrate con vetrate policrome in basso e rettangolari con vetri semplici in alto), termina con l'abside semicircolare; quest'ultima \u00e8 occupata in gran parte dal presbiterio, rialzato di alcuni gradini rispetto al resto della chiesa, che accoglie al centro l'altare maggiore e in posizione arretrata la sede marmorea con inserti decorativi in mosaico; alle spalle di quest'ultima vi sono un'immagine di \"San Pio V\" e, pi\u00f9 in alto, un \"Crocifisso\", di Francesco Nagni, affiancato da sei angeli cerofori in bronzo, di Goffredo Verginelli. Altre opere presenti nella chiesa sono la \"Via Crucis\" di Angelo Biancini, un \"Angelo\" in gesso di Duilio Cambellotti; una statua di \"Santa Caterina da Siena\" di Antonio Berti; altre statue devozionali di Alessandro Monteleone e Michele Guerrisi.\nOrgano a canne.\nNell'abside, a pavimento sulla sinistra del presbiterio, vi \u00e8 l'organo a canne della chiesa, costruito nel 1994.\nLo strumento \u00e8 a trasmissione elettrica con sistema multiplo ed \u00e8 interamente racchiuso all'interno di una semplice cassa lignea sormontata da una mostra costituita da 33 canne metalliche di principale disposte in tre cuspidi di 11 canne ciascuna, con bocche \"a mitria\" allineate orizzontalmente. La consolle \u00e8 situata nei pressi del corpo fonico e dispone di due tastiere di 61 note ciascuna e pedaliera concavo-radiale di 32 note; i registri e le unioni sono azionati da placchette a bilico poste in fila unica sopra il secondo manuale."}
{"id": "2162148", "revid": "1573940", "url": "https://it.wikipedia.org/wiki?curid=2162148", "title": "Chiesa di Santa Monica (Ostia)", "text": "La chiesa di Santa Monica \u00e8 un luogo di culto cattolico di Ostia, frazione litoranea del comune di Roma.\nStoria e descrizione.\nI lavori per la costruzione dell'edificio iniziarono il 13 giugno 1968 (festa del Corpus Domini) alla presenza di papa Paolo VI, che bened\u00ec la posa della prima pietra. La chiesa, progettata dall'architetto Ernesto Vichi, \u00e8 stata inaugurata la sera del 7 dicembre 1972 dal vescovo ausiliare di Roma Remigio Ragonesi, venendo dedicata il 22 dicembre 1973 dal cardinale vicario Ugo Poletti.\nGi\u00e0 vicecura dal gennaio 1956, la chiesa \u00e8 sede dell'omonima parrocchia, eretta il 13 novembre 1958 con il decreto del cardinale vicario Clemente Micara \"Romanus Pontifex\" e retta dal clero diocesano.\nLa parrocchia ha ricevuto la visita di papa Giovanni Paolo II l'8 maggio 1983, e di papa Francesco il 3 giugno 2018.\nL'edificio presenta una struttura a croce latina con elementi portanti in cemento armato; la crociera \u00e8 sottolineata dall'incrocio delle quattro travi principali che sorreggono il soffitto. Esternamente, la facciata \u00e8 affiancata da un portico che raccorda il luogo di culto agli altri edifici che compongono il complesso parrocchiale."}
{"id": "2162149", "revid": "122877501", "url": "https://it.wikipedia.org/wiki?curid=2162149", "title": "Stephen Herek", "text": " Vive in Texas sino alla laurea che prende presso la University of Texas di Austin.\nStoria.\nInizia la carriera nel 1986, quando viene scritturato dalla New Line Cinema per dirigere e sceneggiare \"Critters\", un film horror fantascientifico dalle poche aspettative, ma che si rivela un successo commerciale inatteso. \nSi dedica a B-movie per alcuni anni, ma viene rilanciato sulla scena nel 1996, quando dirige \"La carica dei 101\", un successo che negli anni dopo dar\u00e0 vita ad alcuni seguiti, cui per\u00f2 non partecipa. \nDue anni dopo lavora con Eddie Murphy in \"Il genio\", e nel 2001 collabora con Mark Wahlberg e Jennifer Aniston in \"Rock Star\", una media produzione hollywoodiana che racconta le vicende di una rock band giovanile alle prese con la difficile vita quotidiana.\nNel 2009 dirige \"Trappola in fondo al mare 2 - Il tesoro degli abissi\", sequel del fortunato \"Trappola in fondo al mare\" con Jessica Alba e Paul Walker."}
{"id": "2162150", "revid": "92723", "url": "https://it.wikipedia.org/wiki?curid=2162150", "title": "Chiesa di San Matteo (Roma)", "text": "La chiesa di San Matteo \u00e8 un luogo di culto cattolico di Roma, nella zona Casal Morena, in via Anagnina.\nLa facciata presenta un rosone centrale ove \u00e8 raffigurato l'evangelista Matteo. All'interno, il tabernacolo in bronzo \u00e8 sormontato da un grande crocifisso.\nLa chiesa \u00e8 sede parrocchiale, eretta il 13 maggio 1953 con il decreto del cardinale vicario Clemente Micara \"Sanctissimus dominus noster\", ed \u00e8 affidata dal 1993 ai Missionari Identes.\nFurono gli abitanti di Casal Morena a rivendicare una propria chiesa, e lo fecero in un modo allora inconsueto: quello di innalzare cio\u00e8 uno striscione, durante un'udienza di Pio XII a Castel Gandolfo nell'estate 1951, per chiedere una chiesa per la loro zona, che ne era sprovvista. Fu cos\u00ec che, grazie soprattutto alla munificenza del pontefice, venne acquistato il terreno e costruita, negli anni successivi, la prima chiesa di Casal Morena."}
{"id": "2162151", "revid": "76963", "url": "https://it.wikipedia.org/wiki?curid=2162151", "title": "Stanislao Mattei", "text": "Vita e opere.\nNato da modesta famiglia di artigiani, conobbe il padre Giovanni Battista Martini cui divenne allievo e che segu\u00ec nella vita religiosa come frate minore conventuale. \u00abFu sacerdote esemplare e tanta era la stima che aveva lo stesso padre Martini da sceglierselo per confessore\u00bb.\nNel 1776 fu lo stesso Martini a volerlo - nonostante l'opposizione dell'Accademia dei filarmonici - suo coadiutore e sostituto nella conduzione della Cappella Musicale di S. Francesco di Bologna, di cui sar\u00e0 poi titolare dopo la morte del maestro. Per pochi mesi, nel 1809, fu maestro di Cappella al Santo di Padova e, sino alla morte, a S. Petronio di Bologna. \nIn seguito alla soppressione napoleonica delle corporazioni religiose del 1797 prese alloggio con la madre in via Nosadella dedicandosi all'insegnamento privato. Insegn\u00f2 contrappunto al Liceo filarmonico di Bologna (ora Conservatorio Giovanni Battista Martini), dove ebbe tra i suoi allievi Rossini, Donizetti, Gaetano Corticelli, Giuseppe Vianesi (v. Pellegrini - Vianesi) e Morlacchi. \nCompose soprattutto musica sacra in gran parte inedita. Di lui si conservano circa quattrocento composizioni presso la biblioteca del Conservatorio e l'archivio musicale del convento di S. Francesco della sua citt\u00e0."}
{"id": "2162153", "revid": "124756756", "url": "https://it.wikipedia.org/wiki?curid=2162153", "title": "Chiesa di San Marco Evangelista in Agro Laurentino", "text": "La chiesa di San Marco Evangelista in Agro Laurentino \u00e8 una chiesa di Roma, nel quartiere Giuliano-Dalmata, in piazza Giuliani e Dalmati.\nEssa fu costruita su progetto dell'architetto Ennio Canino tra il 1970 ed il 1972, e fu solennemente consacrata il 29 maggio 1972 dal cardinale vicario Angelo Dell'Acqua. La chiesa ricevette la visita di due papi: Paolo VI nell'aprile 1973, e Giovanni Paolo II nel gennaio 1984.\nL'interno conserva una \"Madonna\" in bronzo del Perrotta, ed un \"Crocifisso urlante\", sempre in bronzo, di U. Montalbano; nella cripta \u00e8 esposta una serie di mosaici raffiguranti i Santi protettori dei paesi di origine dei profughi Giuliano-Dalmati (Alto Adriatico Orientale). Sulla \"barca\" dell'ingresso centrale della chiesa campeggia, dal dicembre 2016, la statua del leone di San Marco donata da una nobile famiglia negli anni Settanta. L'anno 2017 ha visto il rifacimento completo della pavimentazione interna della chiesa in travertino persiano.\nLa chiesa \u00e8 sede parrocchiale, eretta il 9 marzo 1950 con il decreto del cardinale vicario Francesco Marchetti Selvaggiani \"Pastoris vigilantis\". Dal 1973 \u00e8 sede del titolo cardinalizio di \"\u201cSan Marco in Agro Laurentino\u201d\". Essa \u00e8 stata affidata alle cure dei Frati minori conventuali fino al 31 agosto 2016. Dal primo settembre dello stesso anno \u00e8 affidata al clero diocesano.\nNella sede originaria dove era sita la chiesa, sorgono i giardini intitolati al maestro Lodovico Zeriav. All'interno di essi il monumento della Lupa romana di Pola."}
{"id": "2162155", "revid": "95049", "url": "https://it.wikipedia.org/wiki?curid=2162155", "title": "Chiesa di San Barnaba (Roma)", "text": "La chiesa di San Barnaba \u00e8 un luogo di culto cattolico di Roma, situato nel quartiere Prenestino-Labicano, in via Giovanni Maggi.\nStoria.\nEssa venne costruita, su progetto di Tullio Rossi, tra il 1956 ed il 1957, e consacrata solennemente il 19 ottobre 1957 da monsignor Ettore Cunial, vicegerente della diocesi di Roma. La chiesa riassume il titolo di una vecchia chiesa medievale, ora scomparsa, denominata dai cataloghi del tempo come \"ecclesia sancti Barnabae de Porta\", vicino a Porta Maggiore.\nLa chiesa \u00e8 sede parrocchiale, istituita l'11 ottobre 1932 con il decreto del cardinale vicario Francesco Marchetti Selvaggiani \"Cum sanctissimus dominus\". Essa \u00e8 affidata alle cure dei Figli di Maria Immacolata (detti \"Pavoniani\").\nLa chiesa ha ricevuto la visita di due pontefici: Paolo VI il 6 marzo 1966 e\nGiovanni Paolo II il 30 gennaio 1983.\nDescrizione.\nLa chiesa presenta una pianta basilicale a tre navate senza transetto, e campanile a forma di torre. L'alta facciata, in mattoni rossi, \u00e8 scandita da tre finestre, ed \u00e8 preceduta da un portico con pilastri, in cui \u00e8 iscritta la frase: \"D.O.M. in honorem B. Barnabae ap.\"\nL'interno \u00e8 a tre navate suddivise da pilastri sormontati da archi; il soffitto \u00e8 a capriate e vi sono quattro cappelle laterali. L'abside \u00e8 dominato da un grande mosaico di Igino Cupelloni (1966) che raffigura i \"Nuovi protagonisti della chiesa\": Giovanni XXIII, Paolo VI, il patriarca di Costantinopoli Atenagora, l'arcivescovo di Canterbury Ramsey ed il cardinale Luigi Traglia.\nLa parte alta della navata centrale \u00e8 scandita, in alternanza, da finestre con vetrate policrome e 18 affreschi, raffiguranti gli apostoli, gli evangelisti, e i santi Barnaba, Paolo, Lorenzo e Sebastiano.\nSopra quattro porte laterali, sono esposti quadri con le effigi di quattro papi legati alla storia dell'edificio: Pio XI che fond\u00f2 la parrocchia, Pio XII che fece costruire la chiesa, Paolo VI e Giovanni Paolo II che fecero visita alla chiesa.\nNella chiesa si trova l'organo a canne Organaria Romana \"opera II\"; costruito nel 2000 ed inaugurato l'8 giugno dello stesso anno, \u00e8 collocato sulle due cantorie ai lati del presbiterio. Lo strumento \u00e8 a trasmissione elettronica ed ha tre tastiere di 61 note di cui la terza muta ed una pedaliera concavo-radiale di 32."}
{"id": "2162157", "revid": "110157", "url": "https://it.wikipedia.org/wiki?curid=2162157", "title": "Don't Go Too Fast", "text": "Don't Go Too Fast \u00e8 il terzo singolo della band pop rock estone Vanilla Ninja, il secondo tratto dal loro secondo album \"Traces of Sadness\".\nVideo.\nIl video riprende la band che suona dentro un carcere."}
{"id": "2162159", "revid": "1573940", "url": "https://it.wikipedia.org/wiki?curid=2162159", "title": "Chiesa di San Timoteo (Roma)", "text": "La chiesa di San Timoteo \u00e8 una chiesa di Roma, nella zona Casal Palocco, in viale Prassilla.\nFu costruita, su un terreno donato a titolo gratuito dalla Societ\u00e0 Generale Immobiliare, tra il 1968 ed il 1970 su progetto dell'architetto Luigi Vagnetti, e fu solennemente consacrata dal cardinale vicario Angelo Dell'Acqua il 22 febbraio 1970.\nLa chiesa \u00e8 sede parrocchiale, eretta il 24 giugno 1968 con il decreto \"Neminem fugit\" del cardinale vicario di Roma, Angelo Dell'Acqua.\nDal 14 febbraio 2015 insiste su di essa l'omonimo titolo cardinalizio."}
{"id": "2162162", "revid": "1272592", "url": "https://it.wikipedia.org/wiki?curid=2162162", "title": "Chiesa del Preziosissimo Sangue di Nostro Signore Ges\u00f9 Cristo", "text": ""}
{"id": "2162163", "revid": "1305772", "url": "https://it.wikipedia.org/wiki?curid=2162163", "title": "Sviluppo Automobilistico Meridionale", "text": "Sviluppo Automobilistico Meridionale S.p.A. era una azienda italo-francese che operava nel settore automobilistico.\nStoria.\nLa societ\u00e0 era nata il 1\u00ba marzo 1962 con sede a Napoli come joint venture tra Alfa Romeo, allora del gruppo IRI, e Renault. Operava nello stabilimento Alfa Romeo di Pomigliano d'Arco. In base a questa joint venture, in quegli anni a Pomigliano d'Arco si \u00e8 prodotto anche la Renault 4.\nDal 1959 l'Alfa Romeo ha assemblato su licenza Renault la Alfa Romeo Dauphine presso lo stabilimento del Portello di Milano accanto alle linee produttive della Giulietta. Il 30 aprile 1968 diventa Renault-Italia S.p.A.."}
{"id": "2162168", "revid": "486946", "url": "https://it.wikipedia.org/wiki?curid=2162168", "title": "Filippo I d'Alsazia", "text": ""}
{"id": "2162171", "revid": "287204", "url": "https://it.wikipedia.org/wiki?curid=2162171", "title": "Suhidi", "text": "I Suhidi, o sovrani della dinastia di Suhis, furono una famiglia di quattro re della citt\u00e0 Neo-ittita di Karkemi\u0161, che governarono con il titolo luvio di tarwanis nel X secolo a.C., dopo l'esaurimento, pacifico o violento, della casata dei Grandi Re della Dinastia Arcaica di Karkemi\u0161.\nI re.\nI sovrani della dinastia furono almeno quattro, e regnarono all'incirca tra il 950 e l'890 a.C.\nSuhis I.\nSuhis I (?-950 a.C. ca.) ricopr\u00ec la carica di tarwanis sotto il regno dell'ultimo sovrano della Dinastia Arcaica di Karkemi\u0161, Ura-Tarhunzas, cui apparentemente succedette al trono probabilmente in seguito ad un colpo di Stato. \u00c8 anche possibile che a salire al trono con il titolo di tarwanis sia stato direttamente il figlio Astuwatamanza, giacch\u00e9 non si possiedono iscrizioni reali redatte da Suhis in persona.\nAstuwatamanza.\nAstuwatamanza (?-950 a.C. ca.) succedette al padre Suhis e regn\u00f2 per un periodo di tempo imprecisato. Fu il primo dei Suhidi a intraprendere operazioni architettoniche nella citt\u00e0.\nSuhis II.\nSuhis II (?-925 a.C. ca.) fu sovrano dopo la morte di Astuwatamanza, di cui probabilmente era figlio. Notizie storiche (Iscrizione di Kelekli) informano che a suo tempo esistevano ancora discendenti della precedente casata, la Dinastia Arcaica di Karkemi\u0161, coi quali il figlio di Suhis, Katuwas, ebbe a combattere in seguito. Suhis fu autore di opere architettoniche nella cittadella Neo-ittita.\nKatuwas.\nKatuwas (?-890 a.C. ca.) fu figlio e successore di Suhis II sul trono della citt\u00e0. Egli riferisce di avere combattuto contro una fazione di rivoltosi che definisce \"nipoti di Ura-Tarhunzas\". Fu attivo in guerra e raggiunse con le sue spedizioni la Cilicia, e termin\u00f2 di edificare la maggior parte delle strutture che della citt\u00e0 Neo-ittita ancora di conservano. Nulla si sa della fine del suo regno.\nTarwanis.\nIl titolo \"tarwanis\" \u00e8 la titolatura con cui i membri della dinastia di Suhis regnarono a Karkemi\u0161, e si diffuse anche in molti altri stati Neo-ittiti, come ad esempio Aleppo, o i piccoli regni del Tabal. Il significato e l'etimologia del vocabolo non sono tuttora chiariti, come non del tutto chiaro (al di l\u00e0 di una probabile volont\u00e0 di rompere con la tradizione dell'Et\u00e0 del Bronzo) \u00e8 il motivo per cui i nuovi dinasti spesso preferivano questo titolo ad altre titolature tradizionali, come il logogramma luvio REX."}
{"id": "2162172", "revid": "729019", "url": "https://it.wikipedia.org/wiki?curid=2162172", "title": "Santa Luzia (Capo Verde)", "text": "Santa Luzia (\"Santa Lucia\") \u00e8 un'isola di Capo Verde, appartenente all'arcipelago di Barlavento. \u00c8 situata tra l'isola di S\u00e3o Vicente e quella di S\u00e3o Nicolau.\nIl punto pi\u00f9 alto \u00e8 la cima del Monte Grande, 395\u00a0m.\nStoria.\nNel XVIII secolo fu abitata da una piccola popolazione dedita all'agricoltura, la desertificazione port\u00f2 in seguito al suo abbandono. Dal XX secolo, ha sede una stazione meteorologica."}
{"id": "2162176", "revid": "62004", "url": "https://it.wikipedia.org/wiki?curid=2162176", "title": "Calcio Siena 2008-2009", "text": ""}
{"id": "2162178", "revid": "91828", "url": "https://it.wikipedia.org/wiki?curid=2162178", "title": "Astuwatamanza", "text": ""}
{"id": "2162179", "revid": "599013", "url": "https://it.wikipedia.org/wiki?curid=2162179", "title": "Dante Bighi", "text": "Biografia.\nQuarto figlio di Adelmo e Delfina abbandona presto il paese natale - Copparo in provincia di Ferrara - per intraprendere gli studi presso il Liceo Artistico di Bologna e l'ISA -Istituto Statale d'Arte Adolfo Venturi- di Modena. Successivamente si iscrive alla Facolt\u00e0 di Architettura IUAV di Venezia, che lascer\u00e0 dopo tre anni senza mai conseguire la laurea.\nA met\u00e0 degli anni cinquanta si trasferisce a Castiglione Olona - Varese - dove inizia a lavorare come grafico pubblicitario per il gruppo SIC Mazzucchelli Celluloide, ditta produttrice di materie plastiche. Il riconoscimento del suo talento \u00e8 immediato: nel 1958 i suoi primi lavori compaiono su due periodici specializzati nel settore pubblicistico (\u201cPubblicit\u00e0 in Italia\u201d e \u201cLa pubblicit\u00e0\u201d); nello stesso anno vince la medaglia d'oro al Premio Nazionale della Pubblicit\u00e0 (premio di categoria per il Catalogo). Grazie a questa occasione si accorge di lui l'artista-pubblicitario Dino Villani e nasce tra loro un rapporto di stima ed amicizia.\nNel 1960 si trasferisce a Milano dove fonda il suo \u201c\"Studio grafico e di consulenza tecnica\"\u201d, prima in Via Teodorico 11 e, successivamente, in Corso Sempione 75. In questi anni entra nel vivo della cultura milanese. Partecipa in modo attivo, e con eccellenti risultati, a quella che viene definita, in ambito pubblicitario e grafico, la \u201c\"scuola milanese\"\u201d. La cultura al progetto visivo e all'immagine coordinata ha fatto s\u00ec che alcuni suoi celeberrimi marchi siano ancora in uso: Camera di Commercio di Ferrara, PAM supermercati, Universit\u00e0 Bocconi, Touring Club, Provincia di Ferrara, Milano Assicurazioni, Illy caff\u00e8, Phonola, Produttori Associati, ds domenica sportiva, D'ARS periodico di cultura e comunicazione visiva. \nTra le aziende pi\u00f9 importanti per le quali crea campagne pubblicitarie dalla connotazione fortemente artistica si annoverano IBM Italia, Gamma Film per la Domenica Sportiva, Necchi, Italia Assicurazioni, Metropolitana Milanese, Velicren, Malpensa Milano, Ceramiche Pozzi, Gelati Motta, Philips, Ignis, Miralanza, Sweda, Teatro alla Scala di Milano, Dino Gavina e molte altre firme legate, in quegli anni, alla cultura industriale del primo \u201cmade in Italy\u201d..\nNei primi anni Sessanta frequenta la Galleria Apollinaire, dove inizia a collaborare con il direttore [Guido Le Noci] e dove conosce Pierre Restany. Di questi anni \u00e8 anche il disegno-progetto di una casa detta \u201cVilla Bighi\u201d che fa costruire a Copparo. La fabbrica, in stile moderno, rievoca il romanticismo architettonico Aaltiano. Essa sorge su un terreno di 2 ettari ed \u00e8 stata pensata per ospitare anche la famiglia del fratello Donato ma si trasformer\u00e0, nel corso degli anni, in un luogo di cultura in cui ospitare creativi e intellettuali e dove collezionare oggetti e opere d'arte provenienti da tutto il mondo.\nDel 1964 \u00e8 il suo primo progetto editoriale, \"\"Tripraxis\", un libro di grande formato contenente tavole a colori di Bruno Contenotte, stampato in pochissimi esemplari. Questo esperimento segn\u00f2 l'inizio di una serie di \u201cpubblicazioni artistiche\u201d uniche nel loro genere: libri fotografici, caratterizzati da formati insoliti e racchiusi da copertine polimateriche (vetro temperato, altorilievo in legno, tela dipinta) denominati \"libri-oggetto\"\".\nSempre negli anni '60 \u00e8 iniziata la lunga collaborazione con Antonio Casetta, produttore discografico con l'etichetta Produttoriassociati (ex BlueBell), per il quale Dante Bighi ha realizzato i logotipi di Produttoriassociati, dell'etichetta di ricerca OFF e diverse copertine di dischi, tra cui le indimenticabili copertine dei primi LP di Fabrizio de Andr\u00e9, di Duilio del Prete e di Beppe Chierici.\nLa serie dei libri fotografici apre con \"Elogio alla pianura\" (1971), dedicato alla sua terra di origine, dalla connotazione grafica innovativa, con fotografie di [Luciano Ferri] e poesie di Corrado Govoni e Filippo de Pisis. Segue la pubblicazione di \"Milano Vive\" (1973), accompagnata da una mostra fotografica a Palazzo Reale, \"India prega\" (1978), in cui per la prima volta Bighi \u00e8 anche autore degli scatti fotografici, e \"Amerigo Vespucci\" (1980), primo libro dedicato alle navi della Marina Militare Italiana.\nLa realizzazione dei suoi libri \u00e8 il risultato finale di molti viaggi compiuti per altrettanti continenti, alla scoperta delle culture e delle spiritualit\u00e0 di popoli lontani, avventure spesso compiute insieme all'inseparabile amico P. Restany, con il quale, nel 1974, progett\u00f2 un viaggio nell'emisfero sud in compagnia di 20 artisti europei e americani con lo scopo di produrre un \"\u2018Diario di Viaggio\u2019\" costituito da opere d'arte realizzate durante gli spostamenti o durante la sosta nelle varie tappe.\nNel corso degli anni '80 proseguono i viaggi a bordo delle navi della Marina Militare, spesso seguiti dalla realizzazione di libri fotografici corredati da testi di Pierre Restany: \"Navi Grigie\", \"Nave Scuola Esmeralda\" e \"Nave Scuola Palinuro\".\nNel 1984 Bighi riunisce all'interno di un libro tutti i marchi di fabbrica che ha disegnato e realizzato fino a quel momento; il volume \u00e8 stampato in monocromo su carta ruvida uso mano dal titolo \"\u201cTraccia personalizzata/Personal mark\u201d.\"\nNello stesso anno cura una mostra personale all'interno del Castello Estense di Ferrara, esponendo la sua produzione artistica iniziata nei primi anni Sessanta con sperimentazioni grafiche condotte con pagine di quotidiani accartocciate, pressate e incollate su pannelli di legno dette \u201c\"Spremute di carta\"\u201d e con scatole di plexiglas contenenti reperti del quotidiano e oggetti trovati dette \u201c\"Le teche\"\u201d.\nL'esposizione si intitola \"Partendo dalle radici\" e costituisce un percorso visivo nella vita dell'artista grafico.\nNel 1985, in seguito a un viaggio nell'Isola di Pasqua, pubblica il libro dal titolo \"I moai,\" ennesimo volume fotografico i cui principali soggetti sono i misteriosi volti monolitici di pietra..\nNel 1989 Bighi compie un gesto di grande generosit\u00e0, donando al Comune di Copparo la sua collezione privata di opere d'arte contemporanea. Un centinaio di opere di noti rappresentanti dei maggiori movimenti artistici del secondo Novecento (Gianni Dova, Lucio Fontana, Bruno Contenotte, Andy Warhol, James Rosenquist, Daniel Buren, Mimmo Rotella, Gi\u00f2 Pomodoro, Enzo Mari, Emilio Scanavino...) allestite ed esposte in maniera stabile nei piani della Torrione Estense del Comune di Copparo.\nNel 1994 Bighi dona al Comune la sua Villa di Copparo, con tutto ci\u00f2 che contiene, dagli arredi alle opere, dai complementi alla grande biblioteca. L'unico vincolo che pone al suo lascito consiste nella volont\u00e0 di destinare questo luogo alla crescita culturale e intellettuale.\nDante Bighi muore il 18 maggio 1994 presso l'ospedale Niguarda di Milano.\nNel giugno del 2008, quattordici anni dopo la sua scomparsa, nasce il centro studi Dante Bighi\",\" un centro ricerche che si occupa: da un lato di riscoprire la figura dell'eclettico artista Dante Bighi e dall'altro di riattivare investigazioni e produzione creative in molteplici ambiti culturali.\nCollegamenti esterni.\n- Centro Studi Dante Bighi,"}
{"id": "2162180", "revid": "71433", "url": "https://it.wikipedia.org/wiki?curid=2162180", "title": "I migliori anni della nostra vita (film)", "text": ""}
{"id": "2162182", "revid": "91828", "url": "https://it.wikipedia.org/wiki?curid=2162182", "title": "Suhis I", "text": ""}
{"id": "2162183", "revid": "91828", "url": "https://it.wikipedia.org/wiki?curid=2162183", "title": "Suhis II", "text": ""}
{"id": "2162184", "revid": "154639", "url": "https://it.wikipedia.org/wiki?curid=2162184", "title": "Umberto Cassuto", "text": "Biblista e accademico ebraista fiorentino di reputazione internazionale, Umberto Cassuto fu professore di lingua e letteratura ebraica all'Universit\u00e0 di Firenze e alla Sapienza di Roma e dal 1935 socio corrispondente dell'Accademia dei Lincei.\nLe leggi razziali fasciste del 1938 lo costrinsero a lasciare l'Italia per stabilirsi con alcuni parenti in Palestina. L'anno successivo fu nominato professore ordinario di Scienze bibliche presso l'universit\u00e0 ebraica di Gerusalemme.\nGli ultimi anni di vita furono segnati dalla perdita dei familiari rimasti in Italia e trucidati nel corso della Shoah (tra questi il figlio Nathan, rabbino capo di Firenze negli anni dell'occupazione nazista) e di una nuora sopravvissuta ai campi di sterminio e morta durante la guerra arabo-israeliana del 1948."}
{"id": "2162185", "revid": "91828", "url": "https://it.wikipedia.org/wiki?curid=2162185", "title": "Katuwas", "text": ""}
{"id": "2162187", "revid": "767487", "url": "https://it.wikipedia.org/wiki?curid=2162187", "title": "Morgan Heritage", "text": "I Morgan Heritage sono un gruppo musicale roots reggae formatosi nel 1994 da 8 dei 29 figli dell'artista Denroy Morgan, nati negli Stati Uniti ma cresciuti in Giamaica nella cultura rastafari.\nCarriera.\nMalgrado il fatto che il giovane gruppo sia entrato subito sotto l'ala della MCA subito dopo il debutto al Reggae Sunsplash di Montego Bay del 1992, il debutto \u00e8 molto difficile. Dopo soli due anni esce il loro primo album, \"Miracle\", che subisce per\u00f2 l'influenza dell'etichetta che impone una scelta musicale pi\u00f9 commerciale; le critiche al prodotto sono particolarmente dure e parlano dell'album come di un disco reggae senz'anima. Lo stesso gruppo si rende presto conto che quello contenuto nell'album non \u00e8 il reggae che hanno intenzione di fare.\nSubito dopo l'album il gruppo torna in Giamaica, a corto di tre membri: restano infatti solo pi\u00f9 Una, Peter e Gramp alla voce, Luke alla chitarra e Mr. Mojo alle percussioni. I membri del gruppo diventano pi\u00f9 uniti tra di loro e la musica diventa pi\u00f9 spirituale, pur mantenendo l'influenza della musica hip hop e r'n'b data dalla loro infanzia passata negli Stati Uniti. Registrano quattro album nello spazio di due anni: il primo \u00e8 \"Protect Us Jah\", uscito nel 1997 sotto VP Records e prodotto da Bobby \"Digital\" Dixon. In questo album il gruppo inserisce brani pi\u00f9 roots come \"Exalt Jah\" o \"What Man Can Cry\" e pezzi pi\u00f9 lovers rock come \"Let's Make Up\" o \"Me or You\". L'anno successivo \u00e8 la volta di \"One Calling\", sempre per la VP Records, prodotto da Llyod \"King Jammy\" James. All'album partecipano giganti della musica reggae come Philip \"Fattis\" Burrell, Donovan Germaine, Tony Rebel o il sassofonista Dean Fraser, membro degli Stim Turban. Questi due album vengono registrati simultaneamente, e permettono al gruppo di guadagnare in Giamaica quella credibilit\u00e0 che avevano minato con il primo album, decisamente pi\u00f9 commerciale. Nel 1999 arriva la prima compilation, \"Morgan Heritage Family and Friends Volume 1\". Lo stesso anno arriva sempre per la VP Records e prodotto nuovamente da Bobbie Dixon un altro album in studio, \"Don't Haffi Dread\", che li impone definitivamente sulla scena internazionale, portandoli al successo anche in Europa. I testi parlano di pace, l'amore e il senso della famiglia. Il titolo d\u00e0 scandalo, visto che significa \"Non serve avere dreadlock per essere un rasta\", e pone i Morgan Heritage come leader di un movimento rasta pi\u00f9 aperto.\nNel 2001 esce \"More Teachings\", sempre per la VP Records, in cui i testi approfondiscono le tematiche spirituali di sempre. L'album viene seguito da un tour che tocca Stati Uniti, Europa e Africa.\nAttualmente la struttura dei Morgan Heritage si occupa sia della parte artistica e sia della parte economica, che li aiuta a produrre i LMS, formato da tre fratelli minori, Lara, Miriam e Shy-Poo, che hanno pubblicato il loro primo album, \"Reality Check\", nel 2000. Sono considerati tra i migliori gruppi reggae al mondo e collaborano con sia artisti contemporanei come Luciano, Buju Banton e Capleton che con veterani come Toots Hibbert e Edi Fitzroy. Nel 2008 esce l'album Mission In Progress.\nNel 2012 viene annunciato il ritorno dei Morgan Heritage con l'Ep dal titolo \"The Return\" che anticipa il nuovo album \"Here Come the Kings\" uscito l'11 giugno 2013..\nNel 2015 esce \"Stricly Roots\" per la CTBC Records."}
{"id": "2162197", "revid": "1305772", "url": "https://it.wikipedia.org/wiki?curid=2162197", "title": "Discografia dei Blink-182", "text": "La discografia dei Blink-182, gruppo musicale pop punk statunitense attivo dal 1992, \u00e8 composta da otto album in studio, uno dal vivo, una raccolta, due EP e oltre trenta singoli."}
{"id": "2162203", "revid": "287204", "url": "https://it.wikipedia.org/wiki?curid=2162203", "title": "Chiesa di Ognissanti (chiesa cattolica di Roma)", "text": "La chiesa di Ognissanti \u00e8 un luogo di culto cattolico di Roma, situato nel quartiere Appio-Latino, lungo la via Appia Nuova, nei pressi di piazza Re di Roma; \u00e8 sede dell'omonima parrocchia affidata ai figli della Divina Provvidenza.\nSulla chiesa insiste la diaconia di Ognissanti in Via Appia Nuova, istituita da papa Paolo VI nel 1969.\nStoria.\nLuigi Orione, nel 1908, ricevette da parte di papa Pio X il compito di evangelizzare la zona fuori Porta San Giovanni, allora molto povera. Il sacerdote vi costru\u00ec, come centro della vita pastorale, una piccola cappella dedicata a Tutti i Santi, che poi, per il crescente numero di fedeli, venne sostituita da un pi\u00f9 ampio complesso parrocchiale.\nLa costruzione della chiesa ebbe inizio il 29 giugno 1914, quando, alla presenza del cardinale vicario Basilio Pompilj, ebbe logo la posa della prima pietra del nuovo edificio, progettato da Tullio Passarelli e Camillo Karl Schneider. I lavori proseguirono fino alla prima guerra mondiale, quando vennero interrotti per riprendere alla fine del conflitto; la chiesa venne terminata nel 1920 e, il 31 ottobre dello stesso anno, consacrata da Giuseppe Palica, arcivescovo vicegerente. Il 29 giugno 1927, alla presenza dello stesso cardinale vicario, venne benedetto il concerto di cinque campane, collocato nel campanile.\nLa chiesa venne eretta a parrocchia da papa Benedetto XV con la bolla \"Nihil Sedi Apostolicae\" il 4 novembre 1919, desumendo parte del territorio della parrocchia di San Giovanni in Laterano; i nuovi confini vennero stabiliti dal cardinale vicario Francesco Marchetti Selvaggiani con il decreto \"Donec nova constituatur Paroecia\" il 16 gennaio 1934.\nNegli anni successivi alla costruzione, la chiesa venne sottoposta a una serie di restauri. Il pi\u00f9 importante fu quello che and\u00f2 dal 1985 al 1991 e che interess\u00f2 l'area presbiterale: in tale occasione, vennero rimossi gli arredi installati durante un rifacimento del 1975 e ne vennero realizzati di nuovi, in stile moderno.\nIl 7 marzo 1965, papa Paolo VI si rec\u00f2 in visita pastorale alla parrocchia e celebr\u00f2 per la prima volta la messa in lingua italiana, utilizzando la prima versione postconciliare del rito romano, che prevedeva l'utilizzo della lingua volgare solo in determinate parti, riservando quella latina alle altre (tra le quali il Canone).&lt;br&gt; \nLa parrocchia ha anche ricevuto la visita di papa Giovanni Paolo II (3 marzo 1991) e di papa Francesco (7 marzo 2015, in occasione del cinquantesimo anniversario dalla celebrazione di Paolo VI).&lt;br&gt;\nAngelo Giuseppe Roncalli, che nel 1958 sarebbe divenuto papa col nome di Giovanni XXIII, visit\u00f2 la chiesa e il complesso parrocchiale privatamente, quando era ancora sacerdote, il 28 marzo 1921.\nDescrizione.\nL'esterno della chiesa \u00e8 caratterizzato dalla facciata a salienti, che - come il resto dell'edificio - presenta un paramento murario in mattoncini rossi. Nella parte superiore, in corrispondenza della navata centrale, si apre un'ampia trifora, inscritta all'interno di un arco a tutto sesto; in quella inferiore, invece, vi sono tre portali, ciascuno dei quali \u00e8 sormontato da una lunetta decorata con un bassorilievo marmoreo, quello di centro raffigurante la \"Gloria di Maria\", quelli laterali due \"Angeli\".\nL'interno \u00e8 a croce latina, con transetto poco sporgente e aula divisa in tre navate da due file di arcate a tutto sesto poggianti su colonne alternate a pilastri in granito, con soffitto a volte a crociera. Nella navata di destra \u00e8 collocato un gruppo marmoreo, donato da Pio XI, raffigurante la \"Piet\u00e0\"; sopra \u00e8 murata una targa che ricorda che in questa chiesa Paolo VI celebr\u00f2 per la prima volta la messa in lingua italiana, dopo la riforma liturgica del concilio Vaticano II.\nNella navata centrale vi sono finestre con vetrate raffiguranti diversi santi, tra cui Giovanni Bosco; nella controfacciata tre vetrate, che rappresentano \"Maria Immacolata apparsa a Lourdes\" (con il rosario in mano) e ai suoi lati i santi \"Pio X\" (amico personale del fondatore degli orionini e grande benefattore dell'ordine) e \"don Orione\". Altri santi - tra cui Filippo Neri e il martire Lorenzo - sono raffigurati, in affresco, nelle cappelle con cui terminano le navate laterali.\nLa navata centrale termina, oltre il transetto, con l'abside semicircolare, coronata da un deambulatorio all'interno del quale si trova l'organo a canne, costruito nel 1965 dalla ditta Pinchi (a trasmissione elettrica con sistema multiplo, dispone di 18 registri su due manuali e pedale); la parte superiore e il catino sono decorati con un mosaico raffigurante la \"Trinit\u00e0, Maria Immacolata e Tutti i Santi\", di Silvio Galimberti (1920)."}
{"id": "2162205", "revid": "729019", "url": "https://it.wikipedia.org/wiki?curid=2162205", "title": "Citadels", "text": "Citadels \u00e8 un gioco di carte con ambientazione fantasy medievale, creato da Bruno Faidutti e distribuito originariamente in Francia, nel 2000, con il nome \"Citadelles\". In seguito venne distribuito in Germania con il nome \"Ohne Furcht und Adel\" e venne nominato tra i candidati allo Spiel des Jahres. L'anno successivo l'edizione olandese del gioco, distribuita con il nome \"Machiavelli\" vinse il Nederlandse Spellenprijs.\nIn Italia il gioco \u00e8 stato distribuito dalla Nexus Editrice e da Giochi Uniti; oltre al gioco base, la confezione contiene anche l'espansione \"\".\nIl gioco \u00e8 ambientato in un mondo fantasy medievale che vede i giocatori impegnati nella costruzione della propria cittadella.\nTurno dopo turno, i giocatori accumuleranno dell'oro da investire nella costruzione di nuovi quartieri, ma per farlo dovranno impersonare i pi\u00f9 potenti personaggi della citt\u00e0, come il Condottiero, il Ladro o l'Architetto, cercando di sfruttare le loro doti e abilit\u00e0 a proprio vantaggio. Bruno Faiduti ha dichiarato che l'ispirazione della meccanica dell'assumere un ruolo diverso a ogni turno di gioco sia stata ispirata da \"Verr\u00e4ter\" (Marcel-Andr\u00e9 Casasola, 1998) e da \"Cosmic Encounter\"\nIl gioco base.\nIl gioco base si compone di 8 carte personaggio, 51 carte quartiere nei 5 colori (giallo, blu, verde, rosso e viola), 30 segnalini monete d'oro, 1 segnalino Corona del Re e vari segnalini punteggio.\nRegole di gioco.\nAll'inizio della partita ciascun giocatore riceve due gettoni d'oro e quattro carte quartiere. Il giocatore pi\u00f9 vecchio riceve inoltre la pedina rappresentante la Corona del Re.\nLe carte quartiere vengono mescolate e disposte a formare il mazzo dei quartieri; analogamente anche le carte personaggio vengono mescolate e disposte a formare il mazzo dei personaggi. All'inizio di ciascun turno, sulla base del numero di giocatori, vengono estratte casualmente alcune carte dal mazzo dei personaggi: queste carte non vengono usate per il turno corrente.\nA questo punto, il giocatore che detiene la Corona del Re, sceglie segretamente una carta personaggio, dopodich\u00e9 passa il mazzo al giocatore alla propria sinistra che far\u00e0 altrettanto.\nDopo che tutti i giocatori hanno scelto il proprio personaggio, il turno pu\u00f2 cominciare.\nIl giocatore con la pedina della Corona chiama in ordine, uno alla volta, i diversi personaggi (seguendo il numero che li contrassegna). Quando un personaggio viene chiamato, il giocatore che lo ha scelto rivela la propria carta e procede con il proprio turno.\nNel proprio turno un giocatore deve compiere una delle seguenti azioni:\nDopodich\u00e9 il giocatore pu\u00f2:\nInoltre, in qualunque momento durante il proprio turno, il giocatore pu\u00f2 utilizzare l'abilit\u00e0 speciale del proprio personaggio (\u00e8 possibile utilizzare l'abilit\u00e0 del personaggio una sola volta).\nSe nessun giocatore ha scelto il personaggio chiamato, si passa al personaggio successivo.\nDopo che tutti i personaggi sono stati chiamati, il turno di gioco termina; tutte le carte personaggio vengono rimescolate e si passa a un nuovo turno.\nDurante il turno di gioco, quando viene chiamato il Re, la Corona passa immediatamente al giocatore che ha scelto tale personaggio. Toccher\u00e0 a costui continuare a chiamare gli altri personaggi (e a scegliere per primo la carta personaggio nel turno successivo) fino a che la pedina non sar\u00e0 passata a un altro giocatore.\nIl gioco termina alla fine del turno nel quale un giocatore ha costruito il proprio ottavo quartiere.\nTerminato il gioco si passa alla valutazione del punteggio raggiunto. Ciascun giocatore riceve:\nIl giocatore che ha ottenuto il punteggio pi\u00f9 alto vince la partita.\nPersonaggi.\nNel gioco base sono presenti 8 personaggi diversi, ciascuno contraddistinto da un numero (ordine in cui verr\u00e0 chiamato dal Re) e da un'abilit\u00e0 speciale.\nPartita a 2, 3 o 7 giocatori.\nIn una partita a 2 o 3 giocatori, ciascun giocatore riceve due carte personaggio e dunque gioca due volte in ciascun turno di gioco (uno per personaggio).\nIn una partita a 7 giocatori (oppure 8 se si gioca con \"The Dark City\"), una carta personaggio viene inizialmente posizionata sul tavolo a faccia in gi\u00f9, in modo che nessun giocatore possa sceglierla. Quando l'ultimo giocatore riceve l'ultima carta personaggio rimasta, pu\u00f2 prendere la carta capovolta in mezzo al tavolo e scegliere una delle due.\nEspansione: The Dark City.\nQuesta espansione, distribuita a partire dal 2004, \u00e8 contenuta nella medesima scatola del gioco base e consiste in 10 nuove carte personaggio e 14 nuove carte quartiere. L'espansione permette inoltre a un ottavo giocatore di prendere parte alla partita.\nRegole di gioco.\nLe regole di gioco restano le medesime del gioco base.\nPer utilizzare le nuove carte personaggio, rimuovete dal mazzo alcuni personaggi del gioco base a vostra scelta e rimpiazzateli con i nuovi personaggi con ugual numero. Ad esempio potete sostituire il Mercante con l'Alchimista, entrambi contrassegnati dal numero 6.\nPer utilizzare le nuove carte quartiere, potete semplicemente aggiungere al mazzo dei quartieri del set base 2 o 3 delle nuove carte. Se volete usare un numero maggiore delle nuove carte, rimuovete dal mazzo alcuni quartieri dell'edizione base.\nPersonaggi.\nI 10 nuovi personaggi, cos\u00ec come quelli del gioco base, sono contraddistinti da un numero e da un'abilit\u00e0 speciale.\nCon l'aggiunta dell'Artista o della Regina, entrambi contraddistinti dal numero 9, si possono fare partite da 8 giocatori."}
{"id": "2162206", "revid": "1442080", "url": "https://it.wikipedia.org/wiki?curid=2162206", "title": "Paul Trimboli", "text": "Carriera.\nClub.\nHa frequentato il Xavier College a Melbourne, ed \u00e8 stato il capitano della First XI.\nHa avuto una brillante carriera con i South Melbourne FC nella NSL. Trimboli ha vinto due volte il premio per il miglior giocatore under 21 (nel 1988 e nel 1989), nonch\u00e9 \u00e8 stato due volte vincitore del premio per il giocatore della stagione, la Johnny Warren Medal (nel 1992-1993 e nella stagione 1997-1998).\nNazionale.\nHa totalizzato 46 presenze (e 16 gol) con i \"Socceroos\", segnando al suo debutto nel 1988, contro le isole Figi. Il suo ultimo match internazionale l'ha disputato nel 2002 contro Tahiti. Trimboli ha anche partecipato alla spedizione australiana al FIFA Futsal World Championship 1989, collezionando tre presenze e due reti, entrambi segnati contro lo Zimbabwe.\nDopo il ritiro.\nDal 2006 Trimboli \u00e8 commentatore della \"SEN 1116\" per le partite di A-League e Victorian Premier League. \u00c8 anche testimonial pubblicitario dei prodotti Puma. Trimboli ha sempre dichiarato di non voler allenare squadre perch\u00e9 preferisce perseguire altre opportunit\u00e0 di lavoro."}
{"id": "2162210", "revid": "260215", "url": "https://it.wikipedia.org/wiki?curid=2162210", "title": "Sede titolare di Polignano", "text": ""}
{"id": "2162213", "revid": "729019", "url": "https://it.wikipedia.org/wiki?curid=2162213", "title": "Fiat C.R.1", "text": "Il Fiat C.R.1 era un biplano da caccia prodotto dall'azienda italiana Fiat Aviazione intorno alla met\u00e0 degli anni venti.\nCaratterizzato dalla configurazione alare sesquiplana invertita, venne impiegato dalla Regia Aeronautica e dalla lettone Latvijas Gaisa sp\u0113ki.\nStoria del progetto.\nProgettato dall'ingegnere reatino Celestino Rosatelli, al fine di sostituire nei reparti della Regia Aeronautica il Nieuport 29, venne realizzato inizialmente in due prototipi, denominati semplicemente FIAT C.R. ed immatricolati rispettivamente MM.1 ed MM.2, che differivano fra loro per la forma della cappottatura del motore e del timone.\nPortato in volo nel 1923, il C.R. si dimostr\u00f2 pi\u00f9 veloce e maneggevole rispetto al concorrente SIAI S.52 nei confronti del quale, tuttavia, risult\u00f2 pi\u00f9 lento nella salita in quota. Al termine delle prove il biplano della FIAT venne prescelto per la produzione in serie, con la denominazione definitiva di C.R.1.\nIn un secondo tempo furono portati in volo alcuni esemplari modificati rispetto all'originale nell'impianto propulsivo, denominati rispettivamente C.R.2, C.R.5 e C.R.10, ma senza alcun seguito produttivo.\nTecnica.\nRealizzato in struttura mista, per quanto fosse prevalente l'uso del legno, il C.R.1 presentava fusoliera di sezione rettangolare con il singolo abitacolo posizionato in corrispondenza del bordo d'uscita alare e completamente scoperto.\nLe ali caratterizzavano il velivolo, in ragione della configurazione sesquiplana di tipo invertito: il piano alare superiore era, cio\u00e8, pi\u00f9 corto di quello inferiore. Le due ali erano tra loro collegate da un sistema di montanti secondo lo schema della trave di Warren. Le semiali superiori poggiavano sulla carlinga e nella zona centrale si congiungevano mediante un piccolo serbatoio di carburante; le semiali inferiori si collegavano direttamente ai longheroni della parte inferiore della fusoliera e presentavano un leggero angolo diedro positivo. I due piani alari erano tra loro sfalsati a formare un angolo di 15\u00b0, con quello superiore disposto in posizione pi\u00f9 avanzata. Gli alettoni erano disposti solo nel piano alare inferiore. Gli impennaggi erano di tipo classico, con equilibratori monoplani disposti alla base della deriva, controventati inferiormente.\nIl carrello d'atterraggio era di tipo classico, con due elementi monoruota tra loro collegati da un assale rigido, congiunti alla fusoliera da una struttura ad \"M\", in tubi metallici.\nIl motore installato all'origine era un Hispano Suiza Type 42, motore otto cilindri a V raffreddato a liquido, in grado di sviluppare la potenza di 300 hp (corrispondenti a poco pi\u00f9 di 304 CV). Nel corso della loro vita operativa alcuni esemplari vennero rimotorizzati con l'impiego del pi\u00f9 potente V 12 Isotta Fraschini Asso Caccia, facendo registrare un considerevole incremento delle prestazioni.\nAltri prototipi vennero dotati di ulteriori tipi di propulsore ma, come gi\u00e0 accennato, non ebbero alcun seguito nella produzione di serie (\"vedasi paragrafo \"Versioni\"\").\nL'armamento fisso era costituito da due mitragliatrici disposte al di sopra del motore e sparanti attraverso il disco dell'elica.\nImpiego operativo.\nIl 5 maggio del 1925 Mario de Bernardi, alla guida di un C.R.1, ottenne il record mondiale di velocit\u00e0 sulla distanza di 500 km, volando alla media di 254 km/h.\nL'entrata in servizio del C.R.1 risale alla fine dello stesso anno quando la Regia Aeronautica assegn\u00f2 il biplano della Fiat al 1\u00b0 ed al 2\u00ba Stormo in sostituzione dei Nieuport 29, degli SPAD S.XIII e degli Ansaldo AC.2 che fino ad allora equipaggiavano la 76\u00aa Squadriglia caccia, 77\u00aa Squadriglia aeroplani, 78\u00aa Squadriglia Caccia, 79\u00aa Squadriglia, 85\u00aa Squadriglia, 86\u00aa, 87\u00aa Squadriglia e 88\u00aa Squadriglia.\nNel corso degli anni trenta, come detto, alcuni esemplari del caccia di Rosatelli vennero modificati mediante l'installazione del motore Isotta Fraschini Asso Caccia: questi velivoli andarono in dotazione alla 163\u00aa Squadriglia (basata a Rodi) per essere ritirati dal servizio solo nel corso del 1937.\nLa Regia Aeronautica ricevette complessivamente 240 esemplari del C.R.1 di cui 40 furono costruiti negli impianti delle Officine Ferroviarie Meridionali di Napoli (in seguito divenuta Industrie Meccaniche Aeronautiche Meridionali SpA) e 100 presso quelle della SIAI-Marchetti.\nIl C.R.1 attir\u00f2 l'attenzione anche al di fuori dei confini nazionali: un esemplare venne acquistato dalla belga Aviation militaire ed un altro dalla polacca Si\u0142y Powietrzne, senza che seguissero altri ordinativi. L'unico paese ad acquistare (in nove esemplari) il velivolo fu la Lettonia: la Latvijas Gaisa sp\u0113ki li mise in dotazione al reparto navale da caccia, di stanza sulla base di Liep\u0101ja, dove operarono fino al 1936.\nVersioni.\n\"I dati sulle versioni sono tratti da\" \"Enciclopedia l'Aviazione\":\nMediante modifiche apportate a cellule di C.R.1 furono realizzate le seguenti varianti, alle quali venne attribuita una nuova designazione:"}
{"id": "2162215", "revid": "3115", "url": "https://it.wikipedia.org/wiki?curid=2162215", "title": "Chiesa di Sant'Antonio di Padova alla Circonvallazione Appia", "text": "La chiesa di Sant'Antonio di Padova alla Circonvallazione Appia \u00e8 una chiesa di Roma, costruita tra il 1936 e 1938 nel quartiere Appio-Latino, in via Circonvallazione Appia.\nLa chiesa presenta una grande facciata con tre finestre verticali ed un gruppo marmoreo raffigurante \"Sant'Antonio che soccorre gli orfani\". La chiesa \u00e8 coronata da una cupola affiancata da due campanili terminanti a cuspide. L'interno a tre navate separate da pilastri, con matronei. La semplice abside \u00e8 illuminata dalla luce proveniente dalla grande cupola.\nLa chiesa \u00e8 parrocchia dal 1\u00ba marzo 1988 ed \u00e8 affidata ai Rogazionisti del Cuore di Ges\u00f9 . Accanto alla Parrocchia \u00e8 situata la Curia Generale delle Suore Figlie del Divino Zelo.\nSu questa chiesa insiste la diaconia di Sant'Antonio di Padova a Circonvallazione Appia, istituita il 18 febbraio 2012."}
{"id": "2162229", "revid": "92723", "url": "https://it.wikipedia.org/wiki?curid=2162229", "title": "Diocesi di Polignano", "text": "La diocesi di Polignano (in latino: \"Dioecesis Polinianensis\") \u00e8 una diocesi soppressa e sede titolare della Chiesa cattolica.\nTerritorio.\nLa diocesi era molto piccola e comprendeva solo il territorio di Polignano. Qui sorgeva la cattedrale dell'Assunta, oggi chiesa matrice della citt\u00e0.\nStoria.\nLa diocesi di Polignano \u00e8 documentata storicamente per la prima volta nel 1089, quando, in due distinte bolle del mese di ottobre papa Urbano II assegna la diocesi alle province ecclesiastiche sia di Bari che di Trani; con bolla del 1152 papa Eugenio III attribuisce definitivamente Polignano alla metropolia di Bari.\nLa serie episcopale, storicamente certa, inizia con il vescovo Ambrogio, documentato nel 1109, cui seguono Bonaventura (1140), Milone (1151-1170) e Arpino, attestato nell'ultima parte del XII secolo.\nLa cattedrale, di epoca normanna, fu rifatta nel XVI secolo e consacrata il 31 luglio 1513 dal vescovo Cristoforo de Magnaninis (o Magnacurio). Nel territorio diocesano sorgeva anche il monastero benedettino di San Vito, di epoca normanna e citato nella bolla di Urbano II nel 1089, oggi nella localit\u00e0 omonima; un altro monastero di benedettine si trovava all'interno delle mura cittadine, fondato nel X secolo, ristrutturato nel 1585 e abbattuto nel 1932.\nPer poco pi\u00f9 di un anno la diocesi fu affidata \"in commendam\" al cardinale Giovanni Maria Ciocchi del Monte, futuro papa Giulio III. Sono noti i sinodi diocesani indetti da Raffaele Tomei nel 1590 e da Scipione de Martinis nel 1675. Al vescovo Vincenzo Pinieri (1649-1672) si deve il rifacimento del palazzo episcopale e l'innalzamento del campanile della cattedrale.\nNel XVIII secolo la diocesi fu guidata da Andrea Vinditti, nativo di Arpino, gi\u00e0 vicario generale di Narni, che fu consacrato vescovo dal cardinale Giovanni Antonio Guadagni; mor\u00ec in Polignano l'8 giugno 1767 e fu sepolto nel sepolcro dei vescovi nella cattedrale.\nUltimo vescovo di Polignano fu Mattia Santoro, originario di Bovino, cultore delle arti classiche, che si adoper\u00f2, attraverso diversi scavi archeologici, per la ricerca nel territorio della diocesi di monete e suppellettili antiche, confiscate dal re di Napoli alla sua morte.\nIn seguito al Concordato tra papa Pio VII e Ferdinando I, la diocesi fu soppressa il 27 giugno 1818 con la bolla \"De utiliori\" dello stesso papa Pio VII ed il suo territorio aggregato a quello della diocesi di Monopoli.\nDal 1968 Polignano \u00e8 una sede vescovile titolare della Chiesa cattolica; dal 25 settembre 1980 il vescovo titolare \u00e8 Janusz Edmund Zimniak, gi\u00e0 vescovo ausiliare di Bielsko-\u017bywiec."}
{"id": "2162231", "revid": "1123126", "url": "https://it.wikipedia.org/wiki?curid=2162231", "title": "Chiesa di San Giovanni Battista de Rossi", "text": "La chiesa di San Giovanni Battista de' Rossi \u00e8 un luogo di culto cattolico di Roma, situato nel quartiere Appio-Latino, in via Cesare Baronio.\nStoria.\nCostruita su progetto di Tullio Rossi tra il 1938 e il 1940, fu consacrata il 22 maggio 1965; ospita le spoglie del santo titolare, Giovanni Battista de' Rossi.\nLa chiesa \u00e8 sede parrocchiale, eretta il 26 luglio 1940 con il decreto del cardinale vicario Francesco Marchetti Selvaggiani \"Pastorale opus\". Dal 1969 \u00e8 sede del titolo cardinalizio di San Giovanni Battista de' Rossi.\nLa chiesa ha ricevuto la visita di papa Giovanni XXIII il 19 febbraio 1961 e di papa Giovanni Paolo II il 25 novembre 1990.\nDescrizione.\nL'esterno della chiesa \u00e8 in mattoni a vista, ravvivati da pochi elementi di travertino, con una torre campanaria. Sulla sommit\u00e0 della facciata \u00e8 lo stemma di Pio XII, mentre nella fascia marmorea che la suddivide i due ordini \u00e8 la scritta dedicatoria con l'anno \"A.D. MCMXL\".\nL'interno \u00e8 a tre navate separate da pilastri squadrati, con soffitto a capriate e tegole a vista. Le pitture della navata centrale sono di D. Duili e raffigurano i \"Dodici apostoli\"; queste si alternano con grandi finestre che illuminano la chiesa. Al di sotto di finestre e pitture corre lungo tutto il perimetro della navata centrale la scritta evangelica presa da Mt 28, 18 in finto mosaico dorato. Nell'abside \u00e8 raffigurato il \"santo titolare in gloria tra due angeli\" e ai suoi piedi le due chiese di s. Maria in Cosmedin e di s. Pietro tutto inquadrato tra due gigantesche palme (allusione al salmo 91 \"Justus ut palma florebit sicut cedrus Libani\"); al di sotto in un lungo fascione \"scene della sua vita\" inscritte tra due citazione in latino: Mt 5 e 1Cor 13; al di sopra, nell'arco di trionfo i \"simboli dei quattro evangelisti\" con al centro il Cristo \" alfa e omega \" inscritto in un tondo. L'intera opera \u00e8 del grande pittore Alessandro Missori, realizzata nel 1945 su commissione del primo Parroco Mons. Marcello Urilli.\nLe navate laterali, in cui \u00e8 collocata la \"Via Crucis\": quadri in legno scolpiti a mano da Ortisei, terminano con due cappelle: nella cappella di sinistra vi \u00e8 un affresco raffigurante la \"Ges\u00f9 nell'orto del Getsemani\" e \"i discepoli di Emmaus\"; in quella di destra un affresco multiscena con la \"Nativit\u00e0\" e il \"Sepolcro\", e la \"Madonna di Pompei\" in trionfo.\nSulla vasta cantoria in controfacciata, suddiviso in due corpi posti ai lati del rosone e con consolle nei pressi del presbiterio, si trova l'organo a canne Tamburini \"opus 333\", costruito nel 1950 e restaurato nel 1995 da Carlo Soracco, a trasmissione elettrica e con 20 registri."}
{"id": "2162258", "revid": "1573940", "url": "https://it.wikipedia.org/wiki?curid=2162258", "title": "Chiesa del Santissimo Nome di Maria", "text": "La chiesa del Santissimo Nome di Maria \u00e8 una chiesa di Roma, nel quartiere Appio-Latino, in via Centuripe.\nStoria.\n\u00c8 stata costruita su progetto di Aldo Ortolani e terminata nel 1980; \u00e8 stata consacrata il 4 aprile 1981.\nLa chiesa \u00e8 sede parrocchiale, eretta il 1\u00ba aprile 1963 con il decreto del cardinale vicario Clemente Micara \"Quo uberius\" ed affidata ai sacerdoti della Societ\u00e0 di Maria (Marianisti). Dal 1985 \u00e8 sede del titolo cardinalizio del \"\u201cSantissimo Nome di Maria a Via Latina\u201d\".\nDescrizione.\n\u00c8 completamente in cemento armato a vista. L'interno della chiesa \u00e8 costituito da una vasta aula, con due cappelle laterali, con vetrate policrome a disegno astratto. La chiesa ospita due statue devozionali di sant'Antonio e della Madonna del Pilar. Notevole l'organo, sopra le porte d'entrata, costruito nel 1979."}
{"id": "2162262", "revid": "253269", "url": "https://it.wikipedia.org/wiki?curid=2162262", "title": "Charlie Ray", "text": "Biografia.\nDall'et\u00e0 di tre anni ha studiato danza Jazz e Tap nel Broadway Dance Center, Peridance, Hip hop al Kelly Peter Dance, al Ballet e al Joffrey Ballet.\nHa esordito al cinema con il ruolo di Rosemary Telesco nel film \"Innamorarsi a Manhattan\" insieme a Josh Hutcherson nel ruolo di Gabe. Nel film aveva solo 12 anni e mezzo e gi\u00e0 in quel film aveva accennato una grande passione per il ballo soprattutto hip hop. Ha recitato anche nella parte di Belinda, una vittima della prostituzione minorile, in un episodio di \"\". \u00c8 la sorella pi\u00f9 piccola del produttore Jackson Waite."}
{"id": "2162267", "revid": "140509", "url": "https://it.wikipedia.org/wiki?curid=2162267", "title": "Aspettando Godot (album)", "text": "Aspettando Godot \u00e8 il primo album del cantautore Claudio Lolli pubblicato nel 1972.\nIl disco.\nIl primo 33 giri di Lolli venne pubblicato grazie all'interessamento di Francesco Guccini che, dopo aver ascoltato le sue canzoni, decise di presentarlo alla EMI Italiana.\nLa copertina raffigura una banconota da cinquemila lire di quelle prodotte degli anni dal 1964 al 1971, nella quale tuttavia compare il volto dello stesso Lolli in luogo dell'effige di Cristoforo Colombo e in basso a destra la scritta: \u00abC. Lolli\u00bb al posto di \u00abC. Colombo\u00bb; la scritta \u00abCINQVEMILA\u00bb infine ha le lettere \u00abEMI\u00bb al proprio interno evidenziate con un colore azzurro anzich\u00e9 nero, con riferimento all'etichetta discografica EMI.\nLa prima edizione dell'album aveva la copertina apribile e senza titolo, mentre le ristampe hanno la copertina a busta singola con titoli e crediti dell'album sul retro, nella zona bianca sulla sinistra della banconota. Le ristampe riportarono anche la dicitura \"FAC SIMILE\", assente nella prima edizione.\nTracce.\nTesti e musiche di Claudio Lolli."}
{"id": "2162268", "revid": "174925", "url": "https://it.wikipedia.org/wiki?curid=2162268", "title": "Prigionieri", "text": ""}
{"id": "2162270", "revid": "110157", "url": "https://it.wikipedia.org/wiki?curid=2162270", "title": "G\u00fciro", "text": "Il G\u00fciro \u00e8 uno strumento musicale a sfregamento della famiglia degli idiofoni.\nIl nome.\nAltri nomi con cui \u00e8 conosciuto il G\u00fciro sono: Calabazo, Guayo, Ralladera, Rascador, Guero.\nEsistono poi strumenti molto simili, come il reco-reco brasiliano.\nNon va confuso con il termine \"G\u00fciro\" che \u00e8 un altro nome dello Shekere.\nTradizionalmente il g\u00fciro viene realizzato svuotando i frutti della g\u00fcira, da cui prende il nome, ma ormai ne esistono versioni pi\u00f9 moderne in fibra di vetro, plastica e metallo.\nUtilizzo.\nLa tecnica di esecuzione \u00e8 molto semplice: un bastoncino viene sfregato contro la scanalatura dello strumento producendo suoni brevi e secchi simili a quelli della raganella.\nViene utilizzato in vari generi di musica latinoamericana come Rumba, Salsa, Punto guajiro, Cha cha cha, Merengue, Bomba, Samba."}
{"id": "2162274", "revid": "174925", "url": "https://it.wikipedia.org/wiki?curid=2162274", "title": "Anestetici", "text": ""}
{"id": "2162283", "revid": "114325", "url": "https://it.wikipedia.org/wiki?curid=2162283", "title": "Kangerlussuaq (fiordo)", "text": ""}
{"id": "2162285", "revid": "2130303", "url": "https://it.wikipedia.org/wiki?curid=2162285", "title": "Basilica di Santa Maria Ausiliatrice (Roma)", "text": "La basilica di Santa Maria Ausiliatrice \u00e8 un luogo di culto cattolico di Roma, situato nel quartiere Tuscolano nell'area urbana di Furio Camillo, nella omonima piazza.\nStoria.\nParrocchia dal 25 marzo 1932 con la costituzione apostolica \"Inter pastoralis\" di Pio XI, e affidata ai salesiani, fu costruita su progetto degli architetti Nicola Mosso e Giulio Valotti tra il 1931 ed il 1936.\nIl tempio \u00e8 stato consacrato la mattina del 17 maggio 1936 dal cardinale Francesco Marchetti Selvaggiani, vicario generale della diocesi di Roma, mentre, nel pomeriggio, ha presieduto il rito il cardinale Eugenio Pacelli, segretario di stato, futuro papa Pio XII.\nIl suo primo parroco, don Salvatore Rotolo (1881-1969), poi vescovo titolare di Nazianzo e ausiliare di Velletri, in seguito prelato nullius di Altamura e Acquaviva delle Fonti, \u00e8 sepolto all'interno della basilica.\nDal 1967 \u00e8 sede del titolo cardinalizio di Santa Maria Ausiliatrice in via Tuscolana e dall'aprile 1969 ha la dignit\u00e0 di basilica minore.\nDescrizione.\nEsterno.\nLa facciata \u00e8 divisa in due ordini. Nell'ordine inferiore, quattro colonne sormontate da un architrave e da un timpano coronano l'ingresso principale del tempio. Nell'ordine superiore \u00e8 ripetuta la stessa monumentalit\u00e0, solo che le colonne si riducono a due e al posto del portone vi \u00e8 una grande finestra. Il tutto \u00e8 sormontato da una balaustra al cui centro \u00e8 posta una statua della \"Madonna col Bambino\", Maria Ausiliatrice. La facciata ha, lateralmente, due torri campanarie, che ospitano un concerto di otto campane.\nInterno.\nL'interno \u00e8 un misto di croce latina e greca, a tre navate; le pareti e il soffitto sono decorati con affreschi d'ispirazione barocca, realizzati da Giuseppe Melle tra il 1957 e il 1965. Il pittore don Melle, oltre che un artista di valore, era un buon teologo. In basilica ha rappresentato numerosi temi nei seguenti cicli pittorici: mariano, ecclesiale, eucaristico e salesiano.\nNella cupola sono rappresentati gli angeli con la Vergine Assunta. Nel tamburo sono raffigurati gli episodi narrati nella Sacra Scrittura e i dogmi mariani.\nNel catino \u00e8 rappresentata la sovranit\u00e0 di Maria Santissima sugli angeli e sull'umanit\u00e0. Pi\u00f9 in basso trovano posto in primo piano gli apostoli e gli evangelisti, quindi i martiri e in fondo i confessori (santi non martiri) e i vescovi. Don Melle, insomma, ha potuto rappresentare meglio il pensiero di don Bosco come non vi era riuscito invece il Lorenzone nel quadro di Torino. Si noti poi come l'artista si sia anche ispirato a \"La disputa del Santissimo Sacramento\" e a \"La scuola di Atene,\" affreschi delle Stanze di Raffaello in Vaticano.\nLa statua di Maria Ausiliatrice domina al centro del catino. Corone e scettro furono benedetti da papa Paolo VI il 5 dicembre 1965 al termine del Concilio Vaticano II.\nSulla volta del presbiterio \u2013 che un felice caso ha voluto cadesse proprio sul rinnovato altare maggiore \u2013 \u00e8 rappresentato il sacrificio che si celebra in ogni santa Messa, cos\u00ec come recita il Canone romano: \u201cFa' che questa offerta per le mani del tuo angelo santo sia portata sull\u2019altare del cielo davanti alla Tua Maest\u00e0 divina\u201d .\n\u00abINicola Mosso e Giulio Valotti \u00bb. Questa frase del Magnificat qui felicemente modificata \u00e8 posta nel cartiglio sulla basilica di Torino edificata da don Bosco e che gli angeli sollevano in alto. In questa, che \u00e8 la volta principale della chiesa, sono rappresentate anche le vittorie di Lepanto (1571) e di Vienna (1683) contro gli infedeli, attribuite dal papa all'aiuto di Maria. Lungo i lati c'\u00e8 l'illustrazione dell'opera dei salesiani (scuole e missioni) e le immagini e gli episodi dei pi\u00f9 famosi santuari mariani.\nSui sei altari delle cappelle laterali don Melle rappresenta un ciclo eucaristico. Le lunette mostrano l\u2019azione delle tre Persone della Santissima Trinit\u00e0 unite nel sacrificio del Figlio rievocato in quello della Messa. Le vele dei voltini invece mostrano scene dell\u2019Antico Testamento che lo prefigurano: \"le Anime del Purgatorio; il sangue dell\u2019Agnello pasquale; il sacrificio di Isacco; il pane di Elia; il sacrificio di Melchisedech; la manna nel deserto.\"\nA sinistra del transetto si trova la cappella di San Giovanni Bosco. Nella volta vi \u00e8 rappresentato un singolare commento alla \u201cSalve Regina\u201d: don Bosco prega Maria di mostrarci suo Figlio Ges\u00f9 dopo questa vita, che \u00e8 una valle di pianto. Infatti sotto la cupola a \"trompe l'oeil\" don Melle raffigura malattie, sofferenze e scene della Prima guerra mondiale.\nDalla parte opposta si trova la cappella di San Giuseppe. Il patrono della chiesa cattolica si appoggia al capo di Ges\u00f9 (di cui \u00e8 padre putativo) e benedice i fedeli. La Vergine inginocchiata ci spinge \u2013 cos\u00ec recita il cartiglio sottostante: \u201cAndate a Giuseppe\u201d \u2013 ad affidarci alla protezione di lui. Sotto la cupola a \"trompe l'oeil\" don Melle rappresenta alcune scene contemporanee della vita della Chiesa: l'abbraccio ecumenico tra Paolo VI e Atenagora e il Concilio Vaticano II, che era ancora in corso.\nOratorio.\nL\u2019oratorio dell'Istituto Pio XI, annesso alla basilica parrocchiale, \u00e8 nato nel 1928 per l'esigenza di nuove scuole professionali. I suoi ambienti sono attigui alla basilica. Numerose stanze per la catechesi e i laboratori. Un grande cortile circondato dai portici e campetti di calcio in erba sintetica.\n\u00c8 un ambiente educativo come lo ha voluto e inventato Don Bosco. Egli desiderava che ogni opera salesiana si distinguesse per essere casa che accoglie, parrocchia che evangelizza, scuola che educa alla vita e cortile per incontrarsi e vivere da amici. Uno spazio dedicato a bambini e ragazzi, dove il gioco \u00e8 elemento essenziale.\nLiberando e sviluppando la gioia e la vitalit\u00e0, si consolida l'equilibrio umano e si predispone al positivo. Il gioco educa per sua stessa natura al senso di libert\u00e0, alla disciplina, alla comunicazione, all'amicizia, alla collaborazione, al senso sociale.\nLe attivit\u00e0 proposte si riconducono a un unico obiettivo: la formazione integrale del giovane. Ci\u00f2, come Don Bosco insegnava, si pu\u00f2 raggiungere tramite tutto ci\u00f2 che promuove la crescita del ragazzo. In questa prospettiva si inseriscono i gruppi formativi (I.C. e Gruppi Apostolici), le attivit\u00e0 sportive, i gruppi di interesse canoro e musicale, i laboratori domenicali, le feste, il servizio ai ragazzi pi\u00f9 piccoli (dopo scuola), l'animazione dell'estate ragazzi, campi estivi e invernali.\nLa caratteristica fondamentale dell'oratorio \u00e8 lo spirito di famiglia, lo stare insieme in allegria tra salesiani e giovani, tra educatori e ragazzi, tra adulti e bambini, tra genitori e figli.\nFeste e processioni.\nIl 24 maggio di ogni anno, in occasione della ricorrenza della Beata Vergine Maria, si svolge la processione per il quartiere e la relativa festa, con bancarelle e altre attrazioni, per tutta la via omonima che si sviluppa dinnanzi la chiesa."}
{"id": "2162286", "revid": "729019", "url": "https://it.wikipedia.org/wiki?curid=2162286", "title": "Csob\u00e1d", "text": "Csob\u00e1d \u00e8 un comune dell'Ungheria di 730 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2162287", "revid": "33689", "url": "https://it.wikipedia.org/wiki?curid=2162287", "title": "Artabano II", "text": "Biografia.\nIl conflitto per il trono.\nFu sul trono dell'Impero dei Parti per circa un quarto di secolo, con una breve interruzione tra il 35 e il 36, quando il suo trono fu occupato dall'usurpatore Tiridate III. Sua madre era una principessa della dinastia arsacide, ed era stata data in sposa ad un capo della trib\u00f9 nomade dei Dahan, che viveva nella parte orientale del regno. La sua ascesa al trono \u00e8 da attribuire all'azione della nobilt\u00e0 persiana, unita nel rifiuto a Vonone I, che era stato collocato sul trono persiano, dopo essere vissuto per anni come ostaggio a Roma, dall'Imperatore Augusto, in qualit\u00e0 di successore del padre Fraate IV. \nLa guerra tra i due pretendenti fu lunga e incerta; su una moneta fatta coniare da Vonone viene addirittura menzionata una sua vittoria contro Artabano. Quest'ultimo tuttavia riusc\u00ec infine ad avere la meglio sul rivale, sancendo, con l'occupazione di Ctesifonte, la capitale partica, la cessazione delle ostilit\u00e0. Vonone si rifugi\u00f2 in Armenia, venendo insediato sul trono di quel regno grazie all'appoggio dei Romani. Di l\u00ec a poco tuttavia, allorquando Artabano invase l'Armenia, Vonone scapp\u00f2 nuovamente, giungendo in Siria, privato tuttavia dell'appoggio romano, avendo Tiberio deciso di abbandonarlo al suo destino. Il nipote ed erede designato di Tiberio, Germanico, stipul\u00f2 un trattato con Artabano, nel quale questi venne riconosciuto re e alleato dei Romani. Sul trono armeno venne posto Zeno, figlio del re del Ponto, che vi si insedi\u00f2 a partire dal 18. \nArtabano tuttavia dovette ben presto fronteggiare l'ostilit\u00e0 della nobilt\u00e0 persiana, oltre che problematiche di altra natura, legate alle ribellioni che divamparono nel suo regno. Sono note a tal proposito due interventi da lui compiuti: il suo intervento nelle dispute della citt\u00e0 ellenica di Seleucia sul Tigri a favore dell'oligarchia locale, e il conferimento di un rango principesco a due ribelli ebrei, Anilai e Asinai. \nLe rivalit\u00e0 con Roma.\nNel 35 cerc\u00f2 di conquistare l'Armenia e di collocarvi il figlio Arsace sul trono. A quel punto un conflitto con i Romani apparve inevitabile. I nobili a lui ostili, tra cui un certo Sinnace e l'eunuco Abdo, si appellarono segretamente a Tiberio affinch\u00e9 sostituisse Artabano con un re della stirpe di Fraate (dal momento che Artabano aveva fatto uccidere la maggior parte degli Arsacidi di alto rango), che loro identificavano nel di lui figlio Fraate, allevato a Roma. Artabanao per\u00f2, scoperto il complotto, fa uccidere l'eunuco Abdo, e trattiene con inganni e promesse Sinnace.\nFraate intanto muore di malattia, e Tiberio opta per un altro candidato, ovvero il nipote dello stesso Fraate, Tiridate III, ordinando a Lucio Vitellio (padre del futuro imperatore Vitellio) di ripristinare l'autorit\u00e0 romana sull'area. La campagna, condotta brillantemente da Vitellio, si concluse con un completo successo. Artabano, abbandonato dai suoi sostenitori e potendo contare solo sulla sua milizia privata, fugg\u00ec nella Scizia. Tiridate si installa cos\u00ec sul trono grazie all'appoggio avuto da Sinnace e da Abdagese, nobile capo del partito filo-romano, il quale contribuisce con il tesoro all'apparato regale. Vitellio, raccomandata obbedienza al nuovo re e a Roma, fa rientro con le legioni in Siria.\nTuttavia, lo stesso Tiridate, una volta preso possesso del regno, non pot\u00e9 rimanervi a lungo, a causa della rivalit\u00e0 con i nobili e della sua sudditanza a Roma. Artabano ebbe cos\u00ec modo di riappropriarsi del suo regno, valendosi dell'aiuto di un esercito composto essenzialmente di Sciti della trib\u00f9 dei Dahan, ottenendo l'approvazione dei Parti. La sua posizione nei confronti di Roma rimaneva comunque estremamente precaria, in quanto sebbene non avesse inizialmente incontrato resistenza (essendo Tiridate fuggito in Siria), non era comunque in grado di intraprendere con successo una campagna contro Vitellio. Concluse quindi di l\u00ec a poco (nel 37) un trattato, nel quale rinunciava alle sue mire espansionistiche. Poco dopo tuttavia venne deposto nuovamente, venendo proclamato re un certo Cinnamo. Artabano si rifugi\u00f2 presso un suo vassallo, il re dell'Abiadene Izate. Grazie alla sua intermediazione i Parti vennero convinti a ripristinare Artabano sul trono. Il suo regno fu tuttavia di breve durata, venendo egli a mancare di l\u00ec a poco. Gli subentr\u00f2 il figlio Vardane I."}
{"id": "2162289", "revid": "114325", "url": "https://it.wikipedia.org/wiki?curid=2162289", "title": "S\u00f8ndre Str\u00f8mfjord (Groenlandia Orientale)", "text": ""}
{"id": "2162291", "revid": "287204", "url": "https://it.wikipedia.org/wiki?curid=2162291", "title": "Kangerlussuaq (Qeqqata)", "text": "Il Kangerlussuaq (o Kangerdlugssuaq o S\u00f8ndre Str\u00f8mfjord) \u00e8 un fiordo della Groenlandia lungo pi\u00f9 di 100 km; a met\u00e0 del suo percorso taglia il Circolo Polare Artico e si getta a sud-ovest nello Stretto di Davis. Appartiene al comune di Qeqqata. Nel fiordo si trova la citt\u00e0 di Kangerlussuaq e il suo importante aeroporto."}
{"id": "2162292", "revid": "1573940", "url": "https://it.wikipedia.org/wiki?curid=2162292", "title": "Amatitlania nigrofasciata", "text": "Amatitlania nigrofasciata () \u00e8 un pesce d'acqua dolce appartenente alla famiglia Cichlidae.\nRiproduzione.\nDurante il periodo riproduttivo la livrea si intensifica. La coppia provvede a ripulire alcune aree, scavando sul fondo sabbioso o ripulendo una roccia ben protetta. La fecondazione \u00e8 esterna: la femmina depone dalle 100 alle 150 uova, che provvede a curare fino alla schiusa, mentre il maschio monta bellicosamente la guardia intorno al nido. Una volta nati, gli avannotti sono guardati e protetti dai genitori per alcune settimane, spesso spostati in altri nidi precedentemente preparati.\nAlimentazione.\nQuesta specie si nutre di anellidi, piccoli crostacei, insetti e pesci.\nIn cattivit\u00e0 si adatta facilmente al mangime granulare e in scaglie.\nAcquariofilia.\nCiclide molto interessante, \u00e8 ampiamente diffuso, commercializzato e apprezzato in tutto il mondo.\nSi possono trovare diverse varianti cromatiche, tra cui il blu, il marble e la variante xantica.\nRecentemente \u00e8 apparso il blue tiger parrot fish, sicuramente derivante da questa specie."}
{"id": "2162294", "revid": "767487", "url": "https://it.wikipedia.org/wiki?curid=2162294", "title": "Csokvaom\u00e1ny", "text": "Csokvaom\u00e1ny \u00e8 un comune dell'Ungheria di 951 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2162296", "revid": "113757", "url": "https://it.wikipedia.org/wiki?curid=2162296", "title": "Torrente Grue", "text": ""}
{"id": "2162301", "revid": "287204", "url": "https://it.wikipedia.org/wiki?curid=2162301", "title": "Chiesa del Santissimo Corpo e Sangue di Cristo", "text": "La chiesa del Santissimo Corpo e Sangue di Cristo \u00e8 un luogo di culto cattolico di Roma, situato nel quartiere Tuscolano, in via Narni.\nStoria e descrizione.\nLa parrocchia del Santissimo Corpo e Sangue di Cristo venne istituita il 13 novembre 1972 con decreto \"Pastorali munere\" del pro vicario Ugo Poletti, ed affidata ai Missionari del Preziosissimo Sangue; il primitivo luogo di culto consisteva in una cappella di modeste dimensioni risalente al 1964. I lavori di costruzione dell'attuale chiesa, edificata su progetto di Ernesto Vichi e Aldo Aloysi, ebbero inizio nel 1989 e terminarono due anni dopo; essa fu aperta al pubblico nel mese di marzo 1991 e solennemente consacrata il 23 novembre 1991 da monsignor Remigio Ragonesi, vicegerente della diocesi di Roma. Il giorno successivo la consacrazione, la parrocchia ricevette la visita di papa Giovanni Paolo II.\nLa chiesa \u00e8 caratterizzata da una struttura con elementi portanti in calcestruzzo armato a vista e pareti intonacate di chiaro. La facciata, nella quale si aprono i due portali d'ingresso, presenta una pensilina sorretta da due pilastri, sulla quale sono riportati la titolazione della chiesa e l'anno di consacrazione. L'interno \u00e8 costituito da un'unica, ampia aula a pianta quadrata, con soffitto anch'esso in cemento armato con una semplice decorazione a cassettoni, nel quale si aprono verso l'esterno diversi lacunari quadrangolari. Il presbiterio, rialzato di alcuni gradini rispetto al resto della chiesa e in asse con l'ingresso, \u00e8 costituito da arredi in marmo bianco ed \u00e8 dominato da un grande crocifisso ligneo."}
{"id": "2162304", "revid": "3732", "url": "https://it.wikipedia.org/wiki?curid=2162304", "title": "Atletica leggera ai Giochi della XIX Olimpiade - 100 metri piani femminili", "text": "I 100 metri piani hanno fatto parte del programma femminile di atletica leggera ai Giochi della XIX Olimpiade. La competizione si \u00e8 svolta nei giorni 14-15 ottobre 1968 allo Stadio Olimpico Universitario di Citt\u00e0 del Messico.\nLa gara.\nIn batteria Wyomia Tyus fa subito vedere il suo grado di forma: 11\"2 (11\"21) con vento nullo. Nei Quarti le risponde la connazionale Ferrell con 11\"1 (11\"12), record mondiale eguagliato, ma considerato ventoso per una svista dei giudici.\nIn semifinale le due americane si affrontano a distanza. Nella prima la Ferrell viene superata dalla polacca Szewi\u0144ska; invece nella seconda la Tyus prevale sull'australiana Boyle. Giunge solo quinta la co-primatista stagionale Samotyosova, che viene eliminata.\nCi si attende una lotta fino all'ultimo respiro tra americane, la Szewi\u0144ska e la Boyle. Dalla corsia 4 Margaret Bailes scatta anticipatamente ma non viene sanzionata dai giudici (giunger\u00e0 quinta). Alla sua sinistra, in terza corsia, Wyomia Tyus va in progressione e la supera rapidamente. Solo Barbara Ferrell tiene il suo ritmo. Alla fine del rettilineo giunge prepotente dalla settima corsia Irena Szewi\u0144ska che agguanta la terza posizione. Raelene Boyle \u00e8 quarta per un centesimo.\nLa Tyus vince con il nuovo record mondiale, il primo 11\" netti della storia. Le prime quattro classificate stabiliscono il proprio record personale."}
{"id": "2162305", "revid": "125486375", "url": "https://it.wikipedia.org/wiki?curid=2162305", "title": "Karl Wolfskehl", "text": "Biografia.\nPrimogenito di una nobile famiglia di origine ebraica, che vantava tuttavia un forte radicamento in territorio tedesco, risalente addirittura ai tempi di Carlo Magno. Suo padre Otto Wolfskehl, era un noto e stimato banchiere e attivista politico di ispirazione liberale, presidente della locale camera di commercio, e non ultimo eletto come rappresentante politico presso il Parlamento dell'Assia. Educato quindi in un ambiente ispirato ad ideali liberali, il giovane Karl inizi\u00f2 gli studi prima alla Scuola Grammatica di Darmstadt ed in seguito letteratura tedesca prima a Gie\u00dfen, poi a Lipsia ed infine a Berlino, dove fu allievo di Erich Schmidt e Richard Moritz Meyer. Dopo aver completato gli studi conobbe il poeta Stefan George con il quale strinse una salda amicizia, entrando nel suo circolo intellettuale, entrando in contatto con le pi\u00f9 importanti figure della cultura tedesca dell'epoca come Albert Schweitzer, Paul Klee, Franz Marc ed il Rabbino Leo Baeck.\nDopo aver iniziato a collaborare con il periodico \"Bl\u00e4tter f\u00fcr die Kunst\", Wolfskehl insieme a Alfred Schuler, Ludwig Derleth e lo stesso George fondarono il \"M\u00fcnchener Kosmikerkreis\".\nNel 1898 spos\u00f2 Hanna de Haan, figlia di un musicista e maestro dell'orchestra da camera di Darmstadt. Da questa unione nacquero due figli, Judith nel 1899 e Renate nel 1901.\nIn seguito Wolfskehl inizi\u00f2 a collaborare per la rivista letteraria di Alexander von Bernus \"Die Freistatt\" che annoverava collaboratori del calibro di Ricarda Huch, Else Lasker-Sch\u00fcler, Frank Wedekind, Franz Blei, Rainer Maria Rilke, Stefan Zweig, Thomas Mann ed Hermann Hesse.\nInsieme a Von Bernus, Will Vesper, Rolf von Hoerschelmann, Karl Thylmann ed Emil Preetorius fond\u00f2 la piccola compagnia teatrale \"Schwabinger Schattenspiele\", ma, a seguito dell'ascesa al potere del nazismo, Wolfskehl fu perseguitato per le sue origini ebraiche e per la sua attivit\u00e0 filo-sionista, e costretto a fuggire in esilio nel 1933 prima in Svizzera, in seguito in Italia nel 1934 ed infine in Nuova Zelanda nel 1938, insieme ad un'altra eminente fuggiasca, Margot Ruben, diventando cittadino naturalizzato neozelandese il 12 luglio 1946.\nDal suo esilio egli inizi\u00f2 a scrivere la fitta corrispondenza con i suoi amici ed i suoi familiari rimasti in patria, oltre che a gran parte delle sue opere poetiche, tra le quali sono da annoverare \"Die Stimme spricht\", \"An die Deutschen\" e \"Hiob oder die vier Spiegel\".\nGrazie all'amicizia con il poeta neozelandese R.A.K. Mason entr\u00f2 in contatto con l'ambiente letterario della sua nuova patria, di cui divenne subito un punto di riferimento per artisti come Denis Glover, Alan Curnow, Frank Sargeson e soprattutto che fu grandemente influenzato dalla poesia di Wolfskehl.\nMor\u00ec nel 1948 e venne sepolto al \"Waikumete Jewish Cemetery\" di Auckland dove sulla sua tomba si trova questo breve epitaffio: \"Exul Poeta\".\nL'opera.\nPrima del suo esilio forzato, Wolfskehl fu noto in patria pi\u00f9 per la sua innata capacit\u00e0 di raccogliere intorno a s\u00e9 i pi\u00f9 vivaci letterati e intellettuali al punto di guadagnare il nome di \"Zeus di Schwabing\", che per il suo contributo letterario, per il quale venne considerato per lo pi\u00f9 dalla critica contemporanea un lontano allievo di Stefan George.\nSolamente intorno agli anni venti inizi\u00f2 a conseguire una certa notoriet\u00e0 in qualit\u00e0 di pubblicista grazie alle sue collaborazioni per giornali come il \"Frankfurter Zeitung\", il \"M\u00fcnchener Neueste Nachrichten\", la \"Literarische Welt\" e l\"'Europ\u00e4ische Revue\". Solo dopo queste collaborazioni anche la sua attivit\u00e0 poetica inizi\u00f2 a venire apprezzata, ma la sua ascesa artistica venne bruscamente interrotta dalla persecuzione antiebraica del Nazismo. La persecuzione di questo poeta da parte del regime hitleriano \u00e8 data anche dalla sua profonda celebrazione della cultura e del mondo ebraico, delle quali Wolfskehl era un profondo conoscitore e promotore; e la sua persecuzione non fece che fortificare questo amore per questi valori. Questa tendenza \u00e8 testimoniata dalla pubblicazione della sua prima opera in esilio, \"Die Stimme spricht\", pubblicata dal suo amico editore e attivista sionista Salman Schocken nel 1934 e in seguito nel 1936. La sua opera pi\u00f9 importante pu\u00f2 tuttavia essere considerato il poema \"Hiob oder die vier Spiegel\", pubblicato postumo solo nel 1950 e nel quale il poeta si identifica con la figura biblica di Giobbe. Nella raccolta \"An die Deutschen\", pubblicata nel 1947, il poeta manifesta tutta la sua condanna contro il mondo tedesco per il tradimento prima nei confronti del popolo ebreo, e poi per quello contro l'umanit\u00e0 stessa, questa condanna fu cos\u00ec feroce e sistematica che proprio per coerenza alla sua opera probabilmente l'esule Wolfskehl si rifiut\u00f2 di tornare in Germania anche dopo la caduta del regime nazista. Reso quasi ormai cieco dall'et\u00e0 avanzata, il vecchio poeta non riusc\u00ec mai ad apprendere la lingua della sua nuova patria, e riusc\u00ec a sopravvivere solo grazie all'apporto della sua compagna Margot Ruben che si occupava di trascrivere tutte le lettere che il poeta indirizzava a tutti i suoi amici esuli come lui sparsi per il mondo; questa fittissima corrispondenza venne raccolta interamente nel 1988 e conservata allo \"Schiller-Nationalmuseum\" di Marbach."}
{"id": "2162306", "revid": "3732", "url": "https://it.wikipedia.org/wiki?curid=2162306", "title": "Atletica leggera ai Giochi della XIX Olimpiade - 200 metri piani femminili", "text": "I 200 metri piani hanno fatto parte del programma femminile di atletica leggera ai Giochi della XIX Olimpiade. La competizione si \u00e8 svolta nei giorni 17-18 ottobre 1968 allo Stadio Olimpico Universitario di Citt\u00e0 del Messico.\nLa gara.\nBarbara Ferrell scende sotto i 23\u201d gi\u00e0 nelle batterie (22\u201d9).\nIn semifinale si migliora correndo in 22\u201d8 (22\u201d87); Raelene Boyle vince l'altra serie in 22\u201d9. Appare un po' appannata la primatista mondiale Irena Szewi\u0144ska, solo terza, superata anche da Wyomia Tyus.\nIn finale Wyomia Tyus parte meglio di tutte e appare per prima all'inizio del rettilineo finale, ma \u00e8 un fuoco di paglia: viene risucchiata dalle avversarie.\nLa prima a passarle davanti \u00e8 Irena Szewi\u0144ska, seguita dalla Boyle. La Szewi\u0144ska si libera anche dell'australiana ad ampie falcate e va a vincere con il nuovo record del mondo.\nMargaret Bailes arriva settima in 23\"1.\nRisultati.\nFinale.\n\u00c8 stata la gara pi\u00f9 veloce della storia: anche l'ottava classificata ha fatto il suo primato personale (e record della Germania). Le prime quattro sono scese sotto i 23\u201d.\nRalene Boyle, seconda, \u00e8 l'atleta pi\u00f9 giovane che abbia mai partecipato alla finale olimpica dei 200 metri femminili. Nata nel 1951, ha solo 17 anni."}
{"id": "2162308", "revid": "767487", "url": "https://it.wikipedia.org/wiki?curid=2162308", "title": "Damak (Ungheria)", "text": "Damak \u00e8 un comune dell'Ungheria di 244 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2162309", "revid": "6923", "url": "https://it.wikipedia.org/wiki?curid=2162309", "title": "Atletica leggera ai Giochi della XIX Olimpiade - 400 metri piani femminili", "text": "I 400 metri piani hanno fatto parte del programma femminile di atletica leggera ai Giochi della XIX Olimpiade. La competizione si \u00e8 svolta nei giorni 14-16 ottobre 1968 allo Stadio Olimpico Universitario di Citt\u00e0 del Messico.\nLa gara.\nGli effetti dell'altitudine sono ancora poco conosciuti. Nei turni eliminatori la nigeriana Olajiunmoke Bodunrin viene ricoverata in ospedale dopo la sua gara per grave debito d'ossigeno.\nLe favorite sono la cubana Aurelia Penton e la britannica Lillian Board. Il miglior tempo della semifinale \u00e8 della britannica, che vince la seconda serie in 52\"5.\nI tempi delle atlete migliorano a mano a mano che ci si avvicina all'ultimo turno.\nLa finale \u00e8 una gara velocissima con un finale emozionante: spunta per prima sulla dirittura d'arrivo la Board, a fianco a lei la francese Besson e la sovietica Pechonkina. La Board sembra tenere fino alla fine, ma negli ultimi metri la francese la sopravanza e vince di un soffio. Il suo tempo \u00e8 vicinissimo al record mondiale della nordcoreana Shin Kim Dan (51\"9). Solo quinta Aurelia Penton, che precede la primatista stagionale Jarvis Scott."}
{"id": "2162311", "revid": "3732", "url": "https://it.wikipedia.org/wiki?curid=2162311", "title": "Atletica leggera ai Giochi della XIX Olimpiade - 800 metri piani femminili", "text": "Gli 800 metri piani hanno fatto parte del programma femminile di atletica leggera ai Giochi della XIX Olimpiade. La competizione si \u00e8 svolta nei giorni 17-19 ottobre 1968 allo Stadio Olimpico Universitario di Citt\u00e0 del Messico.\nLa gara.\nVera Nikolic, la primatista mondiale in carica, vince agevolmente la propria batteria, ma il giorno dopo \u00e8 costretta a ritirarsi per un infortunio.\nLa prima semifinale \u00e8 a sette: vince l'americana di colore Madeline Manning (2'05\"8) di un decimo su Ileana Silai. Nella seconda prevale l'olandese Maria Gommers (2'05\"1). La finale \u00e8 aperta.\nLa Silai parte pi\u00f9 veloce di tutte, coprendo i primi 200 metri in 28\"6; subito dietro c'\u00e8 la Manning. Poco dopo la campanella l'americana passa al comando. Ai 600 metri il tempo \u00e8 1'30\"1, la Silai \u00e8 sempre l\u00ec, con Taylor e Brown immediatamente dopo. La Manning lancia la volata e nessuna riesce pi\u00f9 a prenderla. Rinviene la Gommers che attacca il secondo posto, ma la Silai la precede di un decimo.\nLa Manning vince con un distacco di 10 metri, segnando anche il nuovo record olimpico ed il record nazionale."}
{"id": "2162312", "revid": "3732", "url": "https://it.wikipedia.org/wiki?curid=2162312", "title": "Atletica leggera ai Giochi della XIX Olimpiade - 80 metri ostacoli", "text": "Gli 80 metri ostacoli hanno fatto parte del programma femminile di atletica leggera ai Giochi della XIX Olimpiade. La competizione si \u00e8 svolta nei giorni 17-18 ottobre 1968 allo Stadio Olimpico Universitario di Citt\u00e0 del Messico.\nLa gara.\nNella prima semifinale, vinta dall'australiana Caird, la campionessa in carica, la tedesca est Karin Balzer rischia la qualificazione giungendo quarta. Dietro di lei, quinta ed eliminata, c'\u00e8 la primatista mondiale, la sovietica Vera Korsakova. Nell'altra serie la connazionale Pamela Kilborn batte il record olimpico con 10\"4; viene eliminata la vincitrice dei Trials, Mamie Rallins.\nLa finale si preannuncia incertissima.\nLe pi\u00f9 leste a muoversi dai blocchi sono le due australiane e la taiwanese Chi Cheng. Prevale la Caird di un decimo con il nuovo primato olimpico. La Balzer \u00e8 solo quinta."}
{"id": "2162313", "revid": "3732", "url": "https://it.wikipedia.org/wiki?curid=2162313", "title": "Atletica leggera ai Giochi della XIX Olimpiade - Staffetta 4\u00d7100 metri femminile", "text": "La staffetta 4\u00d7100 metri ha fatto parte del programma femminile di atletica leggera ai Giochi della XIX Olimpiade. La competizione si \u00e8 svolta nei giorni 19-20 ottobre 1968 allo Stadio Olimpico Universitario di Citt\u00e0 del Messico.\nRisultati.\nQuattro anni prima, a Tokyo, le americane erano state sorprese dalla Polonia. Nella prima batteria le slave campionesse in carica sbagliano ed arrivano clamorosamente ultime. A sorpresa, i Paesi Bassi battono il record del mondo con 43\"4 (43\"49). Nella seconda serie le americane eguagliano il record mondiale.\nIn finale le americane si superano segnando uno sbalorditivo primato mondiale: 42\"8. Ai piedi del podio, giungono quarte le olandesi, battute per soli 3 centesimi dalle sovietiche."}
{"id": "2162314", "revid": "3732", "url": "https://it.wikipedia.org/wiki?curid=2162314", "title": "Atletica leggera ai Giochi della XIX Olimpiade - Salto in alto femminile", "text": "Il salto in alto ha fatto parte del programma femminile di atletica leggera ai Giochi della XIX Olimpiade. La competizione si \u00e8 svolta nei giorni 16-17 ottobre 1968 allo Stadio Olimpico Universitario di Citt\u00e0 del Messico.\nGara.\nAlla prima finale dopo il \"regno\" di Iolanda Bala\u0219 accedono 14 atlete. Il livello si \u00e8 abbassato di netto: nessuna delle atlete in gara appare in grado di superare 1,85 m.\nLa gara procede senza sorprese fino a 1,78. Gi\u00e0 a questa misura c'\u00e8 un atleta che ha fatto il suo personale: \u00e8 la cecoslovacca Rezkov\u00e1, che prima dei Giochi aveva un mediocre 1,70. A 1,80 la Rezkov\u00e1 stupisce tutti valicando l'asticella alla prima prova. Con lei rimangono solo le sovietiche Okorokova e Kozir (quest'ultima per\u00f2 passa la misura alla terza prova).\nAd 1,82 ci si aspetta il lampo vincente delle russe, invece la ceca \u00e8 l'unica che passa la misura e si aggiudica un meritato oro. Giunge quinta con 1,78 la primatista stagionale Rita Schmidt.\nLa gara segna un dominio delle atlete dell'Est. Tra sovietiche, cecoslovacche e tedesche dell'Est, la prima atleta occidentale \u00e8 l'austriaca Gusenbauer che si classifica all'ottavo posto.\nRisultati.\nTurno eliminatorio.\nMercoled\u00ec 16 ottobre 1968, ore 10:00.\nFinale.\nGioved\u00ec 17 ottobre 1968, ore 15:00."}
{"id": "2162316", "revid": "6923", "url": "https://it.wikipedia.org/wiki?curid=2162316", "title": "Atletica leggera ai Giochi della XIX Olimpiade - Salto in lungo femminile", "text": "Il salto in lungo ha fatto parte del programma femminile di atletica leggera ai Giochi della XIX Olimpiade. La competizione si \u00e8 svolta nei giorni 13-14 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nNove atlete ottengono la misura richiesta. Ad esse sono aggiunti i 3 migliori salti, fino a 6,30 m.\nLa miglior prestazione appartiene a Heide Rosendahl (Germania Ovest), con 6,54 m.\nStupisce l'eliminazione della campionessa europea, Irena Szewi\u0144ska. La polacca piazza un nullo, poi 6,19 e quindi un nullo.\nFinale.\nNon c'\u00e8 una vera favorita. Alla prima prova una sorpresa: la romena Viscopoleanu (personale di 6,59) indovina un salto perfetto a 6,82 con vento nullo. \u00c8 nuovo record del mondo. L'exploit d\u00e0 una svolta alla gara. Solo al quinto turno il primato trema per un bel salto della britannica Sherwood, che atterra a 6,68."}
{"id": "2162318", "revid": "6923", "url": "https://it.wikipedia.org/wiki?curid=2162318", "title": "Atletica leggera ai Giochi della XIX Olimpiade - Getto del peso femminile", "text": "Il getto del peso ha fatto parte del programma femminile di atletica leggera ai Giochi della XIX Olimpiade. La competizione si \u00e8 svolta il 20 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nSolo 14 atlete sono iscritte. Si procede direttamente alla finale.\nFinale.\nQuando la gara comincia il primato del mondo \u00e8 18,87. Quando finisce \u00e8 19,61. Autrice del massiccio miglioramento \u00e8 la tedesca orientale Margitta Gummell. Dopo un primo lancio oltre i 18 metri e una seconda prova inferiore, piazza un lancio a 19,07: \u00e8 la prima donna al mondo a superare i 19 metri. Nel resto della gara rimangono tutte sotto i 18 metri, mentre la Gummell si migliora ancora fino a realizzare nuovamente il record del mondo al quinto lancio oltre i 19 metri e mezzo.\nAlla fine della stagione la Gummell verr\u00e0 nominata \u00abAtleta dell'anno della Repubblica Democratica Tedesca\u00bb."}
{"id": "2162325", "revid": "3732", "url": "https://it.wikipedia.org/wiki?curid=2162325", "title": "Atletica leggera ai Giochi della XIX Olimpiade - Lancio del disco femminile", "text": "Il lancio del disco ha fatto parte del programma femminile di atletica leggera ai Giochi della XIX Olimpiade. La competizione si \u00e8 svolta il 18 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nSolo 16 atlete sono iscritte. Si procede direttamente alla finale.\nFinale.\nIn una gara in cui non c'\u00e8 una vera favorita spunta la trentaseienne romena Manoliu che sorprende le avversarie al primo turno con 58,28, nuovo record olimpico. Poco dopo comincia a piovere e nessuna delle altre riesce a fare meglio. L'atleta rumena sente il riacutizzarsi del dolore ad un gomito per un infortunio e quindi deve fare affidamento sul suo lancio iniziale.\nOlga Connolly, vincitrice dei Trials USA, \u00e8 sesta con 52,96. Dietro di lei la campionessa europea Christine Spielberg, settima con 52,86."}
{"id": "2162327", "revid": "12109", "url": "https://it.wikipedia.org/wiki?curid=2162327", "title": "Tre Segni dell'Esistenza", "text": "Con i Tre Segni dell'Esistenza (P\u0101li: \"ti-lakkhana\"; Sanscrito: \"tri-laksana\"; Cinese: \u4e09\u6cd5\u5370 pr.: sanfayin) nel Buddhismo si intendono le tre caratteristiche che sono condivise da tutti i \"dharma\", ovvero da tutti i fenomeni fisici e mentali. Talora sono anche definiti i Tre sigilli del Dharma.\nTradizionalmente sono riportati nel \"Majjhima-Nik\u0101ya\" I, 138-9; III, 271-3; \"Sa\u1e43ytta-Nik\u0101ya\" II, 244-6: \nNella tradizione mahayanica estremo-orientale, che si fonda testualmente sugli \u0100gama in Sanscrito anzich\u00e9 sulle Nikaya in P\u0101li, al posto della sofferenza si predilige inserire il suo superamento, ovvero il Nirvana (\"Cinese\": \u6d85\u69c3\u5bc2\u706d) in accordo con la dottrina del Tath\u0101gatagarbha, accolta anche dal buddhismo Vajrayana.\nDal punto di vista Vajrayana vengono nominati quattro sigilli:"}
{"id": "2162330", "revid": "767487", "url": "https://it.wikipedia.org/wiki?curid=2162330", "title": "D\u00e9destapolcs\u00e1ny", "text": "D\u00e9destapolcs\u00e1ny \u00e8 un comune dell'Ungheria di 1.603 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2162331", "revid": "547034", "url": "https://it.wikipedia.org/wiki?curid=2162331", "title": "Atletica leggera ai Giochi della XIX Olimpiade - Lancio del giavellotto femminile", "text": "Il lancio del giavellotto ha fatto parte del programma femminile di atletica leggera ai Giochi della XIX Olimpiade. La competizione si \u00e8 svolta il 14 ottobre 1968 allo Stadio Olimpico Universitario di Citt\u00e0 del Messico.\nRisultati.\nTurno eliminatorio.\nSono iscritte solo 16 atlete. Si procede direttamente alla finale.\nFinale.\nAl primo lancio la campionessa uscente Mihaela Pene\u0219 scaglia l'attrezzo a 59,92 metri. Pensa di avere la gara in pugno. Invece alla seconda prova l'ungherese N\u00e9meth va oltre i 60 metri. La Penes accusa il colpo: nei rimanenti tre lanci solo uno \u00e8 da 58 metri. Poi 51 metri e un nullo finale. La lotta per le medaglie non \u00e8 finita: all'ultimo lancio l'austriaca Janko passa dal settimo al terzo posto."}
{"id": "2162333", "revid": "6923", "url": "https://it.wikipedia.org/wiki?curid=2162333", "title": "Atletica leggera ai Giochi della XIX Olimpiade - Pentathlon", "text": "Il pentathlon ha fatto parte del programma femminile di atletica leggera ai Giochi della XIX Olimpiade. La competizione si \u00e8 svolta nei giorni 15-16 ottobre 1968 allo Stadio Olimpico Universitario di Citt\u00e0 del Messico.\nRisultati.\nDopo la penultima prova, il salto in lungo, la tedesca Becker riduce le distanze dalla capolista, Liese Prokop (6,43 contro 5,97).\nNella quinta e ultima gara, i 200 metri, si decidono le medaglie. Oro: la Becker scavalca la Prokop (23\"5 contro 25\"1) e vince il titolo. Bronzo: Annam\u00e1ria T\u00f3th soffia il podio alla campionessa europea Valentina Tikhomirova (23\"8 contro 24\"9)."}
{"id": "2162338", "revid": "110157", "url": "https://it.wikipedia.org/wiki?curid=2162338", "title": "Detek", "text": "Detek \u00e8 un comune dell'Ungheria di 313 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2162340", "revid": "114325", "url": "https://it.wikipedia.org/wiki?curid=2162340", "title": "Monte Naajat (Qaqortoq)", "text": ""}
{"id": "2162342", "revid": "767487", "url": "https://it.wikipedia.org/wiki?curid=2162342", "title": "Mario Rivillos", "text": "Carriera.\nClub.\nLaterale, con le giovanili di Sport Sala Villaverde e Laz Rozas Boadilla vince svariati titoli giovanili. Nel 2008 la prima stagione tra i \"grandi\", nella prima parte al Pinto F\u00fatbol Sala, e da gennaio al Carnicer Torrej\u00f3n F\u00fatbol Sala, dove rimane per le successive due stagioni e mezzo.\nNell'estate 2012 \u00e8 acquistato dall'Inter, in cui gioca per un lustro, rendendosi tra i protagonisti del ciclo vincente dei \"biancoverdi\". Nel 2017, pochi mesi dopo la conquista della sua Coppa Uefa, si trasferisce al .\nNazionale.\nNel 2008 partecipa, con la Nazionale Under-21 alla prima e unica edizione del Campionato europeo di categoria. Le buone prestazioni offerte con la maglia dell'Inter convincono, nel 2016, il commissario tecnico Venancio L\u00f3pez a convocarlo in nazionale maggiore per Mondiali ed Europei di quell'anno. Vincendo la seconda competizione, Rivillos per la prima volta si laurea campione continentale."}
{"id": "2162343", "revid": "921573", "url": "https://it.wikipedia.org/wiki?curid=2162343", "title": "David Newman", "text": " Terzogenito di quattro fratelli, \u00e8 figlio del compositore Alfred Newman, vincitore di nove premi Oscar. Membro di una famiglia di musicisti e compositori, seguono l'esempio di David suo cugino Randy e suo fratello Thomas.\nViolinista e direttore d'orchestra, David Newman ha frequentato gli studi presso la University of Southern California.\nHa debuttato nel mondo del cinema come compositore nel 1984, firmando la colonna sonora di \"Frankenweenie\" di Tim Burton. L'anno successivo \u00e8 autore delle musiche della serie tv \"Storie incredibili (Amazing Stories)\" di Steven Spielberg.\nHa collaborato spesso con l'amico Danny DeVito nei film \"Getta la mamma dal treno\", \"La guerra dei Roses\", \"Hoffa - Santo o mafioso?\", \"I soldi degli altri\", \"Matilda 6 mitica\" ed \"Eliminate Smoochy\".\nIl successo arriva nel 1997, quando insieme a Stephen Flaherty e Lynn Ahrens scrive e dirige la colonna sonora di \"Anastasia\", un film d'animazione di successo. Lo stesso anno viene assunto dal Sundance Institute come direttore musicale con un contratto d'assunzione a tempo determinato di quattro anni.\nIn varie occasioni \u00e8 stato direttore della Los Angeles Philharmonic Orchestra.\nNel febbraio 2007 \u00e8 stato nominato presidente della Film Music Society.\nPremi.\nNel 1998 viene candidato alla 70\u00aa edizione della cerimonia di premiazione degli Oscar insieme a Stephen Flaherty e Lynn Ahrens nella categoria Migliore colonna sonora di Musical o commedie per \"Anastasia\". L'ambito riconoscimento \u00e8 per\u00f2 andato ad Anne Dudley per \"Full Monty - Squattrinati organizzati\"."}
{"id": "2162344", "revid": "114325", "url": "https://it.wikipedia.org/wiki?curid=2162344", "title": "Monte Naajat (Nuuk)", "text": ""}
{"id": "2162345", "revid": "110157", "url": "https://it.wikipedia.org/wiki?curid=2162345", "title": "Nokia 2610", "text": "Il Nokia 2610 \u00e8 un telefono cellulare GSM Nokia prodotto dal 2006. \u00c8 dotato di display a colori e ha la possibilit\u00e0 di collegarsi a internet tramite tecnologia WAP 2.0"}
{"id": "2162346", "revid": "1318658", "url": "https://it.wikipedia.org/wiki?curid=2162346", "title": "Soru", "text": ""}
{"id": "2162347", "revid": "110157", "url": "https://it.wikipedia.org/wiki?curid=2162347", "title": "D\u00e1m\u00f3c", "text": "D\u00e1m\u00f3c \u00e8 un comune dell'Ungheria di 442 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2162349", "revid": "712828", "url": "https://it.wikipedia.org/wiki?curid=2162349", "title": "Arlong Park", "text": ""}
{"id": "2162350", "revid": "110157", "url": "https://it.wikipedia.org/wiki?curid=2162350", "title": "Debr\u00e9te", "text": "Debr\u00e9te \u00e8 un comune dell'Ungheria di 34 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2162351", "revid": "190427", "url": "https://it.wikipedia.org/wiki?curid=2162351", "title": "Superammasso dell'Idra-Centauro", "text": "Il Superammasso dell'Idra-Centauro (SCl 128) (chiamato anche Superammasso dell'Idra e del Centauro) \u00e8 il superammasso di galassie pi\u00f9 vicino al Superammasso della Vergine in cui giace la Via Lattea.\nEsso \u00e8 convenzionalmente suddiviso in due regioni disposte, rispettivamente, nella costellazione dell'Idra ed in quella del Centauro.\nCaratteristiche.\nIl corpo centrale del superammasso comprende quattro massicci gruppi di galassie nella regione del Centauro:\npi\u00f9 altri tre nella costellazione dell'Idra\nLontano da queste regioni pi\u00f9 densamente popolate, che si trovano fra i 150 ed i 200 milioni di anni luce di distanza dalla Terra, molti gruppi di galassie minori fanno comunque parte della stessa struttura.\nIn prossimit\u00e0 di questo superammasso si trova il Grande Attrattore, dominato dall'Ammasso del Regolo (Abell 3627). Questo massiccio ammasso di galassie esercita una intensa forza gravitazionale che attrae tutta la materia nel raggio di 50 Mpc imprimendole un flusso di 600\u00a0km/s in direzione dell'Ammasso del Regolo.\nNel 2014 \u00e8 stata annunciata la scoperta di Laniakea, un'immensa struttura di cui il superammasso dell'Idra-Centauro \u00e8 un componente.\nAmmassi e gruppi di galassie del Superammasso dell'Idra-Centauro.\n(*) In SIMBAD (Set of Identifications, Measurements, and Bibliography for Astronomical Data) NGC 5011/5090 Group risulta suddiviso in 2 gruppi distinti, mentre in (NED NASA/IPAC EXTRAGALACTIC DATABASE) coincidono nello stesso gruppo."}
{"id": "2162354", "revid": "767487", "url": "https://it.wikipedia.org/wiki?curid=2162354", "title": "Domah\u00e1za", "text": "Domah\u00e1za \u00e8 un comune dell'Ungheria di 990 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2162361", "revid": "608200", "url": "https://it.wikipedia.org/wiki?curid=2162361", "title": "Kuno Fischer", "text": "Una dei maggiori contributi di Fischer alla filosofia fu la distinzione tra empirismo e del razionalismo e la categorizzazione dei filosofi, in particolare quelli del XVII e XVIII secolo. John Locke, George Berkeley e David Hume furono classificati empiristi mentre Ren\u00e9 Descartes, Baruch Spinoza e Gottfried Leibniz razionalisti.\nL'empirismo, sosteneva Fischer, ritiene che la conoscenza derivi dall'esperienza sensibile mentre, il razionalismo, sostiene che la conoscenza possa essere acquisita senza esperienza ma attraverso dei principi o categorie. Anche se la suddetta categorizzazione ebbe un grande successo a quei tempi, la distinzione di Fischer viene messa in questione dalla filosofia contemporanea maggiormente interessata alla chiara comprensione del pensiero e del metodo di ciascun pensatore.\nUno dei suoi allievi pi\u00f9 noti fu Wilhelm Windelband."}
{"id": "2162364", "revid": "1005847", "url": "https://it.wikipedia.org/wiki?curid=2162364", "title": "Irretroattivit\u00e0 della legge penale", "text": ""}
{"id": "2162369", "revid": "110157", "url": "https://it.wikipedia.org/wiki?curid=2162369", "title": "Nokia 2630", "text": "Il Nokia 2630 \u00e8 un telefono cellulare GSM Nokia prodotto dal 2006. Il 2630 prende il posto del predecessore 2610, da cui eredita la maggior parte delle caratteristiche tecniche. Inoltre il 2630 \u00e8 dotato di una fotocamera VGA e ha un design pi\u00f9 sottile. Con i suoi 66 grami \u00e8 il telefono pi\u00f9 leggero mai prodotto dalla marca finlandese."}
{"id": "2162370", "revid": "392652", "url": "https://it.wikipedia.org/wiki?curid=2162370", "title": "V\u00edctor L\u00f3pez Real", "text": "Carriera.\nClub.\nCome ala ha iniziato le giovanili nella stagione 2003-04 nell'allora formazione di \"Division de Plata\" del Las Rozas Boadilla con cui ha vinto due titoli e una Coppa nazionale nella categoria \"Juvenil\". \u00c8 stato inoltre campione nazionale con la selezione madrilena Under 18 (2006-07). Nella stagione 2008-09 si \u00e8 trasferito alla formazione di \"Division de Plata\" del Carnicer Torrej\u00f3n F\u00fatbol Sala dove ha militato per tre stagioni prima di trasferirsi al , e quindi al . Nel 2013 si trasferisce in Kuwait per giocare nell'Al Yarmouk mentre nella stagione successiva si accorda con il Cagliari iscritto al campionato di Serie A2. Nel 2015 si accorda con il Saragozza e nel gennaio del 2016 trova casa a Cartagena. A settembre del 2016 si accorda nuovamente col Cagliari per una nuova stagione nella Serie A2.\nNazionale.\nCon la selezione Under-21 nel 2008 ha preso parte al campionato europeo di categoria in cui la Spagna ha raggiunto la semifinale."}
{"id": "2162371", "revid": "729019", "url": "https://it.wikipedia.org/wiki?curid=2162371", "title": "D\u00f6v\u00e9ny", "text": "D\u00f6v\u00e9ny \u00e8 un comune dell'Ungheria di 286 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2162377", "revid": "767487", "url": "https://it.wikipedia.org/wiki?curid=2162377", "title": "Dubics\u00e1ny", "text": "Dubics\u00e1ny \u00e8 un comune dell'Ungheria di 314 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2162381", "revid": "110157", "url": "https://it.wikipedia.org/wiki?curid=2162381", "title": "Nokia 2650", "text": "Il Nokia 2650 \u00e8 un telefono cellulare GSM Nokia, commercializzato a partire dalla seconda met\u00e0 del 2004. \u00c8 stato uno dei pochissimi cellulari Nokia a \"forma di conchiglia\", ed ottenne grande popolarit\u00e0 principalmente per il suo prezzo contenuto.\nSi distingue dal 2652 per la scocca diversa e per alcune piccole differenze nel software. \u00c8 comunque possibile digitare *#0000# per capire di quale modello si tratta."}
{"id": "2162382", "revid": "767487", "url": "https://it.wikipedia.org/wiki?curid=2162382", "title": "Javier Rodr\u00edguez Rodr\u00edguez", "text": "Carriera.\nDi ruolo laterale, \u00e8 cresciuto nel settore giovanile del . Durante la militanza nel Lanzarote \u00e8 entrato nel giro della Nazionale Under-21 di calcio a 5 della Spagna con cui ha preso parte al campionato europeo 2008."}
{"id": "2162384", "revid": "110157", "url": "https://it.wikipedia.org/wiki?curid=2162384", "title": "Federazione cestistica dell'Arabia Saudita", "text": "La Federazione cestistica dell'Arabia Saudita \u00e8 l'ente che controlla e organizza la pallacanestro in Arabia Saudita.\nLa federazione, che ha sede a Riyadh, controlla inoltre la nazionale di pallacanestro dell'Arabia Saudita.\n\u00c8 affiliata alla FIBA dal 1964 e organizza il campionato di pallacanestro dell'Arabia Saudita."}
{"id": "2162385", "revid": "315341", "url": "https://it.wikipedia.org/wiki?curid=2162385", "title": "Ultrattivit\u00e0", "text": ""}
{"id": "2162386", "revid": "767487", "url": "https://it.wikipedia.org/wiki?curid=2162386", "title": "Mordente (chimica)", "text": "Il mordente \u00e8 una sostanza impiegata nell'industria tessile per fissare le sostanze coloranti alle fibre dei prodotti tessili, che forma con il colorante un composto insolubile.\nI mordenti spesso sono composti da ossidi inorganici o sali che vengono adsorbiti dai tessuti, e che formano dei complessi colorati con le sostanze colorate.\nLe sostanze mordenti vengono anche utilizzate in biologia per marcare le cellule o i tessuti biologici, in modo da renderli maggiormente visibili al microscopio.\nLo iodio viene ad esempio utilizzato nella tecnica di laboratorio chiamata colorazione di Gram, mentre l'acido fosfomolibdico \u00e8 utilizzato per la preparazione del colorante tricromo di Masson, utilizzato per evidenziare le cellule rispetto al tessuto connettivo circostante.\nCotone.\nDal momento che i mordenti metallici sono solubili in acqua e vengono debolmente legati alle fibre di cotone, questi mordenti devono essere prima convertiti in una forma insolubile, oppure si possono trattare preventivamente le fibre con acido tannico, che lega a s\u00e9 sia il cotone che il mordente.\nLana.\nA differenza del cotone, le fibre della lana formano legami pi\u00f9 forti con il mordente. A causa della sua natura anfotera, la lana pu\u00f2 assorbire indifferentemente sia sostanze acide sia sostanze basiche. Durante il trattamento con sali metallici, la lana li idrolizza scindendoli in un componente basico (che viene assorbito dai gruppi -COOH delle fibre della lana) e da un componente acido, che viene rimosso durante il lavaggio.\nSeta.\nCome la lana, la seta presenta un comportamento anfotero, per cui pu\u00f2 assorbire sia sostanze acide sia sostanze basiche, ma a differenza della lana l'utilizzo del dicromato di potassio come mordente non \u00e8 efficace."}
{"id": "2162387", "revid": "767487", "url": "https://it.wikipedia.org/wiki?curid=2162387", "title": "Edel\u00e9ny", "text": "Edel\u00e9ny \u00e8 una citt\u00e0 dell'Ungheria di 11.168 abitanti (dati 2001). \u00c8 situata nella provincia di Borsod-Aba\u00faj-Zempl\u00e9n nella valle del B\u00f3dva.\nStoria.\nRitrovamenti archeologici fanno risalire al Paleolitico i primi insediamenti umani nella zona. La citt\u00e0 \u00e8 menzionata per la prima volta in un documento nel 1299 ma il villaggio di Borsod (annesso alla citt\u00e0 nel secolo scorso) \u00e8 menzionato dal 1108.\nIn epoca medioevale la popolazione era dedita all'agricoltura, nel XIX secolo venne costruita una fabbrica di zucchero e venne aperta una miniera di carbone. Due villaggi vennero annessi alla citt\u00e0: Borsod nel 1950, e Finke nel 1963. Ottenne lo status di citt\u00e0 nel 1986."}
{"id": "2162388", "revid": "21190284", "url": "https://it.wikipedia.org/wiki?curid=2162388", "title": "Nokia 2651", "text": ""}
{"id": "2162397", "revid": "729019", "url": "https://it.wikipedia.org/wiki?curid=2162397", "title": "Aeroporto Internazionale di Larnaca", "text": "L'aeroporto internazionale di Larnaca \"Glafcos Clerides\" \u00e8 il principale aeroporto di Cipro, ed \u00e8 situato ad 8 km a sud della citt\u00e0 di Larnaca.\n\u00c8 dotato di un unico terminal aeroportuale.\nStoria.\nL'aeroporto \u00e8 stato frettolosamente costruito nel 1974 dopo l'invasione turca di Cipro, che aveva forzato la chiusura dell'aeroporto internazionale di Nicosia.\nL'aeroporto apr\u00ec i battenti l'8 febbraio 1975, con le sole strutture necessarie, quindi una pista (troppo corta per i jet) e dei prefabbricati per partenze e arrivi. La prima compagnia ad utilizzarlo \u00e8 stata la Cyprus Airways con un Vickers Viscount 800."}
{"id": "2162400", "revid": "339392", "url": "https://it.wikipedia.org/wiki?curid=2162400", "title": "Larnaca International Airport", "text": ""}
{"id": "2162401", "revid": "767487", "url": "https://it.wikipedia.org/wiki?curid=2162401", "title": "Ernesto Casa\u00f1", "text": "Carriera.\nCome pivot ha meritato la convocazione nella Nazionale Under-21 di calcio a 5 della Spagna giunta alle semifinali del campionato europeo di categoria."}
{"id": "2162402", "revid": "1543377", "url": "https://it.wikipedia.org/wiki?curid=2162402", "title": "Piedalbona", "text": "Piedalbona (in croato \"Podlabin\"; denominazione ufficiale dal 1942 al 1943 \"Pozzo Littorio d'Arsia\") \u00e8 una localit\u00e0 istriana in Croazia, parte del centro di Albona. Sorge ai piedi del colle della citt\u00e0 vecchia d'Albona, sul lato settentrionale, e in quanto citt\u00e0 moderna e pi\u00f9 funzionale, concentra ormai buona parte delle attivit\u00e0 commerciali ed industriali albonesi.\nStoria.\nBorgata mineraria di fondazione edificata per i minatori delle vicine miniere di carbone, \u00e8 stata progettata dall'architetto pesarese Eugenio Montuori (Pesaro 1907-Roma 1982), progettista anche del piano di espansione di Carbonia in Sardegna. I primi lavori iniziarono nel 1939 e fu inaugurata con il nome di Pozzo Littorio d'Arsia il 28 ottobre 1942, per il ventennale della Marcia su Roma. Nel 1943 il nome fu modificato in Piedalbona e nel 1947 con il passaggio alla Repubblica Socialista Federativa di Jugoslavia la denominazione ufficiale fu cambiata nel croato Podlabin, inizialmente ancora affiancata dal nome italiano, poi in maniera esclusiva.\nConserva la chiesa di San Francesco d'Assisi, di forte impronta razionalista italiana dedicata dagli anni sessanta alla Madonna di F\u00e1tima, ha un caratteristico campanile staccato dalla chiesa alto 20 metri. Sulla stessa piazza centrale di Piedalbona, denominata Trg Labinski Rudara (Piazza dei Minatori Albonesi o d'Albona), si affaccia un complesso edilizio, anch'esso in stile razionalista, denominato \"Casa CEVA\" (1942), acronimo di due tecnici, Ceppi e Varsi, collaboratori dell'architetto Montuori. Un edificio simile, chiamato Palazzo CEVA, si trova a Carbonia nella Piazza Iglesias."}
{"id": "2162405", "revid": "729019", "url": "https://it.wikipedia.org/wiki?curid=2162405", "title": "Elettorato passivo", "text": "In diritto, l'elettorato passivo \u00e8 la capacit\u00e0 giuridica a ricoprire cariche elettive.\nRequisiti.\nLa legge elettorale definisce in pratica i requisiti che devono essere posseduti da un soggetto per potersi candidare in votazioni per l'elezione ad una carica, in genere pubblica. I requisiti, di grande variabilit\u00e0 nei diversi ordinamenti, afferiscono in genere all'et\u00e0, alla cittadinanza, alla posizione giudiziaria (in molti sistemi precedenti condanne per taluni reati escludono l'eleggibilit\u00e0), o ad altri elementi particolari. Ad esempio, negli Stati Uniti per l'elezione a Presidente dell'Unione \u00e8 richiesto, oltre alla cittadinanza, l'essere nati nel territorio della confederazione, mentre in altri sistemi un dato simile non \u00e8 considerato.\nL'elettorato passivo nei vari ordinamenti.\nL'elettorato passivo \u00e8 disciplinato in maniera differente nei vari ordinamenti esistenti."}
{"id": "2162407", "revid": "133248", "url": "https://it.wikipedia.org/wiki?curid=2162407", "title": "Costituzione materiale", "text": ""}
{"id": "2162408", "revid": "113757", "url": "https://it.wikipedia.org/wiki?curid=2162408", "title": "Pozzo Littorio", "text": ""}
