{"id": "2081916", "revid": "1573940", "url": "https://it.wikipedia.org/wiki?curid=2081916", "title": "Chiesa del Santissimo Crocifisso (Bitonto)", "text": "La chiesa del Crocifisso \u00e8 un luogo di culto di Bitonto.\nStoria.\nFu costruita a partire dal 1664 a est del centro abitato su commissione del vescovo Alessandro Crescenzi. Il disegno architettonico \u00e8 dell'artista bitontino Carlo Rosa, che insieme ai suoi allievi realizz\u00f2 anche gli affreschi interni. \nLa chiesa fu edificata sul luogo dove vi era l'antica edicola con l'affresco della Crocifissione, opera del Rapestingo. L'affresco era ritenuto miracoloso, come testimoniano i numerosi ex voto che ancora oggi si vedono sull'antico muro che sporge nella Cappella della Vergine dei Sette dolori. Il luogo era stato donato con il testamento del 20 maggio 1529 da un certo Vincenzo de Riccis al Capitolo della cattedrale di Bitonto insieme all'annesso podere, a condizione che fosse incrementata la devozione dell'immagine sacra del santissimo Crocifisso. A seguito dell'aumento di devozione nei confronti dell'immagine sacra, l'edificio originario era divenuto insufficiente alle esigenze di culto. \nNel 2014 la parrocchia di San Silvestro, che da 40 anni ha come sede la Chiesa del Crocifisso mentre precedentemente era situata nel centro storico della citt\u00e0, ha festeggiato 9 secoli, 30 anni dall'inizio del sacerdozio dell'attuale parroco e il 350\u00ba anniversario dalla consacrazione della stessa Chiesa del Crocifisso, benedetta dal vescovo Tommaso Acquaviva, nel 1664.\nInoltre, in occasione dell'evento, sono state presentate anche tre nuove opere pittoriche che il maestro Vito Cotugno ha donato alla comunit\u00e0 parrocchiale e che si aggiungono al numeroso patrimonio pittorico della seicentesca Chiesa.\nDescrizione.\nEsterno.\nLa chiesa presenta un'originale pianta a croce greca con cupole in asse ricoperte di chianchette secondo modelli architettonici usuali nelle chiese rurali pugliesi. Delle tre porte previste dal progetto originario, quelle in corrispondenza del transetto sono state chiuse poco tempo dopo la consacrazione della chiesa (1671).\nIl registro inferiore della facciata riecheggia i modelli classici, con lesene doriche e cornice a metope e triglifi che inquadrano un portale con timpano a volute. Il registro superiore\npresenta uno stile pi\u00f9 vicino all'architettura barocca: su una cornice spezzata su si innestano colonne ioniche che reggono un timpano curvilineo; lo spazio \u00e8 scandito dalla finestra centrale con timpano triangolare. \nInterno.\nL'interno, interamente affrescato, presenta volte a botte che si intersecano in corrispondenza della cupola. \nLa decorazione pittorica \u00e8 opera di Carlo Rosa e degli allievi Nicola Gliri, Giuseppe Luce e Vitantonio de Filippis, che dopo la sua morte ne completarono il progetto. \nI ciclo di dipinti presenta immagini dell'Antico Testamento (il sacrificio di Abramo, Agar nel deserto, il martirio di Isaia, Giona rigettato sulla spiaggia di Ninive, la visione di Giacobbe, alcune scene della vita di Mos\u00e8) e dei Vangeli (la lavanda dei piedi, l'ingresso di Ges\u00f9 a Gerusalemme, il Getsemani, la Flagellazione) e i ritratti degli imperatori Elena e Costantino. Nei transetti vi sono due altari dedicati a san Martino e san Filippo Neri. Sull'altare principale \u00e8 raffigurata infine la Deposizione dalla Croce.\nNel capocroce \u00e8 situato il presbiterio e, oltre il muro di fondo, l'ampia sacrestia pure decorata."}
{"id": "2081919", "revid": "123071933", "url": "https://it.wikipedia.org/wiki?curid=2081919", "title": "Merella", "text": "La Merella \u00e8 una delle due frazioni del comune di Novi Ligure, in provincia di Alessandria, situata in prossimit\u00e0 del fiume Scrivia ad un'altitudine di 175 m s.l.m. e a breve distanza da Bettole. Dista dal centro della citt\u00e0 6 chilometri circa.\nSi tratta di un territorio pressoch\u00e9 uniformemente pianeggiante a vocazione agricola, dove vengono coltivati soprattutto cereali (grano e mais prevalentemente). Nella frazione viene prodotto anche il cece di Merella, prodotto agroalimentare tradizionale, che da tale area prende il suo nome."}
{"id": "2081924", "revid": "767487", "url": "https://it.wikipedia.org/wiki?curid=2081924", "title": "Ditioeritritolo", "text": "Il ditioeritritolo o DTE \u00e8 un epimero del ditiotreitolo. \u00c8 un forte agente riducente utilizzato in campo biochimico, in grado di rompere i ponti disolfuro sia della maggior parte delle proteine che dei composti organici, anche a temperatura ambiente."}
{"id": "2081925", "revid": "1305772", "url": "https://it.wikipedia.org/wiki?curid=2081925", "title": "Gymnasium", "text": ""}
{"id": "2081927", "revid": "4106", "url": "https://it.wikipedia.org/wiki?curid=2081927", "title": "Teatro Marcello", "text": ""}
{"id": "2081930", "revid": "36426", "url": "https://it.wikipedia.org/wiki?curid=2081930", "title": "Presa del Palazzo d'Inverno", "text": ""}
{"id": "2081931", "revid": "330634", "url": "https://it.wikipedia.org/wiki?curid=2081931", "title": "Cave (Foligno)", "text": ""}
{"id": "2081933", "revid": "287204", "url": "https://it.wikipedia.org/wiki?curid=2081933", "title": "\u0160klovskij", "text": ""}
{"id": "2081937", "revid": "36426", "url": "https://it.wikipedia.org/wiki?curid=2081937", "title": "Viktor \u0160klovskij", "text": ""}
{"id": "2081938", "revid": "36426", "url": "https://it.wikipedia.org/wiki?curid=2081938", "title": "Teoria dello straniamento", "text": ""}
{"id": "2081952", "revid": "327773", "url": "https://it.wikipedia.org/wiki?curid=2081952", "title": "Visitatio sepulchri", "text": "La Visitatio sepulchri (Visita al sepolcro) \u00e8 uno dei pi\u00f9 antichi e conosciuti uffici drammatici, cantato all'abbazia di San Benedetto a Fleury-sur-Loire all'inizio del X secolo. Derivato da un brano dell'ufficio notturno di Pasqua, si sviluppa dalla domanda rivolta dall'Angelo alle tre Marie e agli apostoli che, recatisi al sepolcro di Cristo, l'avevano trovato vuoto. La domanda \u00e8 \"Quem quaeritis?\", cio\u00e8 \"Chi cercate?\".\nQuesto ufficio drammatico nasce come trasformazione del tropo \"\"Quem queritis\".\nI testi e le musiche rielaborate sono state aggiunte all'originario nucleo dialogico.\nDalla \"Visitatio sepulchri\"\" si origin\u00f2 il dramma natalizio."}
{"id": "2081953", "revid": "770813", "url": "https://it.wikipedia.org/wiki?curid=2081953", "title": "North American T-2 Buckeye", "text": "Il North American T-2 Buckeye \u00e8 un aereo da addestramento basico, monoplano ad ala media e biturbina, sviluppato dall'azienda aeronautica statunitense North American Aviation nei tardi anni cinquanta.\nProgettato su specifiche U.S. Navy per il passaggio degli allievi pilota su aerei a turbogetto, entr\u00f2 in servizio nel 1959 equipaggiando i reparti di addestramento della marina militare statunitense fino al 2008, anno in cui fu definitivamente rimpiazzato dal McDonnell-BAe T-45 Goshawk. Trova ancora impiego nella Polemik\u00ed Aeropor\u00eda, l'aeronautica militare greca, in 35 esemplari al gennaio 2018.\nStoria del progetto.\nNel 1956, il Bureau of Aeronautics (BuAer), il dipartimento della United States Navy, la marina militare degli Stati Uniti d'America, deputato alla gestione del materiale e tecnologia della propria componente aerea, emise una specifica per la fornitura di un nuovo modello a getto destinato all'addestramento avanzato, un mezzo per formare gli allievi piloti alle tecniche di combattimento aereo ed al bombardamento nonch\u00e9 alle procedure per l'appontaggio. Tra i progetti presentati venne scelta la proposta della North American Aviation, un modello che abbinava le caratteristiche e le tecnologie di due velivoli gi\u00e0 operativi come il caccia imbarcato FJ-1 Fury e l'addestratore ad elica T-28 Trojan.\nLa prima versione del velivolo, designata T2J-1, \u00e8 entrata in servizio nel 1959. Nel 1962 venne nuovamente designato come T-2A. La versione T-2A era alimentata da un Westinghouse J34-WE-46/48. Nella versione T-2B invece, il Buckeye, venne dotato di due Pratt &amp; Whitney J60. Con la versione T-2C, vennero installati due General Electric J85 che aumentarono considerevolmente le prestazioni. Per le esportazioni la North American progett\u00f2 le versioni T-2D (per l'aeronautica militare venezuelana) e T-2E (per l'aeronautica militare greca). Il T-2 ha sostituito il T2V-1 Seastar come addestratore.\nIl T-2 fu progettato come un addestratore economico ed efficiente per l'US Navy. L'ala dritta era molto simile a quella del FJ-1 mentre il cockpit era simile al T-28C. Originariamente il T-2 non era armato anche se aveva la predisposizione per due mitragliatrici sub-alari da 0.50 o per 100 libbre (45kg) di bombe o razzi da 2.75.\nTutti i T-2 sono stati costruiti a Columbus, in Ohio. Il nome Buckeye deriva dal nome con cui \u00e8 comunemente conosciuto l'albero Aesculus glabra, uno dei simboli nazionali dello stato dell'Ohio.\nOgni pilota dell'US Navy dal 1950 al 2004 \u00e8 stato addestrato sul T-2. Nel 2004 il T-2 \u00e8 stato sostituito dal T-4 mentre nel 2008 \u00e8 stato ritirato dal servizio."}
{"id": "2081954", "revid": "20226422", "url": "https://it.wikipedia.org/wiki?curid=2081954", "title": "Regola Benedettina", "text": ""}
{"id": "2081956", "revid": "762947", "url": "https://it.wikipedia.org/wiki?curid=2081956", "title": "Wigmore Hall", "text": "La Wigmore Hall \u00e8 una sala da concerto di Londra dedicata ad esibizioni di esecutori ospiti e specializzata in concerti di musica da camera. Vi si tengono concerti per pianoforte solo e per altri strumenti solisti e di cantanti lirici accompagnati al pianoforte.\nLa sala \u00e8 ubicata in Wigmore Street ed ha le dimensioni giuste ed una acustica perfetta per delle esecuzioni di musica da camera. Nella Sala si svolgono circa 400 concerti l'anno e settimanalmente la BBC manda in onda un concerto ripreso dal vivo in questa sala.\nStoria.\nAll'inizio si chiamava \"Bechstein Hall\", quando venne costruita fra il 1899 e il 1901 dal proprietario della fabbrica di pianoforti tedesca Bechstein che aveva un negozio accanto alla Sala. La Sala venne progettata dall'architetto Thomas Edward Collcutt, che aveva progettato anche il Savoy Hotel su The Strand. Bechstein costru\u00ec delle Sale simili anche a San Pietroburgo e Parigi.\nL'edificio venne costruito in stile rinascimentale impiegando alabastro e marmo per la decorazione delle pareti della sala rettangolare dotata di un piccolo palcoscenico rialzato sormontato da una cupola decorata. La Sala ha, secondo gli esperti, una delle migliori acustiche fra le sale da concerto d'Europa. Nel 2004 \u00e8 stata ristrutturata ed ha ripreso la sua attivit\u00e0 nel 2005.\nLa \"Bechstein Hall\" venne inaugurata il 31 maggio 1901 con un concerto del celebre pianista e compositore italiano Ferruccio Busoni e del violinista Eug\u00e8ne Ysa\u00ffe. Durante i primi anni di attivit\u00e0 vide passare dal suo palcoscenico i maggiori virtuosi dell'epoca come Artur Schnabel, Pablo de Sarasate, Percy Grainger, Myra Hess, Arthur Rubinstein, Camille Saint-Sa\u00ebns e Max Reger.\nA causa del fatto che era di propriet\u00e0 di un tedesco, venne requisita durante la prima guerra mondiale. La sala con il negozio annesso e 130 pianoforti, venne venduta, al disotto del suo reale valore alla Debenhams e quindi riaperta nel 1917 con il nome di Wigmore Hall. Molti grandi artisti come Sviatoslav Richter, Vladimir Ashkenazy, Elisabeth Schwarzkopf, Sergey Prokofiev, Shura Cherkassky, Paul Hindemith, Andr\u00e9s Segovia, Benjamin Britten e Francis Poulenc vi tennero i loro recital.\nAi giorni nostri figura frequentemente nei programmi della Hall Andr\u00e1s Schiff, Joshua Bell, Maxim Vengerov, Thomas Quasthoff, Ian Bostridge, Susan Graham, Angela Hewitt, Mark Padmore, Steven Isserlis, Sir Thomas Allen, Matthias Goerne, Dame Felicity Lott, Pierre Laurent Aimard, Simon Keenlyside, Anne Sofie von Otter, il Beaux Arts and Florsetan Trios, il Zehetmair Quartets e il Quartetto di Cremona.\nLa Wigmore Hall possiede anche una sua etichetta discografica, la Wigmore Hall live, con la quale registra concerti dal vivo degli interpreti che ospita."}
{"id": "2081957", "revid": "599013", "url": "https://it.wikipedia.org/wiki?curid=2081957", "title": "Against the Grain", "text": ""}
{"id": "2081977", "revid": "1564499", "url": "https://it.wikipedia.org/wiki?curid=2081977", "title": "Alfabeto slesiano di Steuer", "text": "L'alfabeto slesiano di Steuer (anche: l'ortografia di Steuer; slesiano: \"Steuerowy szrajb\u016fnek\") \u00e8 una versione modificata dell'alfabeto latino che si usa per scrivere nel dialetto slesiano. \nFu creato da Feliks Steuer nel periodo interbellico e veniva originariamente usato per il dialetto sulcoviano. Adesso, nella sua versione modificata, \u00e8 una base per codificare questa parlata. Si compone di 30 caratteri:\nA, B, C, \u0106, D, E, F, G, H, I, J, K, L, \u0141, M, N, \u0143, O, P, R, S, \u015a, T, U, \u016e, W, Y, Z, \u0179, \u017b.\ned anche di 10 digrammi:\nAU, CH, CZ, DZ, D\u0179, D\u017b, OU, RZ, SZ, UO."}
{"id": "2081981", "revid": "729019", "url": "https://it.wikipedia.org/wiki?curid=2081981", "title": "Gran Premio motociclistico del Sudafrica 2003", "text": "Il Gran Premio motociclistico del Sudafrica 2003 corso il 27 aprile, \u00e8 stato il secondo Gran Premio della stagione 2003 del motomondiale e ha visto vincere la Honda di Sete Gibernau in MotoGP, Manuel Poggiali nella classe 250 e Daniel Pedrosa nella classe 125.\nAlla partenza della gara della classe MotoGP si presenta anche la WCM con una nuova motocicletta; il propulsore della stessa viene per\u00f2 giudicato da una commissione apposita come derivato da quello della Yamaha YZF-R1, pertanto, visto il divieto di correre nel motomondiale con motori derivati dalla produzione di serie, la squadra viene esclusa dalla gara, la squalifica viene poi confermata anche in appello."}
{"id": "2081988", "revid": "36426", "url": "https://it.wikipedia.org/wiki?curid=2081988", "title": "Mossa del cavallo", "text": ""}
{"id": "2081992", "revid": "1305772", "url": "https://it.wikipedia.org/wiki?curid=2081992", "title": "Formalismo", "text": ""}
{"id": "2081997", "revid": "33689", "url": "https://it.wikipedia.org/wiki?curid=2081997", "title": "Blueprint", "text": ""}
{"id": "2082008", "revid": "1305772", "url": "https://it.wikipedia.org/wiki?curid=2082008", "title": "Kule\u0161ov", "text": "Kule\u0161ov"}
{"id": "2082009", "revid": "36426", "url": "https://it.wikipedia.org/wiki?curid=2082009", "title": "Pudovkin", "text": ""}
{"id": "2082010", "revid": "36426", "url": "https://it.wikipedia.org/wiki?curid=2082010", "title": "Vertov", "text": ""}
{"id": "2082012", "revid": "729019", "url": "https://it.wikipedia.org/wiki?curid=2082012", "title": "Modulazione cromatica", "text": "In armonia musicale, la modulazione cromatica \u00e8 il quarto metodo di modulazione che consente di modulare a tonalit\u00e0 lontane mediante uno o pi\u00f9 cromatismi.\nMeccanismo.\nAvviene partendo dalla triade del I, II, IV o VI grado (accordi di preparazione e riposo) della tonalit\u00e0 di partenza, andando direttamente alla settima di dominante della tonalit\u00e0 d'arrivo mediante dei movimenti cromatici.\nNell'effettuarla vanno seguiti degli accorgimenti:"}
{"id": "2082013", "revid": "339392", "url": "https://it.wikipedia.org/wiki?curid=2082013", "title": "Eizen\u0161tein", "text": ""}
{"id": "2082016", "revid": "36426", "url": "https://it.wikipedia.org/wiki?curid=2082016", "title": "Dov\u017eenko", "text": ""}
{"id": "2082019", "revid": "1833487", "url": "https://it.wikipedia.org/wiki?curid=2082019", "title": "Gebze", "text": "Gebze \u00e8 una citt\u00e0 della Turchia sita nella provincia di Kocaeli, centro dell'omonimo distretto e parte del comune metropolitano di Kocaeli.\nStoria.\nFuori citt\u00e0 si trovano pochi resti della citt\u00e0 bitinica di \"Lybissa\" (oggi Diliskelesi), famosa perch\u00e9 in essa Annibale si tolse la vita.\nProprio in un cortile di una fabbrica locale si trova un mucchio di pietre, che secondo la tradizione \u00e8 la tomba del condottiero cartaginese.\nOmicidio Pippa Bacca.\nQui il 31 marzo 2008 venne brutalmente assassinata la performer italiana Pippa Bacca."}
{"id": "2082021", "revid": "2091899", "url": "https://it.wikipedia.org/wiki?curid=2082021", "title": "Traffic shaping", "text": "Per traffic shaping (detto anche \"packet shaping\") si intende l'insieme di operazioni di controllo sul traffico di una rete dati finalizzate a ottimizzare o a garantire le prestazioni di trasmissione, ridurre o controllare i tempi di latenza e sfruttare al meglio la banda disponibile tramite l'accodamento e il ritardo dei pacchetti che soddisfano determinati criteri.\nDescrizione.\nLo \"shaping\" si realizza tipicamente mediante un sistema di accodamento e prioritizzazione dei pacchetti in uscita.\nIl meccanismo determina, sulla base delle condizioni di traffico istantanee, della priorit\u00e0 assegnata al pacchetto e dei limiti di banda prestabiliti, se un determinato pacchetto pu\u00f2 essere trasmesso o deve essere accodato per essere trasmesso in un momento successivo. Un algoritmo tipico di shaping \u00e8 l'algoritmo token bucket."}
{"id": "2082022", "revid": "278830", "url": "https://it.wikipedia.org/wiki?curid=2082022", "title": "Photo Finish", "text": "Photo Finish o Fotofinish, dispositivo impiegato per determinare l'ordine di arrivo di una competizione sportiva."}
{"id": "2082039", "revid": "767487", "url": "https://it.wikipedia.org/wiki?curid=2082039", "title": "Tecno fes", "text": "Tecno fes, pubblicato nel 2000, \u00e8 un EP del dj italiano Gigi D'Agostino. Ha avuto un seguito, Tecno fes volume 2."}
{"id": "2082041", "revid": "287204", "url": "https://it.wikipedia.org/wiki?curid=2082041", "title": "Tattoo (album)", "text": ""}
{"id": "2082046", "revid": "36426", "url": "https://it.wikipedia.org/wiki?curid=2082046", "title": "Vladimir Majakovsky", "text": ""}
{"id": "2082050", "revid": "68215674", "url": "https://it.wikipedia.org/wiki?curid=2082050", "title": "Idiocultura", "text": ""}
{"id": "2082051", "revid": "110157", "url": "https://it.wikipedia.org/wiki?curid=2082051", "title": "Sivas", "text": "Sivas (in greco \u03a3\u03b5\u03b2\u03ac\u03c3\u03c4\u03b5\u03b9\u03b1, \"Sebastia\"), nota anticamente anche come Sebaste, \u00e8 una citt\u00e0 della Turchia di 312.587 abitanti (2012) capoluogo della provincia omonima.\nSorge nell'Anatolia centrale e fu fondata dagli Ittiti, ma raggiunse una qualche importanza solo sotto la dominazione romana con il nome di Sebastea.\nStoria.\nNella tradizione cristiana si menzionano i \"quaranta martiri di Sebaste\", legionari romani che sarebbero stati annegati per non aver rinnegato la propria fede.\nSotto Giustiniano divenne capoluogo della provincia Armenia Prima, ma l'apogeo fu raggiunto sotto i Selgiuchidi durante i secoli XII e XIII. Rimane famoso l'assedio cui fu sottoposta la citt\u00e0 da parte di Tamerlano verso il 1400.\nDopo tale assedio tutti gli abitanti cristiani della citt\u00e0 vennero o sterminati o fatti schiavi.\nPer vari secoli la citt\u00e0 non si riprese da questo evento, fino al 1919 quando si tenne il Congresso Nazionale del Movimento di Liberazione, che la port\u00f2 alla ribalta nazionale.\nSport.\nIl club calcistico cittadino \u00e8 il Sivasspor Kul\u00fcb\u00fc, militante nella S\u00fcper Lig."}
{"id": "2082053", "revid": "1543377", "url": "https://it.wikipedia.org/wiki?curid=2082053", "title": "Bechstein", "text": "La C. Bechstein Pianofortefabrik AG Berlin \u00e8 un'azienda tedesca che costruisce e vende in tutto il mondo pianoforti a coda e verticali. La prima fabbrica fu fondata nel 1853 a Berlino, Johannisstra\u00dfe 5, da Carl Bechstein, fornitore della corte del re di Prussia Federico Guglielmo IV. Oggi gli strumenti Bechstein e C. Bechstein vengono prodotti a Seifhennersdorf, una cittadina della Sassonia, mentre quelli col marchio W. Hoffmann vengono costruiti dal 2007 nella Repubblica Ceca dalla filiale C. Bechstein Europe. Con circa 5000 strumenti venduti all'anno, la Bechstein \u00e8 il pi\u00f9 grande costruttore europeo di pianoforti verticali e a coda.\nStoria.\nGli inizi.\nCarl Bechstein apr\u00ec la sua fabbrica di pianoforti come ditta individuale nel 1853 e consegn\u00f2 176 strumenti fino al 1859. Il suo primo pianoforte a coda, costruito nel 1856 per il pianista Hans von B\u00fclow, ha il numero di produzione \u201c100\u201d, ma questo non pu\u00f2 essere il vero numero progressivo, se consideriamo la produzione effettiva, e probabilmente fu messo per non far vedere che l'azienda era agli inizi. Il nome Bechstein divent\u00f2 rapidamente famoso per la stabilit\u00e0 dei materiali utilizzati, insolita per l'epoca, e la grande resistenza dei suoi strumenti.\nDal 1861 Bechstein ampli\u00f2 la sua impresa e alla fine di quel decennio inizi\u00f2 a esportare i suoi strumenti anche in Gran Bretagna e in Russia. Il re Ludovico II di Baviera ordin\u00f2 a Carl Bechstein un pianoforte da regalare a Richard Wagner, che lo apprezz\u00f2 moltissimo. Dal 1870, furono costruiti circa 500 strumenti all'anno. Nel 1882, fu fondata una seconda fabbrica a Berlino e nel 1885 una filiale a Londra. Nel 1896 Bechstein present\u00f2 all'Esposizione Industriale di Berlino strumenti di ottima fattura, premiati con la medaglia d'oro. Nel 1897 entr\u00f2 in funzione la terza fabbrica a Berlino.\nA Londra inizi\u00f2 a costruire una sala per concerti, la Bechstein Hall, completata nel 1901. Lo scoppio della Prima guerra mondiale port\u00f2 all'espropriazione e alla chiusura di quella sala, riaperta nel 1917 con il nome \u201cWigmore Hall\u201d. Bechstein fece costruire sale per concerti anche a Parigi e a San Pietroburgo.\nCarl Bechstein vendeva i suoi strumenti a conservatori, organizzatori di concerti, corti reali e imperiali. Per molti decenni celebri compositori, fra cui Franz Liszt, Richard Wagner e Claude Debussy, e pianisti famosi, come Wilhelm Backhaus, Walter Gieseking, Artur Schnabel, Wilhelm Furtw\u00e4ngler, Wilhelm Kempff e Jorge Bolet, preferirono i pianoforti a coda C. Bechstein.\nDopo la morte del fondatore.\nDopo la morte di Carl Bechstein nel 1900 subentrarono i suoi figli Edwin (nato nel 1859, direttore tecnico), Carl Junior (nato nel 1860, amministratore generale) e Johannes (nato nel 1863 e morto nel 1906). Nel 1903, la Bechstein aveva 800 dipendenti e produceva 4500 strumenti. In quell'anno fu fondata un'altra filiale a Parigi. Nel 1906 l'impresa divent\u00f2 una societ\u00e0 in nome collettivo.\nLa Prima guerra mondiale provoc\u00f2 una grave crisi alla Bechstein, con un crollo della produzione anche in seguito all'esproprio senza alcun compenso delle sue filiali all'estero. Nel 1923, l'anno dell'iperinflazione in Germania, l'impresa fu trasformata in una societ\u00e0 per azioni.\nEdwin Bechstein colse l'occasione per rientrare nella societ\u00e0, da cui si era ritirato nel 1916 dopo una lite con suo fratello. Sua moglie Helene, nata Capito, comproprietaria dell'impresa, era una delle prime ammiratrici di Adolf Hitler. Insieme a Elsa Bruckmann, moglie dell'editore Hugo Bruckmann, permise a Hitler di entrare in contatto con le \u00e9lite di Berlino, Monaco di Baviera e lo aiut\u00f2 largamente anche sul piano finanziario. Questi apporti non furono per\u00f2 utili all'impresa, che perse alcuni clienti importanti per l'atteggiamento apertamente antisemita di Helene Bechstein, ma nel 1934, quando Edwin Bechstein mor\u00ec nella sua villa di Berchtesgaden, fu sepolto a Berlino con funerali di Stato.\nPur toccata dalla crisi economica del 1929, la Bechstein fu in grado di presentare un pianoforte a coda dorato all'Esposizione universale di Barcellona. L'innovazione del \u201cNeo-Bechstein\u201d, il primo pianoforte elettroacustico, non bast\u00f2 a impedire il declino all'impresa: nel periodo 1935-1940 la produzione scese a 3900 strumenti l'anno.\nDurante la Seconda guerra mondiale, la Bechstein apr\u00ec una sezione per la costruzione di eliche a scopi bellici.\nDopo la Seconda guerra mondiale.\nNel 1945, gli alleati bombardarono la fabbrica Bechstein di Berlino e per diversi anni dopo la guerra la Bechstein non riusc\u00ec a recuperare la produzione completa, fabbricando poche centinaia di pianoforti l\u2019anno. La Bechstein fu gestita sotto sequestro dagli occupanti americani fino al 1951 per provvedere alla denazificazione. Le vendite in quel periodo restarono modeste, ma l'azienda pot\u00e9 festeggiare brillantemente il suo centenario nel 1953.\nNel 1959 venne aperta un'altra fabbrica a Karlsruhe e negli anni sessanta la Bechstein costruiva mille strumenti all'anno nelle sue tre sedi produttive (Karlsruhe, Berlino ed Eschelbronn, non lontano da Heidelberg).\nLa Bechstein in quegli anni risent\u00ec pesantemente della concorrenza delle altre case pianistiche, dovuto soprattutto al nuovo scenario economico-sociale di quegli anni, i rapporti compromettenti con il clima nazista e ad una massiccia campagna pubblicitaria e di marketing che la Steinway &amp; Sons applic\u00f2 in quegli anni.\nNel 1961, la Bechstein vide la costruzione del muro di Berlino e la propriet\u00e0 cambio diverse volte. La concorrenza asiatica e dei prodotti di fascia media divent\u00f2 sempre pi\u00f9 predominante, riducendo molto la produzione di tante case pianistiche europee.\nNel 1973, la Bechstein divent\u00f2 una societ\u00e0 a responsabilit\u00e0 limitata, diretta da amministratori americani, e questo sviluppo le diede l'opportunit\u00e0 di aprirsi nuovi mercati negli USA.\nNel 1986 il costruttore tedesco di pianoforti Karl Schulze ha acquistato il marchio Bechstein, concentrando la produzione nella sede berlinese nel quartiere di Kreuzberg, dopo la chiusura delle fabbriche di Karlsruhe ed Eschelbronn. Quattro anni dopo, i marchi Euterpe e W. Hoffmann, appartenenti alla ditta Feurich, sono stati integrati nel gruppo Bechstein.\nNell'ambito della riunificazione della Germania, Bechstein ha rilevato nel 1992 il marchio Zimmermann e il suo stabilimento di Seifhennersdorf in Sassonia. Questa ditta, fondata a Lipsia nel 1884 con il nome di \"Leipziger Pianofortefabrik Gebr. Zimmermann AG\", era stata nazionalizzata dopo la seconda guerra mondiale e ribattezzata \"VEB S\u00e4chsische Pianofortefabrik\". Nel 1994 \u00e8 stata trasferita a Seifhennersdorf anche la produzione dei marchi economici e di prezzo medio Euterpe/W. Hoffmann, portata in seguito in Estremo Oriente.\nDopo una istanza di dichiarazione di fallimento, evitato con l'acquisto dello stabilimento di Berlino da parte del governo regionale, la Bechstein ha concentrato tutta la sua produzione a Seifhennersdorf. Negli anni successivi ha investito circa venti milioni di euro per ampliare la fabbrica e trasformarla in un impianto moderno per la produzione di pianoforti a coda e verticali di ottimo livello. Nel 1996 \u00e8 tornata ad essere una societ\u00e0 per azioni, quotata dal 1997 al mercato ristretto.\nOggi.\nIl forte orientamento internazionale e l'aspirazione a entrare nei mercati asiatici e americani hanno portato la Bechstein ad avviare nel 2003 una partnership strategica con la Samick, un costruttore sudcoreano di strumenti musicali. Questa cooperazione \u00e8 per\u00f2 diminuita negli anni successivi: gi\u00e0 dal 2005 la Samick era solo un investitore finanziario e nell'assemblea generale dell'estate 2009 ha perso il suo rappresentante nel consiglio di sorveglianza, sostituito da Daniel Ralf Schmitz. Dopo due aumenti di capitale, la Samick ha ceduto interamente la sua partecipazione alla Bechstein. Nel frattempo sono diventati azionisti principali la famiglia Freymuth, Karl Schulze e sua moglie Berenice K\u00fcpper. In seguito a un'offerta d'acquisto nel 2012, il nuovo socio di maggioranza \u00e8 la societ\u00e0 Kuthe GmbH, con quasi il novanta per cento delle azioni. Grazie all'impegno di Stefan Freymuth (a. d. della Kuthe GmbH), la Bechstein sta assumendo sempre pi\u00f9 la forma di un'impresa gestita dal proprietario.\nIl fatturato del gruppo C. Bechstein ha raggiunto 34,5 milioni di euro nel 2011, con 2,2 milioni di utili. Nel 2012 sono stati venduti 4500 strumenti per un fatturato di 33 milioni di euro. Per festeggiare i 160 anni d'attivit\u00e0, nel 2013 \u00e8 stata realizzata una eccezionale riproduzione di un pianoforte a coda interamente dorato. Oggi la Bechstein si dedica in particolare all'espansione degli stabilimenti in Germania (140 dipendenti) e nella Repubblica Ceca (160 dipendenti), al miglioramento continuo dei suoi prodotti e alla diffusione del suo know-how fra le nuove generazioni.\nAlla fine del 2012 le societ\u00e0 C. Bechstein AG e Kuthe GmbH hanno istituito, insieme con Karl Schulze e Berenice K\u00fcpper come persone private, la fondazione \"Carl Bechstein Stiftung\".\nIl ritorno dei pianoforti Bechstein nelle grandi sale da concerto e nei maggiori studi di registrazione \u00e8 accompagnato da un aumento delle attivit\u00e0 all'estero. La ditta si occupa ora direttamente della distribuzione in Asia e in America, mentre i suoi partner commerciali in tutto il mondo, da Seul a Sydney, adottano lo schema dei quattordici \u201cC. Bechstein Centers\u201d aperti in Germania.\nMarchi e sedi produttive.\nGli strumenti C. Bechstein (categoria \u201ccapolavori\u201d) vengono prodotti nella manifattura di Seifhennersdorf. Fino al 2012 venivano prodotti qui anche i pianoforti Bechstein Academy, ma questo marchio \u00e8 stato assorbito dal marchio Bechstein in quell'anno per ottimizzare la produzione.\nAnche i pianoforti Zimmermann sono stati prodotti a Seifhennersdorf fino alla fine del 2011, ma ora vengono costruiti da un partner, sotto il controllo del reparto Gestione della Qualit\u00e0 Bechstein, che conferisce il marchio \"designed by Bechstein\".\nGli strumenti W. Hoffmann vengono prodotti dal 2007 a Hradec Kr\u00e1lov\u00e9 (Rep. Ceca) da C. Bechstein Europe s.r.o., una filiale interamente di propriet\u00e0 di C. Bechstein Berlin.\nGli strumenti Euterpe e Wilh. Steinmann venivano prodotti negli ultimi tempi in Cina e in Indonesia, ma produzione e vendita sono cessate nel 2009. La Bechstein ha creato in Germania un centro di ricerca e sviluppo unico al mondo, che le permette di reagire con flessibilit\u00e0 ai mutamenti del mercato. Il risultato \u00e8 che la Bechstein ha il 17% del mercato tedesco e notevoli successi nelle esportazioni.\nSponsorizzazioni.\nLa Bechstein organizza ogni anno vari concorsi, in particolare il Concorso al conservatorio Robert Schumann (D\u00fcsseldorf 2009), il Concorso C. Bechstein per i conservatori del Baden-W\u00fcrttemberg (Mannheim 2009 e Trossingen 2011) e il Concorso C. Bechstein all'Universit\u00e0 per la musica e il teatro di Hannover (2010).\nLa Bechstein e i grandi pianisti.\nMolti pianisti hanno scelto pianoforti \"Bechstein\" per registrare i loro dischi. Risalgono, per esempio, agli anni 1930 le registrazioni di Artur Schnabel (tutte le sonate di Beethoven) ed Edwin Fischer (Il clavicembalo ben temperato di Bach). Dopo la Seconda guerra mondiale, Jorge Bolet e Dinu Lipatti hanno inciso dei dischi usando un Bechstein. I jazzisti Oscar Peterson, Joachim K\u00fchn e Paul Kuhn hanno scelto pianoforti Bechstein per le loro incisioni. Anche molti musicisti pop preferiscono questo grande marchio tedesco per le loro registrazioni, fatte spesso nei famosi studi Abbey Road e Trident. Alcuni dei pi\u00f9 celebri sono i Beatles (Hey Jude e White Album), David Bowie, Freddie Mercury con i Queen (A Night at the Opera), Supertramp, Elton John (Your Song) e Peter Gabriel. Molti altri pianisti hanno seguito il loro esempio negli ultimi anni: Aldo Ciccolini, Konstantin Lifschitz, Abdel Rahman El Bacha, Michel Dalberto, Boris Bloch, Pavel Gililov, Shani Diluka, Haiou Zhang e David Theodor Schmidt."}
{"id": "2082055", "revid": "110157", "url": "https://it.wikipedia.org/wiki?curid=2082055", "title": "Tecno fes volume 2", "text": "Tecno fes volume 2, pubblicato nel 2000, \u00e8 un EP, composto da 13 tracce, del dj italiano Gigi D'Agostino, seguito di \"Tecno fes\"."}
{"id": "2082058", "revid": "1543377", "url": "https://it.wikipedia.org/wiki?curid=2082058", "title": "Guitar Craft", "text": "Il Guitar Craft \u00e8 una scuola di chitarra fondata e diretta da Robert Fripp, chitarrista del gruppo progressive King Crimson.\nFripp descrive l'insegnamento del Guitar Craft come un modo per sviluppare una relazione con la chitarra, con la musica e con se stessi.\nNel Guitar Craft sono insegnate anche discipline non correlate alla musica, come tecniche di relax, lavori di casa e di cucina, Tai Chi Chuan e Alexander Technique.\nAi chitarristi il Guitar Craft \u00e8 noto per l'introduzione dell'accordatura New Standard Tuning, usata da Fripp per il suo lavoro dal 1984.\nThe League of Crafty Guitarists.\nLa League Of Crafty Guitarists \u00e8 il gruppo ufficiale del Guitar Craft, ha registrato diversi album in tour con Robert Fripp ed \u00e8 diretta dal 2002 da Hern\u00e1n N\u00fa\u00f1ez.\nAltri chitarristi con formazione da Guitar Craft.\nUno dei pi\u00f9 famosi discepoli del Guitar Craft \u00e8 Trey Gunn, collaboratore di Fripp nei King Crimson e in altri progetti e maggiore esponente della Warr Guitar.\nIl California Guitar Trio \u00e8 un trio di chitarristi acustici ex League Of Crafty Guitarists. Il trio \u00e8 formato da Paul Richards, Bert Lams e Hideyo Moriya. Hanno un repertorio che spazia dalla musica classica al surf rock, oltre a comprendere brani propri.\nAltri musicisti con questa formazione sono: ZUM, The Bigtime Trio e Los Gauchos Alemanes, Curt Golden, Luciano Pietrafesa, Tom Redmond, Fernando Kabusacki, Fabio Mittino, Martin Schwutke, e Tony Geballe."}
{"id": "2082060", "revid": "182541", "url": "https://it.wikipedia.org/wiki?curid=2082060", "title": "Mi spezzo ma non mi piego", "text": ""}
{"id": "2082071", "revid": "729019", "url": "https://it.wikipedia.org/wiki?curid=2082071", "title": "Castello di Kanazawa", "text": "Il castello di Kanazawa \u00e8 un castello eretto a Kanazawa, nella prefettura di Ishikawa, Giappone.\nStoria.\nIl castello venne costruito nel 1583, quando la famiglia Maeda si trasfer\u00ec a Kanazawa per rinforzare il predominio della citt\u00e0 di Kaga. \u00c8 stato ricostruito nel 1592 dopo la battaglia di Bunroku, con l'aggiunta del fossato. \u00c8 stato bruciato e ricostruito nel 1620-21 e nel 1631-32, poi quasi completamente distrutto nel grande incendio di Kanazawa del 1759, e nuovamente ricostruito tra il 1762 e il 1788. Dopo svariati piccoli incendi e un terremoto, \u00e8 stato nuovamente distrutto da un incendio nel 1881.\nAlcune parti, come la torretta, sono state fedelmente restaurate nel 2001, usando i metodi di costruzione tradizionali.\nSi tratta di una struttura cos\u00ec grande che alla fine del Settecento venne definito \"il palazzo dei 1000 tatami\". Il castello ha anche la caratteristica di avere le tegole in piombo, in modo da resistere agli incendi, e, in tempo d'assedio, da poter essere fuse in proiettili.\nFino al 1989, l'universit\u00e0 di Kanazawa era ospitata all'interno del castello. Il campus \u00e8 ora situato nella periferia della citt\u00e0, in una zona denominata Kakuma.\nPrima della seconda guerra mondiale, il castello fu sede della 9\u00aa Divisione dell'Esercito imperiale giapponese."}
{"id": "2082077", "revid": "1543377", "url": "https://it.wikipedia.org/wiki?curid=2082077", "title": "McDonnell Douglas-BAe T-45 Goshawk", "text": "Il T-45 Goshawk \u00e8 una versione altamente modificata dell'addestratore britannico BAe Hawk. Costruito dalla McDonnell Douglas (ora Boeing) e dalla British Aerospace (ora BAE Systems), il T-45 \u00e8 usato dalla United States Navy come addestratore imbarcato.\nVoci correlate.\nBAE Hawk"}
{"id": "2082093", "revid": "1573940", "url": "https://it.wikipedia.org/wiki?curid=2082093", "title": "Palazzo Arcivescovile (Taranto)", "text": "Il Palazzo Arcivescovile di Taranto \u00e8 la sede dell'Arcivescovado nel Borgo Antico della citt\u00e0.\nFu costruito probabilmente nell'XI secolo, quando l'Arcivescovo Drogone decise di ampliare la Cattedrale di San Cataldo ad esso adiacente, in occasione del ritrovamento del corpo di San Cataldo avvenuto nel 1071. Il palazzo si affaccia sul Mar Grande, con l'ingresso principale in largo Arcivescovado.\nNel corso dei secoli il palazzo \u00e8 stato pi\u00f9 volte modificato ed ampliato, e ha dato ospitalit\u00e0 a molti personaggi illustri tra i quali Ferdinando II di Borbone ed alcuni esponenti di Casa Savoia.\nNel 1989 vi pernott\u00f2 anche papa Giovanni Paolo II, durante la sua visita a Taranto.\nNel corso dei restauri pi\u00f9 recenti, sono stati riscoperti affreschi, pitture murali, soffitti decorati, colonne ed archi.\nL'edificio ha una struttura quadrangolare, e i suoi ambienti si sviluppano intorno ad un cortile interno. La facciata presenta un grande portale, sul quale si pu\u00f2 notare la presenza della statua del santo patrono della citt\u00e0. Una scala monumentale conduce ai piani superiori, dove si possono ammirare gli ambienti elegantemente arredati ed affrescati. Di particolare pregio \u00e8 il Salone dei Vescovi, dove sono esposti i ritratti degli arcivescovi che si sono avvicendati nel tempo."}
{"id": "2082097", "revid": "834", "url": "https://it.wikipedia.org/wiki?curid=2082097", "title": "L.A.X.", "text": ""}
{"id": "2082101", "revid": "1719883", "url": "https://it.wikipedia.org/wiki?curid=2082101", "title": "Fede \u00e8 sustanza di cose sperate", "text": "Fede \u00e8 sustanza di cose sperate (\"Paradiso\" XXIV, 64) \u00e8 un verso dal ventiquattresimo canto del Paradiso, dalla Divina Commedia di Dante Alighieri. \u00c8 la risposta di Dante alla domanda (53-54): \"Di', buon cristiano, fatti manifesto\" / \"fede che \u00e8?\", rivoltagli da Pietro su cosa sia la fede. Essa recita (64-66):\nUn evidente riferimento tomista alla Lettera agli Ebrei (): \"Est fides sperandarum substantia rerum, argumentum non apparentium\", la fede \u00e8 una via per sentire proprie in anticipo le cose che speriamo, e conoscere ci\u00f2 che non vediamo. La \u00abquiditate\u00bb \u00e8 la \"quiditas\" o \"quidditas\", che nella terminologia scolastica esprime l'essenza delle cose. "}
{"id": "2082102", "revid": "124949654", "url": "https://it.wikipedia.org/wiki?curid=2082102", "title": "Conto di deposito", "text": "Un conto di deposito (anche abbreviato con il termine \"cd\") \u00e8 un contratto bancario analogo a un conto corrente ma limitato ad essere solo un deposito di denaro remunerato - con funzione di investimento a breve termine -, e solitamente limitato ad operativit\u00e0 di prelievo e versamento (escludendo quindi operazioni tipiche bancarie quali bonifico verso conti non predefiniti, pagamento assegni, prelievo con bancomat o carta di credito). \nCaratteristiche.\nI conti di deposito sono strumenti d'investimento a breve termine, alternativi ad altre soluzioni quali i pronti contro termine (PcT) o i certificati di deposito (CD). \nIn genere i conti di deposito necessitano di essere abbinati a un conto corrente (conto d'appoggio) tramite il quale vengono effettuati versamenti e prelievi.\nIl conto deposito pu\u00f2 essere libero o vincolato. Nel primo caso si ha l'immediata disponibilit\u00e0 dei soldi depositati. Con il conto di deposito vincolato invece si possono ritirare i propri risparmi solo alla scadenza del periodo di vincolo (da 1 mese a 72 mesi). Il vincolo viene remunerato con interessi maggiori, mentre possono essere previste penali, generalmente consistenti nella mancata corresponsione degli interessi, in caso di ritiro del deposito prima della scadenza. \nIl conto di deposito in Italia.\nIl conto di deposito ebbe in Italia una rapida crescita a partire da met\u00e0 anni novanta, soprattutto grazie ai conti di deposito delle banche online, che offrivano interessi alti e spesso erano senza spese, avendo costi di gestione minori rispetto a quelli tradizionali (per assenza di costi di sportello e ridotti costi di personale). Capostipite di questi conti di deposito fu, in Italia, il Conto Arancio. \nPrima del 2012 l'aliquota fiscale sugli interessi fruttati dai conti di deposito era del 27% e doveva anche essere corrisposta un'imposta di bollo fissa pari a \u20ac 1,81 all'anno. Il 1\u00ba gennaio 2012 l'aliquota fiscale fu ridotta dal 27% al 20% (aliquota unica sulle rendite finanziarie) ma fu introdotta un'imposta di bollo proporzionale pari allo 0,1% del capitale, con un minimo di \u20ac 34,20 e un massimo di \u20ac 1.200. Dal 1\u00ba gennaio 2013 l'imposta di bollo fu innalzata allo 0,15% del capitale e fu eliminato il tetto di \u20ac 1.200 (mentre rimaneva il minimo di \u20ac 34,20). Dal 1\u00ba gennaio 2014 l'imposta di bollo fu innalzata allo 0,2% del capitale e fu eliminato il minimo di \u20ac 34,20. Dal 1\u00ba luglio 2014 la tassazione sugli interessi maturati dai conti di deposito (aliquota sulle rendite finanziarie) \u00e8 stata portata al 26%.\nPrecedentemente al 2012, vista l'esiguit\u00e0 del bollo annuale fisso, la quasi totalit\u00e0 delle banche se ne faceva carico rendendo di fatto il conto di deposito a costo zero. Dopo il 2012, con l'introduzione del bollo proporzionale al capitale, quasi tutti gli Istituti di Credito hanno deciso di addebitare il costo al cliente.\nLe somme contenute in un conto di deposito libero o vincolato sono garantite fino a \u20ac 100.000 attraverso il Fondo interbancario di tutela dei depositi."}
{"id": "2082109", "revid": "228587", "url": "https://it.wikipedia.org/wiki?curid=2082109", "title": "Nikopol", "text": ""}
{"id": "2082116", "revid": "1833487", "url": "https://it.wikipedia.org/wiki?curid=2082116", "title": "Barbellotta", "text": "La Barbellotta, una delle due frazioni del comune di Novi Ligure (provincia di Alessandria), \u00e8 posizionata lungo la ex statale 35 bis dei Giovi, al confine con il territorio comunale di Serravalle Scrivia. Proprio la continuit\u00e0 urbanistica della frazione con il complesso outlet ed i centri commerciali di Serravalle ha mutato la frazione da tranquilla realt\u00e0 rurale a trafficato punto di passaggio congestionato dal traffico automobilistico.\nIl territorio presenta un'orografia mutevole, passando dalla piana alluvionale del fiume Scrivia, le cui aree sono essenzialmente destinate ad uso agricolo (in particolar modo per la coltivazione dei cereali) alle colline retrostanti utilizzate per il pascolo degli animali o mantenute a bosco.\nLa Barbellotta si trova a 4,5 chilometri dal centro di Novi, ad un'altitudine di 240 m s.l.m."}
{"id": "2082117", "revid": "300067", "url": "https://it.wikipedia.org/wiki?curid=2082117", "title": "NBA All-Star Game 1964", "text": "L'NBA All-Star Game 1964, svoltosi a Boston, vide la vittoria finale della Eastern Division sulla Western Division per 111 a 107.\nOscar Robertson, dei Cincinnati Royals, fu nominato MVP della partita."}
{"id": "2082118", "revid": "944535", "url": "https://it.wikipedia.org/wiki?curid=2082118", "title": "Ray Barnett", "text": "Ray Barnett \u00e8 un personaggio della serie televisiva \"E.R. - Medici in prima linea\" interpretato da Shane West.\nStoria del personaggio.\nIl personaggio di Ray Barnett viene introdotto nell'undicesima stagione della serie, come tirocinante affidato alla supervisione del dottor John Carter. La sua personalit\u00e0 ribelle per\u00f2 lo pone spesso in una situazione di contrasto con i propri superiori, al punto che in un'occasione il capo del personale, la dottoressa Kerry Weaver, lo metter\u00e0 davanti ad un ultimatum. Barnett, che aveva chiesto alla Weaver un periodo di aspettativa per poter partecipare ad un tour con il suo gruppo musicale rock, dovr\u00e0 infatti scegliere fra il suo lavoro al pronto soccorso e la musica. Alla fine, spinto anche dai compagni della band, Barnett sceglier\u00e0 la carriera di medico.\nRay Barnett divide un appartamento con la collega Neela Rasgotra, per la quale prova un forte sentimento, nonostante lei sia sposata (con il dottor Michael Gallant), ed anche lui abbia una fidanzata di nome Katey. Anche Neela prova una forte attrazione nei confronti di Barnett, ma il loro rapporto per una serie di circostante non si concretizza seriamente, neppure dopo la morte di Gallant, quando le avances di Barnett si fanno pi\u00f9 pressanti. La situazione diverr\u00e0 ancora pi\u00f9 difficile per Ray con l'arrivo di Tony Gates. Durante il matrimonio di Luka Kova\u010d e Abby Lockhart, Ray scatena una furibonda lite con Gates. Subito dopo, Ray viene investito mentre torna a casa ubriaco.\nIn seguito all'incidente, Ray perder\u00e0 entrambe le gambe e torner\u00e0 a Baton Rouge per vivere dalla madre. Il suo personaggio ritorner\u00e0 nella quindicesima stagione. Le sue gambe sono state sostituite da due protesi e Ray ha cominciato a lavorare nel campo della riabilitazione, aiutando pazienti afflitti da handicap o mutilazioni. Nell'occasione del suo ritorno verr\u00e0 rivelato che Ray prova ancora dei forti sentimenti nei confronti di Neela: i due riusciranno a stare insieme alla fine della quindicesima stagione, quando Neela decide di lasciare il Policlinico per trasferirsi nella citt\u00e0 di Ray, per lavorare nello stesso ospedale."}
{"id": "2082119", "revid": "33689", "url": "https://it.wikipedia.org/wiki?curid=2082119", "title": "Giovanni (console 456)", "text": "Giovanni \u00e8 noto esclusivamente per le inscrizioni che lo ricordano come console (tutte successive al consolato): fu infatti console per il 456, scelto dalla corte orientale, assieme a Flavio Varane. In Occidente il suo posto fu preso dall'imperatore Avito."}
{"id": "2082120", "revid": "300001", "url": "https://it.wikipedia.org/wiki?curid=2082120", "title": "Discografia di Kylie Minogue", "text": "La discografia di Kylie Minogue \u00e8 composta da 15 album di studio, 3 album live, 4 raccolte ufficiali, 73 singoli, di cui 58 da solista, 9 promozionali e 8 in duetto con altri artisti. Si contano anche pi\u00f9 di 10 album remix tra pubblicazioni ufficiali e non, che hanno reso la cantante tra le artiste pi\u00f9 gettonate nelle discoteche.\nLe tre fasi principali della discografia della cantante rispecchiano i tre periodi a contratto con case discografiche differenti. La prima fu la \"PWL Records\" tra la fine degli anni ottanta e i primi anni novanta, con cui la cantante realizz\u00f2 4 album di studio e un \"greatest hits\". Nel 1993 ci fu il contratto con la \"Deconstruction Records\", che port\u00f2 la cantante australiana ad un proprio potere decisionale sulla stesura dei testi, la scelta della musica e sulla gestione generale della sua carriera musicale. Il terzo contratto con la Parlophone port\u00f2 la cantante ad orientarsi su un genere dance pop combinando elementi dell'elettronica contemporanea. \u00c8 forse il periodo pi\u00f9 famoso della sua carriera (superiore anche al fortunato periodo degli anni Ottanta).\nL'artista detiene ancora oggi il record di cantante pi\u00f9 suonata nell'airplay inglese"}
{"id": "2082121", "revid": "124526958", "url": "https://it.wikipedia.org/wiki?curid=2082121", "title": "Modello di Ising", "text": "Il modello di Ising (dal nome del fisico Ernst Ising che lo ha ideato) \u00e8 un modello fisico-matematico studiato in meccanica statistica. Inizialmente \u00e8 stato ideato per descrivere il magnetismo nella materia, in particolare la transizione dal ferromagnetismo a paramagnetismo quando la temperatura cresce al di sopra della temperatura Curie. Il modello di Ising considera variabili discrete (con valori possibili pari a 1 o -1) chiamate spin. Gli spin interagiscono in coppie tramite interazioni che sono in genere limitate ai primi vicini. Il ferromagnetismo deriva quindi dal prevalere dell'allineamento degli spin a causa del termine di interazione, mentre il paramagnetismo \u00e8 dovuto al prevalere delle fluttuazioni termiche. Considerate le ipotesi molto generali sulle interazioni, tale modello rappresenta il paradigma per la descrizione di fenomeni collettivi in numerosi ambiti (es. dinamica delle opinioni, econofisica), costituendo quindi un'importante classe di universalit\u00e0.\nDefinizione.\nIl modello di Ising \u00e8 definito su un insieme discreto di variabili, libere di assumere i valori +1 o \u22121, che costituiscono i nodi di un reticolo. Possiamo immaginare ciascun nodo come un \"atomo\" il cui momento magnetico elementare o \"spin\" pu\u00f2 allinearsi in due direzioni, su (+1) o gi\u00f9 (-1). \nI nodi formula_1 interagiscono a coppie: l'energia ha un dato valore quando i due nodi di una coppia sono uguali e un altro quando sono diversi.\nEnergia e possibili modelli.\nL'energia del reticolo di Ising \u00e8 definita come:\ndove la somma conta ogni coppia di nodi una sola volta.\nNotiamo che il prodotto dei nodi \u00e8 +1 se i due spin sono uguali (\"allineati\"), o \u22121 se sono diversi (\"anti-allineati\"). Il parametro J risulta pari a met\u00e0 della differenza in energia tra i due casi. L'interazione magnetica tende ad allineare tutti gli \"atomi\" in una certa direzione, mentre il rumore termico tende a perturbare l'ordine.\nIl vettore di spin \u00e8 in generale un vettore tridimensionale, di modulo fissato. Se viene trattato come tale nel modello di Ising, questo \u00e8 detto modello di Heisenberg. In talune situazioni pu\u00f2 per\u00f2 accadere, per la precisa conformazione del reticolo cristallino del materiale, che tutti i vettori siano orientati in un medesimo piano, in modo da poter definire il modello XY.\nSe invece tutti i vettori sono orientati in una particolare direzione in tal caso si arriva a definire il modello di Ising.\nPropriet\u00e0 di base e storia.\nIl modello di Ising pi\u00f9 studiato \u00e8 definito su di un reticolo, denominato comunemente \"\u039b\", \"d\" dimensionale ferromagnetico invariante per traslazioni in assenza di campi esterni, cio\u00e8 \"\u039b\"\u00a0=\u00a0Z\"d\", \"J\"\"ij\"\u00a0=\u00a01, \"B\"\u00a0=\u00a00.\nIsing risolse il modello nel caso monodimensionale nella sua tesi di PhD nel 1924. In una dimensione, questo modello non ammette transizioni di fase. Questo significa che per ogni valore positivo \"\u03b2\" (dove \"\u03b2\"=(\"k\"\"B\" \"T\")\"-1\"), il correlatore connesso &lt;\"\u03c3\"\"i\"\"\u03c3\"\"j\"&gt; decade esponenzialmente rispetto a |\"i\"\u2212\"j\"|:\ne quindi il sistema \u00e8 \"disordinato\". Sulla base di questo risultato, Ising incorrettamente concluse che questo modello non ha alcuna transizione di fase in qualsiasi arbitraria dimensione.\nIl modello di Ising \u00e8 caratterizzato da una transizione di fase tra una fase ordinata e una fase disordinata in due o pi\u00f9 dimensioni. Questo significa che il sistema \u00e8 disordinato per piccoli \"\u03b2\", mentre per grandi \"\u03b2\" il sistema esibisce un ordine ferromagnetico:\nQuesto fu provato per la prima volta da Rudolph Peierls nel 1933, usando quello che ora \u00e8 noto come \"argomento di Peierls\".\nIl modello di Ising in due dimensioni definito su un reticolo quadrato senza campi esterni magnetici fu risolto analiticamente da . Onsager mostr\u00f2 che le funzioni di correlazione e l'energia libera di un modello di Ising sono determinate da un fermione non interagente. Onsager annunci\u00f2 la formula per la magnetizzazione spontanea per il modello bidimensionale nel 1949 ma non alleg\u00f2 la sua derivazione. diede la prima dimostrazione pubblicata della formula, usando una formula limite per i determinanti di Fredholm, provata nel 1951 da Szeg\u0151 in diretta risposta agli studi di Onsager.\nPropriet\u00e0 e transizioni di fase.\nL'energia del sistema (o meglio la sua hamiltoniana) resta immutata per lo scambio contemporaneo di tutti gli formula_1 in formula_6; questa simmetria discreta viene detta simmetria di parit\u00e0 o formula_7. Vista la presenza di questa simmetria, in assenza di campo magnetico in un qualsiasi modello di Ising con un numero finito di dimensioni la magnetizzazione \u00e8 sempre nulla.\nAndamento Critico.\nCaso monodimensionale.\nL'energia di un modello di Ising ferromagnetico monodimensionale \u00e8:\ndove formula_9 va da formula_10 a formula_11, la lunghezza della linea. L'energia dello stato meno energetico \u00e8 formula_12, quando tutti gli spin sono uguali. Per qualsiasi altra configurazione, l'energia extra \u00e8 uguale al numero di cambiamenti di segno che occorrono quando si scorre la configurazione da sinistra a destra.\nSe chiamiamo il numero di cambiamenti di segno in una configurazione come formula_13, la differenza in energia dal livello di energia pi\u00f9 bassa \u00e8 formula_14. Dal momento che l'energia \u00e8 additiva rispetto al numero di cambiamenti di segno dello spin, la probabilit\u00e0 formula_15 di avere un cambiamento di segno in ciascuna posizione \u00e8 indipendente rispetto al resto del reticolo lineare. Il rapporto della probabilit\u00e0 di trovare un cambiamento di segno sulla probabilit\u00e0 di non trovarlo \u00e8 proporzionale al fattore di Boltzmann:\nIl problema \u00e8 cos\u00ec ridotto al lancio pesato di una moneta. Questo essenzialmente conclude la descrizione matematica.\nDalla descrizione in termini di lanci di monete indipendenti si pu\u00f2 comprendere la statistica del modello anche per linee molto lunghe. La linea si divide in domini in cui gli spin hanno tutti lo stesso segno. Ciascun dominio \u00e8 la lunghezza media formula_17. La lunghezza di un dominio \u00e8 distribuita esponenzialmente, dal momento che c'\u00e8 una probabilit\u00e0 costante a ciascun sito di incontrare un cambiamento di segno. Perci\u00f2 il dominio non pu\u00f2 mai diventare infinito, e quindi il sistema non potr\u00e0 mai essere magnetizzato, cio\u00e8 con spin tutti con lo stesso segno. Allontanandosi da un nodo qualsiasi la correlazione tra questo e i suoi vicini successivi decade di una quantit\u00e0 proporzionale a formula_15, quindi la correlazione decade esponenzialmente.\nLa funzione di partizione rappresenta il volume delle configurazioni, ciascuna configurazione pesata con il suo peso di Boltzmann. Dal momento che ciascuna configurazione \u00e8 descritta da un cambiamento di spin, la funzione di partizione si fattorizza:\nIl logaritmo diviso formula_11 rappresenta la densit\u00e0 di energia libera:\ned \u00e8 una funzione analitica dovunque tranne che in formula_23. Dato che tutte le transizioni di fase sono localizzate nei punti di non analiticit\u00e0 dell'energia libera, allora il modello monodimensionale non ha alcuna transizione di fase.\nApplicazioni.\nVetri di spin.\nI modelli chiamati usualmente \"vetri di spin\" possono essere descritti in termini analoghi a quelli dei modelli di Ising, dove per\u00f2 l'interazione formula_24 fra gli spin i e j del reticolo \u00e8 presa dal campionamento di una distribuzione casuale:\nUn esempio classico di distribuzione per i vetri di spin \u00e8 quella che sceglie con probabilit\u00e0 formula_15 un accoppiamento antiferromagnetico fra i siti e con probabilit\u00e0 formula_27 quello ferromagnetico. Quando formula_15 \u00e8 uguale a zero, sono scelti unicamente collegamenti ferromagnetici e la teoria si riduce all'usuale modello di Ising. Quando invece formula_29 emergono delle propriet\u00e0 differenti dal modello di Ising che hanno attratto negli ultimi anni l'interesse interdisciplinare verso questo tipo di teorie."}
{"id": "2082125", "revid": "3082", "url": "https://it.wikipedia.org/wiki?curid=2082125", "title": "Flavio Giovanni (console 456)", "text": ""}
{"id": "2082132", "revid": "211345", "url": "https://it.wikipedia.org/wiki?curid=2082132", "title": "Modello di ising", "text": ""}
{"id": "2082145", "revid": "287204", "url": "https://it.wikipedia.org/wiki?curid=2082145", "title": "Sebastien Renouard", "text": ""}
{"id": "2082152", "revid": "944535", "url": "https://it.wikipedia.org/wiki?curid=2082152", "title": "Jing-Mei Chen", "text": "Jing-Mei \"Deb\" Chen, \u00e8 un personaggio della serie televisiva \"E.R. - Medici in prima linea\" interpretato da Ming-Na.\nStoria del personaggio.\nStagione 1.\nDeb Chen arriva al County General Hospital nella prima stagione; \u00e8 una giovane e intelligente studentessa di medicina che entra ben presto in competizione con Carter. In realt\u00e0 viene messa in evidenza la somiglianza di John e Deb: entrambi provenienti da famiglie molto ricche, ambiziosi e con molto talento per la medicina. Nel corso dell'ennesima sfida per\u00f2, Deb tenta di dimostrare le proprie capacit\u00e0 inserendo ad un paziente un catetere venoso centrale. Ci riesce ma dimentica il filo guida all'interno del torace dell'uomo, che quindi rischia di morire. Dopo aver capito l'errore Deb scappa dal pronto soccorso e quando Carter si reca a casa sua pi\u00f9 tardi, lei lo informa di voler abbandonare la medicina attiva per intraprendere la strada della ricerca.\nStagioni 6-11.\nNella sesta stagione Deb ritorna al policlinico, stavolta presentandosi con il nome di Jing-Mei. Spiega alla dottoressa Weaver che i suoi genitori hanno ottenuto la sua assunzione con una cospicua donazione all'ospedale. La dottoressa Chen ritrova il suo vecchio amico Carter e gli racconta che circa sei mesi dopo il suo licenziamento, ha salvato la vita di un uomo in metropolitana e ci\u00f2 l'ha motivata a proseguire gli studi. Durante la stagione Jing-Mei flirta con il dottor Malucci e successivamente, nella settima stagione, finisce a letto con l'infermiere afroamericano Frank \"Rambo\" Bacon.\nNella settima stagione la Weaver informa Jing-Mei che \u00e8 una dei concorrenti per l'incarico di assistente anziano. Lei allora le confida di essere incinta di Frank. La famiglia Chen non prende bene la notizia che Jing-Mei partorir\u00e0 un bambino di colore e in un certo senso la ripudia. La vigilia di Natale Jing-Mei partorisce un bambino che chiama Michael Alexander, ma dopo mille ripensamenti decide di darlo in adozione ad una donna asiatica e a suo marito afroamericano. Quando la sua domanda per il posto di assistente anziano viene rigettata, Jing-Mei presenta ricorso e riesce ad ottenere l'incarico.\nAll'inizio dell'ottava stagione, la Chen vive un momento particolare e tutto peggiora quando lei e Malucci, durante un'emergenza, sbagliano la diagnosi della sindrome di Marfan interpretandola come overdose di cocaina causando la morte del paziente. La Weaver, responsabile dell'accaduto perch\u00e9 non era presente in ospedale durante l'emergenza, cerca di coprire il proprio errore e cos\u00ec licenzia Malucci e toglie l'incarico di assistente anziano alla Chen. Il consiglio disciplinare dell'ospedale sospende Jing-Mei per un mese, ma lei si licenzia dopo aver mandato al diavolo Kerry.\nAlcuni episodi dopo, Jing-Mei sta facendo shopping con John e gli racconta di non avere ancora trovato lavoro. Inoltre ha scoperto che la Weaver lasci\u00f2 il cercapersone alla tavola calda la sera in cui lei e Malucci persero il paziente e che quindi anche lei aveva delle responsabilit\u00e0. La Chen si presenta quindi da Romano e minaccia di fare causa all'ospedale per negligenza se non otterr\u00e0 indietro il suo posto. La Weaver \u00e8 costretta a subire l'umiliazione, ma lei e Jing-Mei riescono a tornare ai rapporti sereni di prima, stupendo i colleghi per la loro professionalit\u00e0.\nNell'ottava stagione Jing-Mei inizia una relazione col collega Greg Pratt, che continuer\u00e0 fino al suo abbandono della serie, e stringe una solida amicizia con Susan Lewis e Abby Lockhart. \u00c8 costretta a tornare in Cina quando le giunge la notizia che sua madre \u00e8 morta in un incidente stradale, e successivamente alla sua morte si deve prendere cura del padre malato terminale e affetto da demenza senile. In un'occasione il padre, che mal sopporta le cure, la colpisce facendole un occhio nero.\nNel finale della decima stagione \u00e8 a bordo dell'auto di Pratt quando questo ha un alterco con un altro automobilista, il quale inaspettatamente estrae un'arma e apre il fuoco. L'auto sbanda e finisce nel Fiume Chicago. L'undicesima stagione si apre con Pratt e Chen feriti che vengono operati e salvati dai loro colleghi del policlinico, mentre il terzo occupante della macchina, un paziente di Pratt di nome Elgin, muore.\nChen si licenzia dal policlinico quando la Lewis, nel frattempo divenuta primario di pronto soccorso, si rifiuta di concederle un permesso per la vigilia di Natale richiesto per prendersi cura di suo padre. Continua a frequentare Pratt, il quale viene a sapere che il padre di Chen le sta chiedendo insistentemente di essere sottoposto ad eutanasia. Quando lei cede alle sue richieste somministrandogli una dose letale di potassio, Pratt la copre dichiarando che il padre \u00e8 morto nel sonno.\nJing-Mei ritorna in Cina per seppellire il padre uscendo cos\u00ec di scena. A differenza di altri personaggi principali non viene data alcuna informazione su cosa ne sia stato di lei dopo il suo abbandono."}
{"id": "2082156", "revid": "1543377", "url": "https://it.wikipedia.org/wiki?curid=2082156", "title": "NBA All-Star Game 1965", "text": "L'NBA All-Star Game 1965, svoltosi a St. Louis, vide la vittoria finale della Eastern Division sulla Western Division per 124 a 123.\nJerry Lucas, dei Cincinnati Royals, fu nominato MVP della partita."}
{"id": "2082159", "revid": "125839172", "url": "https://it.wikipedia.org/wiki?curid=2082159", "title": "199 (numero)", "text": "Centonovantanove (199) \u00e8 il numero naturale dopo il 198 e prima del 200.\nAstronomia.\n200. ludo15noce\nsistema solare."}
{"id": "2082170", "revid": "325268", "url": "https://it.wikipedia.org/wiki?curid=2082170", "title": "Iron and wine", "text": ""}
{"id": "2082174", "revid": "729019", "url": "https://it.wikipedia.org/wiki?curid=2082174", "title": "Gaetano Pitta", "text": "Biografia.\nFu docente universitario.\nNel 1897 fu fondatore e direttore, fino al 1913, de \"Il Foglietto\" di Lucera, il pi\u00f9 importante giornale di Capitanata agli inizi del Novecento. Il periodico \u00e8 nato nella tipografia editori Frattarolo e il primo numero \u00e8 stato pubblicato il 19 dicembre 1897.\nImportante fu anche il suo impegno politico e sociale per la comunit\u00e0, che lo vide portare avanti attivamente le idee socialiste dell'epoca.\nIl comune di Lucera, in onore della sua attivit\u00e0, gli intitola una piazza."}
{"id": "2082175", "revid": "656701", "url": "https://it.wikipedia.org/wiki?curid=2082175", "title": "229 (numero)", "text": "Duecentoventinove (229) \u00e8 il numero naturale dopo il 228 e prima del 230."}
{"id": "2082179", "revid": "767487", "url": "https://it.wikipedia.org/wiki?curid=2082179", "title": "Sibagat", "text": "Sibagat \u00e8 una municipalit\u00e0 di Terza classe delle Filippine, situata nella Provincia di Agusan del Sur, nella Regione di Caraga.\nSibagat \u00e8 formata da 24 baranggay:"}
{"id": "2082181", "revid": "287204", "url": "https://it.wikipedia.org/wiki?curid=2082181", "title": "Lega Svizzera di Hockey su Ghiaccio", "text": "La Lega Svizzera di Hockey su Ghiaccio (LSHG), definita anche Swiss Ice Hockey Association (SIHA) o anche Swiss Hockey League, \u00e8 l'organo superiore che controlla la disciplina olimpica dell'hockey su ghiaccio in Svizzera. Essa \u00e8 membro dell'International Ice Hockey Federation (IIHF), la lega di Hockey su ghiaccio internazionale.\nSezioni.\nLe varie sezioni che vi appartengono sono:\nStoria.\nL'attuale Lega Svizzera di Hockey su Ghiaccio \u00e8 stata fondata il 23 novembre 1908, ed \u00e8 uno degli stati fondatori dell'IIHF.\nCompiti.\nLa Lega Svizzera di Hockey su Ghiaccio si occupa di (dalla lega maggiore alla minore):\nVideogiochi.\nDal 2010, la Lega Nazionale A di hockey svizzero \u00e8 presente nella serie di videogiochi NHL con le varie squadre e i vari giocatori, definiti in modo dettagliato."}
{"id": "2082183", "revid": "339392", "url": "https://it.wikipedia.org/wiki?curid=2082183", "title": "LSHG", "text": ""}
{"id": "2082184", "revid": "339392", "url": "https://it.wikipedia.org/wiki?curid=2082184", "title": "Sehv", "text": ""}
{"id": "2082185", "revid": "22643", "url": "https://it.wikipedia.org/wiki?curid=2082185", "title": "Base aerea di Bagram", "text": ""}
{"id": "2082186", "revid": "767487", "url": "https://it.wikipedia.org/wiki?curid=2082186", "title": "Milo (film)", "text": "Milo \u00e8 un film del 1998, diretto da Pascal Franchot e con protagonista Jennifer Jostyn.\nIl film \u00e8 stato oggetto di critiche per la frequenza quasi permanente di scene violente, sanguinolente e quasi oscene, infatti ha ottenuto un visto censura elevato in tutti i paesi cui \u00e8 stato distribuito.\nIn Italia \u00e8 stato distribuito brevemente per il cinema durante gennaio 1998, mentre negli USA \u00e8 stato commercializzato per il mercato home video a partire dal 6 ottobre dello stesso anno.\nTrama.\n\"Milo\" inizia presentando cinque bambine (Claire Mullins, Abigail Scott, Marian, Ruth Spear e May) che giocano nel parco giochi della scuola, quando passa Milo, un ragazzo con l'impermeabile giallo e la bici con delle carte tra i raggi che producono un suono particolare. Quest'ultimo le porta a casa di suo padre, medico abortista e fa vedere loro dei barattoli con dentro feti ormai abortiti. In seguito Milo ricorda che, in cambio di far vedere loro quei barattoli, una di loro si doveva far visitare. La piccola May si fa avanti, ma, mentre viene visitata, Milo dice che qualcosa non va e prende il bisturi puntandolo sul suo petto. Dall'altra parte le ragazze scorgono una pozza di sangue provenire da sotto la porta; mentre si chiedono cosa stia succedendo, Milo apre la porta e tenta di accoltellare una di loro, Claire, al petto. Il film riprende, anni dopo, quando Claire, ormai trasferitasi dalla citt\u00e0 natale, si risveglia da un sogno e mentre si tocca la cicatrice a livello del petto provocata da Milo anni prima, cerca di non pensare pi\u00f9 a quell'evento. Oramai \u00e8 adulta e fa la supplente al liceo, nonostante i ragazzi non mostrino molto apprezzamento per la professione. Claire viene poi a conoscenza, tramite posta, del matrimonio di Ruth e torna alla sua citt\u00e0 natale per prendere parte al lieto evento. Purtroppo, appena arrivata, apprende da Abigail e Marian che Ruth \u00e8 morta a causa di un incidente di auto. Sapendo che anche Ruth era un'insegnante ma di scuola elementare, decide di rimanere in citt\u00e0 per insegnare ai bambini, ancora scossi dalla morte di Ruth che era molto amata. Purtroppo Claire inizia subito a vedere quello che le sembra proprio essere Milo, che pare avere dei contatti con un altro bambino della classe di Claire, Evan, il quale porta una foto di Claire da piccola con scritto Milo+Claire=love, veste uguale a Milo, pronuncia frasi che diceva proprio lui da piccolo e persino guida, come lui, una bici. Quando Claire lo rivela ad Abigail, lei cerca di tranquillizzarla, visto che Milo dopo l'accaduto di molti anni prima, era stato ritrovato morto annegato e in pi\u00f9 Claire lo descrive come ancora bambino mentre se fosse sopravvissuto, avrebbe dovuto essere cresciuto.\nPoco dopo la loro chiacchierata, Milo entra rompendo la finestra, attacca e porta via Abigail. In seguito, i poliziotti interrogano Claire per chiederle se ne sapesse qualcosa o se sapesse se qualcuno avesse motivo di odiare Abigail, poich\u00e9 in casa sua c'era solo molto sangue e nessun cadavere. Claire \u00e8 ormai vicina al collasso e, raccontando a Marian ci\u00f2 che sa, lei inizia a pensare che Claire stia ricominciando a perdere il senno, come da piccola dopo l'omicidio di May. Non seguendo il consiglio di Marian, Claire va a scuola, dove scopre che Evan porta proprio la bici di Milo. Dopo uno scherzo dei suoi alunni che la innervosisce ancora di pi\u00f9, chiama il bidello della scuola, che conosceva sin da quando era piccola, con il quale parla durante la ricreazione. Finito l'intervallo, mentre \u00e8 fuori dalla porta, viene attaccata proprio da Milo e, dopo essere riuscita ad entrare in classe, sviene. Ormai \u00e8 convinta che ci sia Milo dietro a tutto, anche dietro la morte di Ruth e quando Marian la viene a prendere a scuola, con l'inganno la conduce a casa del padre di Milo, dove spera di trovare qualcosa. Il dottore rientra ed indignato porta Claire alla tomba di Milo e la caccia via. Mentre vanno via Claire vede Milo sulla bici e Marian gli dice di smetterla di importunarla. A queste parole Milo attacca Marian dalla bici e la porta via nella foresta. Nella centrale di polizia Claire perde di ogni credibilit\u00e0 davanti ai documenti della morte di Milo e viene sospettata di essere lei la causa di tutte le morti. Tornata a scuola viene a sapere che l'autobus ha fatto un incidente anche se i bambini sono tutti illesi. Claire capisce che ormai Milo \u00e8 un pericolo per tutti e tenta di convincere il padre di Milo a parlare. Nello stesso momento, Milo toglie la corrente e ferisce con un coltello il bidello. Claire ed il padre di Milo lo portano all'ospedale ma il dr. Jeeder decide di portarlo nel suo studio nella foresta. Invece di curare il bidello, il dr. Jeeder gli mette del nastro adesivo sulla bocca. Nel frattempo, Claire scopre un'incubatrice, ed inizia a capire qualcosa, ricollegandola ad un barattolo vuoto che trov\u00f2 anni prima in mezzo a quelli con dei feti abortiti. Dopo aver ritrovato il barattolo vuoto, viene inseguito da Milo ma all'ultimo momento il dr. Jeeder lo addormenta e rivela la verit\u00e0 a Claire: Milo non \u00e8 altro che un feto abortito che il dottore \u00e8 riuscito a far sopravvivere grazie all'incubatrice. Questo ha portato alcuni effetti collaterali, come il non socializzare con gli altri, ma il dottore dice che \u00e8 colpa dell'atteggiamento di lei e delle sue amiche da piccole, se egli ha ucciso e che, da allora, lo ha dovuto tenere sotto chiave. Claire si nasconde e viene poi rinchiusa nella soffitta. Il dottore, dopo aver posato Milo su un tavolo, sta per iniettargli una sostanza, ma Milo si risveglia buttandola via. Dopo aver tentato di spaccare la porta per la soffitta, Milo cade a terra e se ne va. Claire scende e si va a nascondere, trovando il dottore terribilmente trucidato. Vede una siringa a terra ma, mentre cerca di prenderla, Milo attacca e, dopo una colluttazione, ha la meglio addormentando Claire con la siringa. Claire si risveglia in un abito da sposa e, mentre sta soccombendo, il bidello la salva e Milo se ne va. In seguito, avendo sentito un rumore, va in bagno dove combatte con Milo e nonostante lui continui ad accoltellarlo riesce ad affogarlo morendo. Claire, ormai liberatasi, sente dei rumori in cantina ed andandoci vi trova tutte le sue amiche morte per non aver accettato Milo, il quale, ancora vivo, spiega di come, per esempio, proprio per non essere stato accettato, ha preso chirurgicamente l'utero a Marian. Essendo la porta chiusa, Claire cerca di scappare fino a trovare una finestra che d\u00e0 fuori dalla casa. Milo cerca ancora con tutte le sue forze di trascinarla via, ma Claire trova uno scarto di ferro a terra e con tutte le sue forze trapassa il piccolo Milo, ormai morto. Ormai Claire \u00e8 salva. La scena si sposta al nuovo bidello della scuola che mentre si lamenta del rumore di una bici di un ragazzino, cancella una scritta a pennarello: Milo was here."}
{"id": "2082189", "revid": "656701", "url": "https://it.wikipedia.org/wiki?curid=2082189", "title": "231 (numero)", "text": "Duecentotrentuno (231) \u00e8 il numero naturale dopo il 230 e prima del 232."}
{"id": "2082192", "revid": "339392", "url": "https://it.wikipedia.org/wiki?curid=2082192", "title": "Aeroporto di Algeri-Houari Boumedienne", "text": ""}
{"id": "2082196", "revid": "767487", "url": "https://it.wikipedia.org/wiki?curid=2082196", "title": "Iron &amp; Wine", "text": "Biografia.\nNato nella Carolina del Sud ma trasferitosi in Florida pubblica il primo disco \"The Creek Drank the Cradle\" nel 2002, composto da canzoni folk. Il nome d'arte deriva da una situazione casuale: nel periodo in cui frequentava una scuola cinematografica, si mise in viaggio e, fermandosi in una stazione di servizio, vide casualmente una scatola di un integratore dietetico con sopra scritto \"Beef, Iron and Wine\" (arrosto, ferro e vino).\nNel 2003 l'EP \"The Sea and the Rhythm\" con scarti dal precedente album, l'anno successivo esce \"Our Endless Numbered Days\", l'album che lo consacra nella scena indie rock.\nNel 2005 pubblica live di un concerto eseguito in occasione del Bonnaroo Music Festival del 2005, reperibile unicamente tramite download digitale la registrazione, strada seguita per alcuni EP.\nIl brano \"Southern Anthem\", tratto dall'album \"The Creek Drank the Cradle\", appare inoltre come nona traccia della compilation Sub Pop 300 pubblicata con il numero di agosto 2008 della rivista musicale britannica Mojo.\nIron &amp; Wine ha ottenuto una buona notoriet\u00e0 anche internazionale quando alcuni suoi brani sono stati usati nelle colonne sonore di serie televisive o film di successo: \"Passing Afternoon\", brano del 2004 che parla dello scorrere del tempo e della fine dell'amore, \u00e8 stato utilizzato per il finale dell'episodio \"Il cuore di Wilson\" (2008) della serie \"Dr. House - Medical Division\", ed \u00e8 forse il pezzo pi\u00f9 famoso del cantautore a livello mondiale, mentre \"Flightless Bird, American Mouth\" \u00e8 stato incluso, sempre nel 2008, all'interno della colonna sonora originale di \"Twilight\", il primo fortunato film tratto dai romanzi di Stephenie Meyer.\nHa vissuto a lungo in Texas; attualmente Beam, sua moglie Kim, e le loro cinque figlie vivono a Durham (Carolina del Nord). Beam \u00e8 cresciuto nella cosiddetta Bible Belt, come cristiano, ma \u00e8 ora un agnostico.\nNell'estate 2018 annuncia l'uscita dell'EP \"Weed Garden\" per il 31 agosto, anticipato dal singolo \"What Hurts Worse\"."}
{"id": "2082201", "revid": "729019", "url": "https://it.wikipedia.org/wiki?curid=2082201", "title": "Lohner L", "text": "Il Lohner L fu un idrovolante da ricognizione e bombardamento monomotore, biposto e biplano, sviluppato dall'azienda aeronautica austro-ungarica Lohner negli anni dieci del XX secolo e prodotto, oltre che dalla stessa, anche su licenza da alcune aziende nazionali.\nVenne impiegato dai reparti aerei della k.u.k. Kriegsmarine, la marina militare austro-ungarica, durante la prima guerra mondiale.\nTecnica.\nIl Lohner L era essenzialmente la versione potenziata del Lonher E. Si trattava di un idrovolante biplano con lo scafo in legno. Come la quasi totalit\u00e0 degli aerei dell'epoca, le ali erano rivestite di tela ma avevano la struttura interna in legno. I piani di coda, invece, avevano una struttura in tubi metallici rivestiti in legno. Il motore era posizionato su una struttura di tubi metallici, posta tra le due ali.\nImpiego operativo.\nNell'Impero austro-ungarico venne prodotto dalla Jacob Lohner Werke und Sohn e su licenza dalla Ungarische Flugzeugfabrik AG (Ufag), mentre la tedesca Hansa und Brandenburgischen Flugzeugwerke GmbH costru\u00ec (sempre su licenza) una versione modificata chiamata FB.\nNell'Impero Austroungarico, l'aereo venne costruito fino al settembre 1916 in 93 esemplari. Nel 1917, quando fu realizzata la serie K, venne destinato all'addestramento.\nL'aereo venne utilizzato anche dall'Italia. A causa di un problema al motore, precisamente la rottura dell'albero a gomiti, nella notte del 27 maggio 1915 un esemplare, marche 40, fu costretto ad un ammaraggio forzato alle bocche del Po nella palude di Lido di Volano. L'esemplare venne consegnato all'Aeronautica Macchi con il compito di riprodurlo ed avviarlo alla produzione in serie. Il nuovo modello, che assunse la designazione Macchi L.1, venne costruito in poco pi\u00f9 di un mese, primo di una serie che conter\u00e0 alla fine 140 esemplari.\nIl Macchi L.1 equipaggi\u00f2 le unit\u00e0 marittime da ricognizione e bombardamento basate in Adriatico. Successivamente, ne fu realizzata una versione migliorata chiamata Macchi L.2.\nEsemplari attualmente esistenti.\nL'unico Lohner L conservato al mondo \u00e8 in Italia: l'esemplare con livrea L127 esposto presso il Museo storico dell'Aeronautica Militare di Vigna di Valle.\nConsegnato all'Imperiale Regia Marina nel Giugno del 1916, ha partecipato fino alla fine del 1917 a missioni di bombardamento contro obiettivi Italiani. \nDi base a Lussino, per la sorveglianza delle coste Dalmate, all'alba del 3 Giugno 1918 due matrosen (mar\u00f2) di origine italiana, che volevano disertare, lo presero ed attraversando in volo l'Adriatico ammararono nelle acque di Fano; venne visto dal personale del 2\u00b0 Treno Armato, identificato e catturato insieme all'equipaggio. \nPoche ore dopo dalla Stazione Idrovolanti di Ancona furono inviati sul posto, su idrovolante FBA Type H, due piloti, il Tenente di Vascello Aldo Pellegrini ed il Sottotenente di Vascello Alberto Briganti, per recuperarlo. L'esemplare rimase fino alla fine della guerra negli hangar di Ancona."}
{"id": "2082202", "revid": "767487", "url": "https://it.wikipedia.org/wiki?curid=2082202", "title": "Talacogon", "text": "Talacogon \u00e8 una municipalit\u00e0 di Terza classe delle Filippine, situata nella Provincia di Agusan del Sur, nella Regione di Caraga.\nTalacogon \u00e8 formata da 16 baranggay:"}
{"id": "2082207", "revid": "19933", "url": "https://it.wikipedia.org/wiki?curid=2082207", "title": "Conquista delle Americhe", "text": ""}
{"id": "2082209", "revid": "400518", "url": "https://it.wikipedia.org/wiki?curid=2082209", "title": "Aeroporto di Vienna", "text": ""}
{"id": "2082211", "revid": "767487", "url": "https://it.wikipedia.org/wiki?curid=2082211", "title": "The Impressions", "text": "The Impressions sono un gruppo musicale statunitense proveniente da Chicago, formatisi nel 1958. Il loro repertorio comprende musica doo-wop, gospel, soul, e R&amp;B.\nBiografia del gruppo.\nIl gruppo nacque con il nome \"The Roosters\" fondato da Sam Gooden e dai fratelli Richard ed Arthur Brooks, che si trasferirono a Chicago ed unirono Jerry Butler e Curtis Mayfield alla formazione del gruppo, ribattezzandosi \"Jerry Butler &amp; the Impressions\".\nNel 1958 pubblicarono \"For Your Precious Love\", che pur divenendo un successo nazionale, cre\u00f2 dissapori con la casa discografica che aveva attribuito il brano ai Jerry Butler &amp; The Impressions, senza sentire il parere della band.\nDal 1962, Butler ed i fratelli Brooks lasciarono il gruppo, e dopo aver firmato un contratto con la ABC-Paramount Records, Mayfield, Gooden, insieme ad i nuovi componenti Fred Cash, divennero uno dei gruppi pi\u00f9 quotati del panorama soul.\nMayfield lasci\u00f2 il gruppo per tentare una carriera da solista nel 1970; Leroy Hutson, Ralph Johnson, Reggie Torian, e Nate Evans entrarono a fare parte del gruppo, unendosi a Gooden e Cash.\nInseriti nella Rock and Roll Hall of Fame e nella Vocal Group Hall of Fame, The Impressions sono principalmente conosciuti per una serie di canzoni di successo pubblicate negli anni sessanta, molte delle quali di genere soul, e servite come inni ispiratori per i movimenti per i diritti civili.\nLa canzone \"People Get Ready\" \u00e8 stata classificata alla posizione 24 della Lista delle 500 migliori canzoni stilata dalla rivista \"Rolling Stone\"."}
{"id": "2082215", "revid": "1714743", "url": "https://it.wikipedia.org/wiki?curid=2082215", "title": "Eleonora di Blois", "text": "Origine.\nEra la figlia ultimogenita del conte di Blois, Ch\u00e2teaudun, Chartres e Meaux, oltre che signore di Sancerre, Stefano II di Blois, e di Adele d'Inghilterra, figlia del duca di Normandia e re d'Inghilterra, Guglielmo il Conquistatore e di Matilde delle Fiandre (1032 - 1083). Suo fratello Stefano di Blois, sar\u00e0 il futuro re d'Inghilterra.\nBiografia.\nNel 1120 circa, Eleonora spos\u00f2 il conte di Vermandois Rodolfo I, figlio del conte e della contessa di Vermandois, Ugo di Francia e Adelaide di Vermandois.\nNel 1125, suo zio Ugo I di Champagne (fratellastro del padre) si rec\u00f2 in Terra Santa, a combattere a fianco dei Cavalieri templari, e dove mor\u00ec nel corso del 1126, abdic\u00f2 a favore di suo fratello maggiore, il conte di Blois, Tebaldo IV di Blois, consegnandogli i titoli di conte di Troyes e conte di Champagne (titolo quest'ultimo che Ugo si era dato bench\u00e9 non possedesse tutta la regione dello Champagne). Tebaldo divenne cos\u00ec il secondo conte di Champagne e la sua casata oltre che di Blois divenne anche di Champagne.\nNel 1135, suo fratello, Stefano di Blois, si fece incoronare re d'Inghilterra. \nNel 1138, arrivarono alla corte di Francia, la nuova regina, la moglie del re di Francia, Luigi VII, Eleonora d'Aquitania (Bordeaux, 1122\u00a0\u2013 Fontevrault, 1204), duchessa d'Aquitania e Guascogna, e la sua giovane sorella, Petronilla d'Aquitania (1125-1153), che si invagh\u00ec del marito di Eleonora di Blois, il maturo Rodolfo, che fu sollecitato dalla regina a ripudiare la moglie Eleonora, con tanta insistenza che, nel 1142, Rodolfo si fece convincere e dopo aver ripudiato Eleonora, spos\u00f2 Petronilla.Il re aveva convinto tre vescovi del regno di Francia, Bartolomeo di Giura, vescovo di Laon, Pierre, vescovo di Senlis e Simone, vescovo di Noyon, a sciogliere il matrimonio di Rodolfo ed Eleonora di Champagne, per motivi di consanguineit\u00e0, permettendo cos\u00ec il matrimonio tra Rodolfo e Petronilla. Ma non molto tempo dopo, in un concilio a Lagny-sur-Marne, i tre vescovi, troppo accomodanti, vennero scomunicati e la loro decisione annullata, il nuovo matrimonio considerato non valido e le contee furono poste sotto interdetto. Papa Innocenzo II, visto che Raoul e Petronilla non volevano saperne di separarsi, li scomunic\u00f2.\nSiccome Lagny-sur-Marne era nel territorio di Tibaldo IV di Blois, il re prese la cosa come un'offesa personale e decise di intervenire in favore di Petronilla e Rodolfo invadendo la contea di Champagne.Nello stesso anno (1142), il fratello di Eleonora di Blois, Tebaldo IV di Blois, per cercare di far recedere dalla sua decisione il conte di Vermandois, Rodolfo, entr\u00f2 in conflitto contro di lui, che si era alleato del re di Francia, Luigi VII. \nDurante il conflitto, in cui Tebaldo ebbe la peggio, Rodolfo fu scomunicato da papa Innocenzo II, assieme a Petronilla e, a seguito della conquista della citt\u00e0 di Vitry-en-Perthois, anche sul regno di Francia e sulla coppia reale, ancora senza figli, cadde l'interdetto della Chiesa. Alla fine del conflitto, nel 1144, le truppe reali avevano occupato la contea di Champagne.\nMa poco tempo dopo la contea di Champagne fu restituita a Tebaldo e nello stesso tempo l'arcivescovo Pietro de La Ch\u00e2tre riebbe l'arcidiocesi di Bourges, in quanto i reali di Francia seguirono il consiglio di Bernardo di Chiaravalle per farsi togliere la scomunica, mentre Rodolfo non torn\u00f2 sulla sua decisione, mantenendo il suo legame con Petronilla. \nEleonora mor\u00ec nel 1147.\nFigli.\nEleonora a Rodolfo diede un figlio:"}
{"id": "2082219", "revid": "1745361", "url": "https://it.wikipedia.org/wiki?curid=2082219", "title": "Linth", "text": "La Linth \u00e8 un fiume della Svizzera che attraversa i cantoni di Glarona, San Gallo e Svitto.\nPercorso.\nHa la sua fonte nel massiccio del T\u00f6di, quindi scorre verso nord fino ad entrare nel Lago di Walenstadt (tedesco: Walensee). In seguito le sue acque incontrano il Lago di Zurigo attraverso il canale della Linth. Come emissario del lago di Zurigo prende il nome di Limmat, che si getta nel fiume Aare.\nL'attuale tracciato del fiume \u00e8 frutto di una bonifica della pianura tra il Lago di Walenstadt e il Lago di Zurigo, bonifica svolta nel 1815. Il precedente tracciato prevedeva una biforcazionte del Linth verso il Lago di Walenstadt e il tracciato principale verso il lago di Zurigo. A seguito della bonifica il fiume Linth vero e proprio entra nel Lago di Walenstadt, da cui fuoriesce il canale Linth per entrare nel lago di Zurigo (Obersee) nei pressi di Schmerikon.\nStoria.\nNel periodo della Repubblica Elvetica (1798-1803) esistette brevemente il Cantone della Linth, che comprendeva l'attuale Canton Glarona e alcuni territori dei cantoni San Gallo, Zurigo e Svitto."}
{"id": "2082221", "revid": "339392", "url": "https://it.wikipedia.org/wiki?curid=2082221", "title": "En\u016bma Eli\u0161", "text": ""}
{"id": "2082224", "revid": "339392", "url": "https://it.wikipedia.org/wiki?curid=2082224", "title": "Aeroporto Internacional Galeao", "text": ""}
{"id": "2082226", "revid": "767487", "url": "https://it.wikipedia.org/wiki?curid=2082226", "title": "Trento (Filippine)", "text": "Trento \u00e8 una municipalit\u00e0 di Seconda classe delle Filippine, situata nella Provincia di Agusan del Sur, nella Regione di Caraga.\nTrento \u00e8 formata da 16 baranggay:"}
{"id": "2082227", "revid": "228587", "url": "https://it.wikipedia.org/wiki?curid=2082227", "title": "Full Metal Panic Sigma", "text": ""}
{"id": "2082231", "revid": "1543377", "url": "https://it.wikipedia.org/wiki?curid=2082231", "title": "Villi Bossi", "text": "Studia all'Accademia di Belle Arti di Genova sotto la guida di Lodovico Caraventa.\nFrequenta la Scuola Libera di Figura diretta da Nino Perizi, presso il Museo Revoltella di Trieste. Dal 1964 espone in mostre personali, di gruppo e collettive, distinguendosi per la versatilit\u00e0 dell'impiego di materiali diversi, dando una marcata preferenza all'uso di legno e, soprattutto, alla pietra. Risiede e lavora nel medievale Castello di Muggia.\nNel 1986 esegue per la Camera di Commercio di Trieste una grande scultura in pietra di Repen per onorare lo scambio commerciale Trieste-Salonicco (Fiera di Salonicco, in Grecia).\nNel 1995 una grande scultura di marmo di Lasa viene collocata in un parco di Dresda (Germania).\nNel 1999 esegue, assieme allo scultore Erik Lovko, una grande scultura in pietra d'Istria (Kirmaniak) per segnalare l'abolizione del confine tra lo Stato italiano e sloveno (Rabuiese).\nNel 2004, Villi Bossi esegue per le Assicurazioni Generali un \"Leone Marciano\" da un monoblocco di pietra Canfanaro d'Istria di 8 metri cubi, a Bastione del Portello (Padova).\nNel 2012 scolpisce un busto marmoreo per la famiglia Pacorini, e nel 2013 produce la scultura in pietra \"Onda\" per l'Assessorato alla Cultura della Regione Friuli-Venezia Giulia, a Trieste. Partecipa a numerosi Simposi Internazionali di Scultura: Prilep (Macedonia, 1976, 1982), Lipizza (Slovenia, 1980), Jockgrim (Germania, 1989), Kandel (Germania, 1993), Germersheim (Germania, 1997), Pirmasens (Germania, 1998), Portorose (Slovenia, 1999), Mostar (Erzegovina, 2006).\nDal 1964 al 2012, ha tenuto 30 mostre personali in Austria ed in varie citt\u00e0 italiane, ed ha partecipato a 40 simposi internazionali di scultura. Le sue opere sono state recensite, tra gli altri, da Giulio Montenero, Enzo Santese, Marianna Accerboni e Boris Petkovski."}
{"id": "2082234", "revid": "486946", "url": "https://it.wikipedia.org/wiki?curid=2082234", "title": "Pacific Standard Time", "text": ""}
{"id": "2082238", "revid": "124670995", "url": "https://it.wikipedia.org/wiki?curid=2082238", "title": "\u00c1lvaro Manrique de Z\u00fa\u00f1iga", "text": "Govern\u00f2 tra il 17 ottobre 1585 ed il 26 gennaio 1590.\nGiovent\u00f9 e nomina a vicer\u00e9.\nNato in Spagna nella decade del 1540, Manrique de Z\u00fa\u00f1iga era figlio del quarto duca di B\u00e9jar, Francisco de Z\u00fa\u00f1iga y Sotomayor. Serv\u00ec la corona spagnola con abbastanza efficienza e lealt\u00e0 da meritarsi nel 1575 il titolo di \"primo marchese di Villamanrique\", datogli direttamente da re Filippo II di Spagna.\nIl 26 febbraio 1585 Filippo lo nomin\u00f2 vicer\u00e9 della Nuova Spagna, succedendo a Pedro Moya de Contreras. A quel tempo Manrique de Z\u00fa\u00f1iga aveva vissuto molti anni a Siviglia, dove fece esperienza indiretta nei rapporti con le Indie. Nel suo caso il re fece la scelta personalmente, piuttosto che basandosi sul parere del Consiglio delle Indie, come era solito fare. Rimase in Spagna per qualche mese prima di spostarsi nel Nuovo Mondo. Arriv\u00f2 a San Juan de Ul\u00faa (Veracruz) il 7 settembre 1585, insieme alla moglie. Poco dopo fece l'ingresso ufficiale a Citt\u00e0 del Messico per prendere possesso dell'ufficio.\nAmministrazione.\nManrique de Z\u00fa\u00f1iga inizi\u00f2 il suo servizio completando i regolamenti introdotti dal precedente vicer\u00e9, stilando regole per la vendita del vino nella colonia, ed il posizionamento delle taverne.\nNel 1586 il conflitto tra il clero appartenente ad ordini religiosi ed il clero secolare riesplose coinvolgendo questioni di prerogative e giurisdizioni. Questa era una continuazione del conflitto esploso durante il vicariato di Mart\u00edn Enr\u00edquez de Almanza. I frati (regolari) avevano il supporto del popolo, ma i secolari erano appoggiati da vicer\u00e9 e nobili. I chierici degli ordini dei domenicani, agostiniani e francescani si opponevano al vicer\u00e9.\nGli attacchi dei pirati continuavano. Il 18 ottobre 1586, Sir Francis Drake prese possesso del galeone di Manila \"Santa Ana\". Il 6 agosto 1587 il porto di Huatulco (Oaxaca) cadde in mano al corsaro inglese Thomas Cavendish, che il 3 settembre 1587 saccheggi\u00f2 he Navidad (Jalisco). Cavendish cattur\u00f2 anche il galeone di Manila \"Santa Ana\" al largo della Bassa California il 15 novembre 1587. Ognuno dei galeoni era stato caricato con i tesori provenienti dalle Filippine, che facevano tappa ad Acapulco prima di ripartire per la Spagna.\nLa risposta di Manrique de Z\u00fa\u00f1iga comport\u00f2 anche la costituzione di una milizia di volontari che avrebbero dovuto difendere i porti del Pacifico contrastando i pirati.\nLa caduta.\nNel 1588 il vicer\u00e9 venne coinvolto in una disputa giurisdizionale con l'Udienza di Guadalajara. Questa neonata Udienza avrebbe lavorato in modo indipendente rispetto a quella di Citt\u00e0 del Messico, e quindi fuori dal controllo del vicer\u00e9. I tentativi di Manrique di imporre la propria autorit\u00e0 era giudicata arbitraria, e veniva contrastata con ostilit\u00e0. Si pal\u00f2 della sua tirannia, cupidigia, nepotismo, censura della posta indirizzata verso la Spagna, ed altri abusi, e venne coinvolto anche il Consiglio delle Indie. Buona parte delle accuse era falsa o esagerata, ma la colonia sembrava essere sull'orlo di una guerra civile.\nIl vescovo di Puebla, Pedro Romanos, venne nominato visitador (ispettore reale) con il compito di gestire la crisi. Romanos era un nemico di Manrique, a causa dell'opposta posizione nel precedente conflitto tra clero regolare e secolare. Si oppose fortemente al vicer\u00e9, sequestrandone le propriet\u00e0. Questo esproprio venne in seguito annullato dal Consiglio delle Indie, ma la sentenza venne ignorata in Nuova Spagna, e il vicer\u00e9 venne costretto alla povert\u00e0.\nManrique rimase il vicer\u00e9 in carica fino al gennaio 1590, quando il suo successore, Luis de Velasco, arriv\u00f2 a Citt\u00e0 del Messico per rilevarlo. Manrique venne obbligato a restare qualche anno in Nuova Spagna, in quanto imputato in alcune cause legali. Alla fine gli venne concesso il ritorno in Spagna ed il tentativo di rientrare in possesso dei suoi beni, ma mor\u00ec poco prima di raggiungere Madrid."}
{"id": "2082239", "revid": "104458", "url": "https://it.wikipedia.org/wiki?curid=2082239", "title": "Stefan Kogler", "text": "Biografia.\nIl primo risultato di rilievo nella carriera di Kogler, slalomista puro originari di Hausham e attivo in gare FIS dal dicembre del 1996, fu la vittoria della medaglia d'oro ai Mondiali juniores del 2001, tenutesi a Verbier, davanti ai due italiani Roman Gr\u00f6bmer e Cristian Deville. Il 17 febbraio dello stesso anno esord\u00ec in Coppa Europa, a Bad Wiessee senza completare la prova, e quindi come campione mondiale juniores in carica partecip\u00f2 di diritto alle finali della Coppa del Mondo 2001: l'11 marzo fece cos\u00ec il suo esordio nella competizione a \u00c5re, senza finire la prima frazione di gara.\nNella stagione 2007-2008 in Coppa Europa conquist\u00f2 gli unici due podi della sua carriera, due secondi posti ottenuti il 7 gennaio a Nauders e il 17 febbraio a Garmisch-Partenkirchen; a fine annata risult\u00f2 3\u00ba nella classifica di specialit\u00e0. In Coppa del Mondo ottenne i primi punti con il 16\u00ba posto conquistato il 16 novembre 2008 a Levi; tale piazzamento sarebbe rimasto il migliore della carriera di Kogler nel massimo circuito internazionale. Nella stessa stagione fu convocato per i Mondiali di Val-d'Isere 2009, sua unica presenza iridata, dove non concluse la gara. Fu per l'ultima volta al cancelletto di partenza in Coppa del Mondo il 16 gennaio 2011 a Wengen, quando usc\u00ec nella prima manche, e si conged\u00f2 dal Circo bianco disputando una gara locale a F\u00fcgen il 3 aprile seguente."}
{"id": "2082242", "revid": "123469660", "url": "https://it.wikipedia.org/wiki?curid=2082242", "title": "Patricia Quinn", "text": "Sono sue le labbra riprese nella sequenza iniziale del film, che si muovono in sincronia con il testo della canzone di apertura \"Science Fiction/Double Feature\", cantata in realt\u00e0 dall'autore e attore Richard O'Brien.\nBiografia.\nNel 1995 divenne la quarta moglie di Robert Stephens."}
{"id": "2082243", "revid": "486946", "url": "https://it.wikipedia.org/wiki?curid=2082243", "title": "Fattorizzazione di Cholesky", "text": ""}
{"id": "2082244", "revid": "123426857", "url": "https://it.wikipedia.org/wiki?curid=2082244", "title": "Bruno Spampanato", "text": "La giovent\u00f9 e l'adesione al Fascismo.\nNacque da una famiglia di tradizioni e sentimenti risorgimentali: suo nonno materno fu al fianco di Giuseppe Garibaldi in Sicilia e partecip\u00f2 alla battaglia di Calatafimi, mentre suo padre, Vincenzo Spampanato, fu uno storico della filosofia amico di Croce e Gentile.\nNel 1919 aderisce al Partito Nazionale Fascista, a soli diciassette anni, identificando in esso, unitamente all'Interventismo, la prosecuzione ideale del Risorgimento. L'anno seguente inizia a collaborare a \"L'Idea Nazionale\" di Enrico Corradini e Luigi Federzoni. Sempre il medesimo anno le sue collaborazioni si estendono a \"Il Mattino\" e a \"Il Popolo d'Italia\", nonch\u00e9 a diverse riviste straniere. Nel 1922 partecip\u00f2 al congresso del Partito Nazionale Fascista di Napoli e alla successiva Marcia su Roma.\nNel 1924 si laurea in giurisprudenza, avviandosi anche alla professione forense e contemporaneamente si dedica a studi storici ed economici. Nonostante questi impegni fra 1924 e 1926 pubblica tre opere: \"Divenire fascista\", \"Le origini e lo sviluppo del Fascismo\" e \"Un bilancio di partito\".\nUn fascista di sinistra.\nNel 1926 si dedica definitivamente al giornalismo, prendendo la direzione del quotidiano napoletano \"Lo Stato\" ma contemporaneamente si interessa anche ai problemi giuslavoristi e sindacali: nel 1930, cos\u00ec, diviene dirigente dell'Unione dei Lavoratori dell'Agricoltura di Avellino. Esponente del fascismo di sinistra, suscit\u00f2 una vivace polemica un suo articolo pubblicato sulla rivista Critica fascista del giugno 1930 intitolato \"\"Equazioni rivoluzionarie: dal bolscevismo al fascismo\" in cui sosteneva che le particolari peculiarit\u00e0 del popolo russo avessero originato dopo la rivoluzione d'ottobre un regime di transizione che nella sua fase pi\u00f9 compiuta necessariamente sarebbe poi sfociato in una sorta di fascismo orientale. Infatti entrambi i regimi, sia quello russo che quello italiano, erano scaturiti da una situazione rivoluzionaria ma, nel particolare caso italiano, la Rivoluzione fascista che traeva origine dal Risorgimento aveva trovato la sua completezza ottenendo l'ampio appoggio popolare che era invece, precedentemente, mancato ai moti risorgimentali. Il dibattito nato intorno all'articolo di Spampanato si protrasse per pi\u00f9 di un anno e vide su opposte sponde intellettuali vicini alla sinistra fascista come Sergio Panunzio che vide nella rivoluzione fascista e in quella russa \"la diagonale del contatto storico delle due grandi rivoluzioni moderne\"\" e gli intellettuali bottaiani di matrice pi\u00f9 conservatrice che non accettavano eccessive derive a sinistra.\nFu fautore del corporativismo fascista, sosteneva che la dannunziana Carta del Carnaro ne fosse antesignana.\nNel 1932 fonda le riviste \"La Montagna\" e \"Politica Nuova\" e fra 1932 e 1935 pubblica i volumi \"Discorsi al popolo\", \"La politica finanziaria della Destra storica\", \"Popolo e Regime\", \"Idee e baionette\" e infine il saggio polemico \"Democrazia fascista\".\nFra 1935 e 1942 pubblica ancora molti libri, fra cui \"L'Italia di noi\" e \"Uomini nel tempo\".\nNell'ambito della sua attivit\u00e0 giuslavorista e sindacale, nel 1941 viene nominato segretario nazionale della Confederazione dei Lavoratori del Commercio, pur continuando la carriera di scrittore coi volumi \"Dentro la Storia\", \"Luce ad occidente\", \"Perch\u00e9 questa guerra\". Parte quindi volontario in guerra.\nLa Repubblica Sociale Italiana.\nDopo l'armistizio dell'8 settembre 1943, come gran parte della sinistra fascista, si schiera immediatamente con la Repubblica Sociale Italiana, per la quale si presenta anche volontario per l'arruolamento militare. Tra 1943 e 1944, dirige a Roma \"Il Messaggero\" e pubblica - sempre nella Capitale - \"A Roma si vive cos\u00ec\". A Roma affianca alla sua attivit\u00e0 di giornalista quella di direttore di Radio Fante, che trasmetteva programmi radiofonici destinati ai soldati italiani.\nNell'ottobre 1943 \u00e8 tra i protagonisti della stesura della bozza per una Costituzione della Repubblica Sociale Italiana in cui propone di indire un'assemblea costituente aperta anche alle forze politiche prefasciste, nonch\u00e9 alle formazioni sorte durante il governo Badoglio.\n\u00c8 fra gli ultimi ad abbandonare Roma poco prima dell'occupazione alleata il 4 giugno 1944 riuscendo a trasferire la radio al nord. A Milano viene impiegato presso i comandi della X\u00aa Flottiglia MAS dove, a partire dal 1945, dirige il settimanale della X\u00aa \"L'Orizzonte\" e quindi al Comando Supremo. \"L'Orizzonte\" nasce nel gennaio 1945, dopo aver raccolto l'eredit\u00e0 de \"La Cambusa\" di Pasca Piredda; ne usciranno solamente tre numeri: l'ultimo a febbraio.\nDurante la Repubblica Sociale Italiana Spampanato \u00e8 oggetto di numerosi attacchi e minacce di morte da parte delle radio alleate (Radio Bari in particolare) e del governo del Regno del Sud ed \u00e8 considerato uno degli uomini pi\u00f9 influenti della RSI, partecipando attivamente alla stesura dei Punti di Verona e restando vicino a Mussolini fino alla fine, raccogliendone anche interviste e confidenze.\nIl 25 aprile 1945, in previsione della caduta della Repubblica Sociale, Spampanato insieme a venti uomini della X\u00aa MAS, raggiunse la sede di Radio Fante in via Rovani per lanciare l'ultimo messaggio. Spampanato invit\u00f2 tutti i soldati della RSI a non sbandarsi ma ad aspettare gli eserciti Alleati in armi per arrendersi a questi ultimi poich\u00e9 pur nella sconfitta si sarebbe salvato l'onore. Fu l'ultima trasmissione radio della Repubblica Sociale Italiana.\nDeputato del MSI.\nCon la fine della guerra Spampanato viene sottoposto ad epurazione e incarcerato. Liberato il 21 maggio 1947 in seguito all'amnistia Togliatti, aderisce al Movimento Sociale Italiano. Fra il 1949 e il 1951 scrive il \"Contromemoriale\", pubblicato prima a puntate, su \"L'Illustrato\", in forma incompleta, poi apparso in edizione integrale negli anni successivi (1951-1952). L'anno precedente - per un breve periodo - \u00e8 stato il primo direttore de \"Il Secolo d'Italia\". Negli anni del dopoguerra fonda e dirige i periodici \"Sud illustrato\", \"Noi\" e \"La Voce\".\nNelle file del MSI viene eletto deputato alla Camera nel 1953 in Campania. Gi\u00e0 legato alla \"sinistra fascista\", all'interno del Movimento Sociale Italiano sostenne la linea socialista-nazionale contrapposta a quella atlantica della destra missina, e per la quale al termine del IV congresso nazionale svoltosi a Viareggio nel 1954, viene eletto nella Direzione nazionale del partito. Resta in Parlamento fino al 1958.\nMuore nel 1960, prematuramente: alla Camera dei Deputati la sua scomparsa raccoglie il cordoglio dei gruppi parlamentari del MSI, della Democrazia Cristiana, dei Liberali e del Partito Democratico Italiano, oltre che del governo allora in carica."}
{"id": "2082246", "revid": "22643", "url": "https://it.wikipedia.org/wiki?curid=2082246", "title": "Aeroporto Internazionale di Congonhas", "text": ""}
{"id": "2082248", "revid": "1487516", "url": "https://it.wikipedia.org/wiki?curid=2082248", "title": "People Get Ready", "text": "People Get Ready \u00e8 un singolo del 1965 degli Impressions, e la title track dell'album \"People Get Ready\". Il singolo \u00e8 il brano pi\u00f9 conosciuto del gruppo, che raggiunse la terza posizione della classifica \"Billboard\" R&amp;B Chart, e la numero 14 \"Billboard\" Pop Chart.\nLa canzone, ampiamente influenzata dalla musica soul, fu composta da Curtis Mayfield ed \u00e8 un ritratto del crescente senso di consapevolezza sociale e politica della gente della sua epoca.\nLa rivista \"Rolling Stone\" ha nominato \"People Get Ready\" la ventiquattresima migliore canzone di tutti i tempi. Inoltre la canzone \u00e8 stata inclusa nella Rock and Roll Hall of Fame.\nCover.\nNel corso degli anni la canzone \u00e8 stata oggetto di cover da parte di numerosissimi artisti fra cui Bob Marley, Ziggy Marley, Dionne Warwick, The Everly Brothers, Kenny Rankin, Vanilla Fudge, Jeff Beck e Rod Stewart, Phil Collins, Jimmy Little, Eva Cassidy, Hed P.E., John Denver, Steve Perry, U2, Aretha Franklin, The Housemartins, The Walker Brothers, , Margaret Becker, The Chambers Brothers, John Oates, The Meters, The Doors, The Blind Boys of Alabama, Human Nature, Alicia Keys, Joss Stone e Lyfe Jennings, Maceo Parker, Ladysmith Black Mambazo, Taylor Hicks, Kevin Max, Terry Callier, Ed Motta, e Dan McLean Jr. Bob Dylan ha registrato il brano in tre differenti versioni nel 1967, nel 1978 per il film \"Renaldo and Clara\" e nel 1988 per il film \"Flashback\". Nel 2008 una nuova cover da parte di Seal (album Soul). Nel 2012 \u00e8 stata interpretata da Greg Lake (Piano e Voce).\nCitazioni.\nLa canzone \u00e8 citata nel manga \"\" di Hiroki Endo: l'ultimo volume della serie termina infatti sulle parole di questo brano."}
{"id": "2082250", "revid": "767487", "url": "https://it.wikipedia.org/wiki?curid=2082250", "title": "Mutiu Adepoju", "text": "Carriera.\nClub.\nHa lasciato la natia Nigeria nel 1989 per unirsi al Castilla, la squadra riserve del . Si \u00e8 trasferito al Racing Santander, dove ottiene il posto di titolare; lasciato il club di Santander per la Real Sociedad, fatica a trovare spazio e decide di cambiare club, iniziando a girare per l'Europa, a Cipro e in Turchia, giocando una stagione ai sauditi dell'Al-Ittihad. Si \u00e8 ritirato dopo due stagioni in club delle divisioni inferiori spagnole.\nNazionale.\nHa giocato 49 volte segnando 5 gol per la nazionale di calcio della Nigeria. Ha debuttato nell'agosto del 1990, giocando i mondiali di e e venendo incluso nella lista dei convocati per , senza per\u00f2 mai scendere in campo.\nDopo il ritiro.\nAttualmente ricopre l'incarico di presidente nel club nigeriano dello Shooting Stars."}
{"id": "2082253", "revid": "320578", "url": "https://it.wikipedia.org/wiki?curid=2082253", "title": "Aeroporto internazionale di Manchester", "text": ""}
{"id": "2082255", "revid": "287204", "url": "https://it.wikipedia.org/wiki?curid=2082255", "title": "Alvaro Manrique de Zuniga", "text": ""}
{"id": "2082261", "revid": "339392", "url": "https://it.wikipedia.org/wiki?curid=2082261", "title": "George Best Belfast City Airport", "text": ""}
{"id": "2082263", "revid": "123817640", "url": "https://it.wikipedia.org/wiki?curid=2082263", "title": "Discografia dei Rhapsody of Fire", "text": "Questa voce comprende l'intera discografia della band symphonic metal italiana Rhapsody of Fire dagli esordi sino ai tempi odierni."}
{"id": "2082266", "revid": "161374", "url": "https://it.wikipedia.org/wiki?curid=2082266", "title": "Avro Arrow", "text": ""}
{"id": "2082268", "revid": "22643", "url": "https://it.wikipedia.org/wiki?curid=2082268", "title": "Aeroporto internazionale di Burgas", "text": ""}
{"id": "2082271", "revid": "15756", "url": "https://it.wikipedia.org/wiki?curid=2082271", "title": "TM MX", "text": "La TM MX \u00e8 una categoria di motocicletta con motore a due tempi della casa motociclistica TM Racing presentata nel 1976, con una moto interamente progettata e non una rielaborazione di altri modelli, questa moto \u00e8 stata prodotta in varie cilindrate (80-85, 125, 144, 250\u00a0cm\u00b3 e 300).\nQuesta serie \u00e8 stata accompagnata a partire dal 2003 dalla TM MX-F che si contraddistingue per il motore a quattro tempi.\n80-85-100.\nFu introdotta nel 1999 con la cilindrata 80, a partire dal 2004 \u00e8 accompagnata anche dalla 85\u00a0cm\u00b3 e dalla 100\u00a0cm\u00b3, che si differenziano dall'80 solo per il maggiore alesaggio, con l'aumento di alesaggio da 46,45 a 47,89\u00a0mm per l'85 che ha sostituito definitivamente l'80 nel 2004, mentre per la 100 si \u00e8 arrivati a 51,94\u00a0mm.\n125.\nFu introdotta nel 1976.\n144.\nFu introdotta nel 2008 e si differenzia dalla versione per l'aumento della cilindrata con l'aumento di alesaggio e corsa a 56x58,2.\n250.\nFu introdotta nel 1976.\n300.\nFu introdotta nel 2008 (presente nella versione enduro dal 1997) e si differenzia dalla versione 250 per l'alesaggio maggiorato a 72\u00a0mm, prendendo le misure 72x72"}
{"id": "2082273", "revid": "339392", "url": "https://it.wikipedia.org/wiki?curid=2082273", "title": "Aeroporto internazionale di Sofia", "text": ""}
{"id": "2082275", "revid": "188323", "url": "https://it.wikipedia.org/wiki?curid=2082275", "title": "TM MX 300", "text": ""}
{"id": "2082276", "revid": "188323", "url": "https://it.wikipedia.org/wiki?curid=2082276", "title": "TM MX 250", "text": ""}
{"id": "2082278", "revid": "188323", "url": "https://it.wikipedia.org/wiki?curid=2082278", "title": "TM MX 144", "text": ""}
{"id": "2082279", "revid": "188323", "url": "https://it.wikipedia.org/wiki?curid=2082279", "title": "TM MX 125", "text": ""}
{"id": "2082280", "revid": "188323", "url": "https://it.wikipedia.org/wiki?curid=2082280", "title": "TM MX 85", "text": ""}
{"id": "2082282", "revid": "188323", "url": "https://it.wikipedia.org/wiki?curid=2082282", "title": "TM MX 80", "text": ""}
{"id": "2082283", "revid": "22643", "url": "https://it.wikipedia.org/wiki?curid=2082283", "title": "Aeroporto Internazionale di Bujumbura", "text": ""}
{"id": "2082286", "revid": "22643", "url": "https://it.wikipedia.org/wiki?curid=2082286", "title": "Aeroporto internazionale di Varna", "text": ""}
{"id": "2082290", "revid": "219355", "url": "https://it.wikipedia.org/wiki?curid=2082290", "title": "Balipedio", "text": "Balipedio \u00e8 un termine propriamente militare indicante l'area destinata a poligono di tiro sperimentale per armi balistiche e di artiglieria.\nDurante la prima e la seconda guerra mondiale, furono costruiti balipedi in varie zone d'Italia.\nBalipedio di Viareggio.\nIl balipedio di Viareggio \u00e8 intitolato a Gregorio Ronca e dai tempi dell'Unit\u00e0 d'Italia fino alla Seconda Guerra Mondiale \u00e8 stato tra i pi\u00f9 usati, dal 1868 al 1944. Sito nell'area divenuta spiaggia del parco naturale di Migliarino, San Rossore, Massaciuccoli, tra Viareggio, Torre del Lago Puccini e la foce del fiume Serchio, era raccordato direttamente con la stazione ferroviaria di Viareggio.\nCannoni, mortai, bombe, furono oggetto di sperimentazione da parte della Marina Militare di fronte a quel tratto di mare.\nAll'interno del parco, tra gli alberi, si possono trovare resti di casematte, costruite dai militari, atte alla sperimentazione delle armi.\nIl 17 gennaio 1944 alle ore 10, Viareggio fu scossa da un tremendo boato e da altre esplosioni che si susseguirono per quasi tutta la giornata. La zona delle Darsene, ubicata in prossimit\u00e0 dell'installazione militare, fu sotto la minaccia di un disastro e gli abitanti, in preda al panico, fuggirono precipitosamente in cerca di riparo. L'esplosione del balipedio fu causata da un atto di sabotaggio preparato dai partigiani; uno di loro, in tuta da operaio, si era mescolato agli altri che entravano al lavoro, con una borsa contenente un ordigno ad orologeria. Nell'esplosione, perdettero la vita sette innocenti tra dipendenti e artificieri civili del poligono: oltre Eliseo Gianni, membro dell'organizzazione clandestina comunista, morirono anche Guido Benedetti, Umberto Benincasa, Giacomo Castellano, Lamberto Cervelli, Orazio Di Stefano e Mario Sartini (l'episodio, adattato, \u00e8 ripreso da Mario Tobino nel romanzo \"Il clandestino\", che narra le vicende della lotta partigiana in Lunigiana).\nBalipedio di Terni.\nUn altro risalente alla seconda met\u00e0 dell'800 \u00e8 presso la Fabbrica d'Armi di Terni, che come l'Acciaieria, costruita per la posizione lontana dai confini e dal mare (quindi non facilmente attaccabili dal nemico), nonch\u00e9 per la forza motrice data dalle acque del Nera e della cascata delle Marmore.\nUsato per testare le corazze navali prodotte dall'adiacente acciaieria esse venivano poste su un carrello ferroviario e trainate in fondo ad una galleria rettilinea scavata appositamente nella collina in loc. Pentima.\nUn cannone navale sparava il proiettile nel balipedio colpendo la corazza, quindi si rilevavano i danni, la penetrazione e la eventuale modificazione subita.\nAl balipedio ternano \u00e8 tuttora intitolata l'omonima via che vi conduce."}
{"id": "2082292", "revid": "229", "url": "https://it.wikipedia.org/wiki?curid=2082292", "title": "Abito da sera", "text": "Un abito da sera \u00e8 un vestito femminile lungo ed indossato in occasioni formali e cerimonie. La sua lunghezza pu\u00f2 variare da poco sopra le caviglie in giu, oppure possono essere a palloncino tessuti con cui vengono realizzata sono normalmente fra i pi\u00f9 pregiati, quindi chiffon, velluto, satin o seta.\n\u00c8 considerato il corrispettivo femminile allo smoking maschile."}
{"id": "2082294", "revid": "1305772", "url": "https://it.wikipedia.org/wiki?curid=2082294", "title": "TM EN", "text": "Le TM EN sono in realt\u00e0 le motociclette da motocross della TM Racing che dalla stessa ditta vengono preparate per l'enduro europeo.\nLo stesso accade per le versioni 4 tempi che dal 2001 sono le uniche ad essere prodotte 250, 450 e 530 cm\u00b3 con il nome di \"TM EN-F\".\nLe moto vengono omologate con un nuovo impianto elettrico in grado di fornire energia alle luci e al clacson tramite un alternatore aggiuntivo d'aggiungere al primo, poi viene sostituito lo scarico non catalitico con uno che rispetti le norme antinquinamento, la ruota posteriore passa da 19 pollici a 18, inoltre il 125 passa da 5 a 6 marce."}
{"id": "2082296", "revid": "287204", "url": "https://it.wikipedia.org/wiki?curid=2082296", "title": "Discografia di Ivano Fossati", "text": "In questa pagina viene elencata la discografia di Ivano Fossati, cantautore italiano pop rock dal 1971 al 2012."}
{"id": "2082297", "revid": "33689", "url": "https://it.wikipedia.org/wiki?curid=2082297", "title": "Opilione", "text": "Opilione fu \"magister officiorum\" dal 449 al 450, periodo nel quale \u00e8 attestato in carica tramite due leggi a lui indirizzate. Nel 453 fu console per la corte occidentale, assieme al collega Giovanni Vincomalo, scelto dalla corte orientale. \u00c8 attestato in un'iscrizione successiva al 450 come \"praefectus urbi\" (di Roma) e \"patricius\"."}
{"id": "2082298", "revid": "3082", "url": "https://it.wikipedia.org/wiki?curid=2082298", "title": "Flavio Opilio", "text": ""}
{"id": "2082299", "revid": "188323", "url": "https://it.wikipedia.org/wiki?curid=2082299", "title": "TM EN 80", "text": ""}
{"id": "2082300", "revid": "188323", "url": "https://it.wikipedia.org/wiki?curid=2082300", "title": "TM EN 85", "text": ""}
{"id": "2082301", "revid": "1870773", "url": "https://it.wikipedia.org/wiki?curid=2082301", "title": "Scrittura chironomica", "text": "La scrittura chironomica (dal greco \u03c7\u03b5\u03af\u03c1 = mano) \u00e8 un tipo di notazione stenografica e allusiva che nacque in Egitto nel 4 millennio a.C per l'esigenza da parte dei cantori e del \"praecentor\" che dirigeva il coro di ricordare le melodie quando la trasmissione per via orale divenne insufficiente. Essa era costituita da piccoli segni che si scrivevano sopra le sillabe del testo per ricordare al \"praecentor\" la direzione della melodia.\nI segni, probabilmente, derivavano dagli accenti grammaticali: acuto (\u00e9) o grave (\u00e8). Cos\u00ec il \"praecentor\" muoveva la mano per i cantori esprimendo l'andamento ascendente o discendente della melodia: proprio per questo movimento della mano tale notazione \u00e8 detta \"chironomica\".\nDa questo segni deriv\u00f2 il sistema dei neumi."}
{"id": "2082302", "revid": "188323", "url": "https://it.wikipedia.org/wiki?curid=2082302", "title": "TM EN 125", "text": ""}
{"id": "2082303", "revid": "188323", "url": "https://it.wikipedia.org/wiki?curid=2082303", "title": "TM EN 144", "text": ""}
{"id": "2082305", "revid": "188323", "url": "https://it.wikipedia.org/wiki?curid=2082305", "title": "TM EN 250", "text": ""}
{"id": "2082306", "revid": "188323", "url": "https://it.wikipedia.org/wiki?curid=2082306", "title": "TM EN 300", "text": ""}
{"id": "2082311", "revid": "15756", "url": "https://it.wikipedia.org/wiki?curid=2082311", "title": "I desideri erotici di Christine", "text": "I desideri erotici di Christine (\"Une vierge chez les morts vivants\") \u00e8 un film del 1971 diretto da Jes\u00fas Franco.\nIl film venne distribuito anche con i titoli Una vergine tra i morti viventi e Gli zombi cannibali.\nTrama.\nLa giovane Christina, orfana di madre e che non ha mai conosciuto il padre, deve recarsi in un misterioso castello immerso nella natura di Monteserrate, dove incontrer\u00e0 per la prima volta la sua famiglia nell'occasione della lettura del testamento del padre, morto suicida. In paese tutti le dicono che il castello \u00e8 disabitato, ma la ragazza vi trova un'allegra combriccola di personaggi: un servo dislessico, interpretato dallo stesso Jess Franco, uno zio cinico che suona allegramente il pianoforte mentre la moglie sta morendo, una zia sadica e sinistra, una lesbica e affascinante amica dello zio e una giovane veggente. Infine, incontra il fantasma del padre con la corda al collo e una misteriosa signora dai capelli neri, che vaga nei dintorni del castello e che il padre chiama \u00abla regina delle tenebre\u00bb.\nNominata erede universale dal padre, Christina potrebbe occupare il castello liberandosi del parentado, ma il suo buon cuore la spinge a pregarli di restare. Una scelta che sar\u00e0 fatale alla sua psiche malata. Passando di incubo in incubo, si risveglia in un letto di ospedale, forse psichiatrico: lo stesso da dove era partita all'inizio. Qui muore tendendo la mano verso il nulla e, nella scena finale, si immerge nello stagno delle ninfee vicino al castello insieme alla regina delle tenebre, seguito dalla processione dei parenti: i non morti che grazie a lei possono finalmente trovare pace.\nProduzione.\nIn Francia il film \u00e8 stato distribuito dalla Durif ed era stato distribuito nelle sale il 15 novembre 1973, mentre in Italia venne distribuito nelle sale il 26 ottobre 1978.\nGirato in Portogallo, il film \u00e8 citato dal regista con il titolo di lavorazione La Nuit des \u00c9toiles Filantes (\"La notte delle stelle cadenti\").\nDel film Franco ha detto: \u00ab\u00c8 un piccolo film che amo molto, In genere io non amo i miei film ma questo \u00e8 speciale. Ho messo tanto di me stesso e credo che sia interessante e piacevole da vedere.\u00bb\nCome molte altre pellicole del cineasta spagnolo, ha avuto una vita contrastata. Presentato a Cannes nel 1971, fu venduto ai produttori francesi Eurocin\u00e9 e C.F.F.P. che montarono nuove versioni aggiungendo ora scene erotiche, girate dallo stesso Franco (la versione intitolata \"Christina, princesse de l'\u00e9rotisme\"), ora scene di zombi, girate da Jean Rollin.\nSolo negli anni '90 l'edizione in VHS curata dalla Redemption ha riproposto il film in una versione quasi identica all'originale, eliminando gli inserti e ripristinando due scene tagliate.\nNon meno deleteri sono stati i doppiaggi in inglese, tedesco e italiano, che hanno comportato drastici cambiamenti ai dialoghi (assenti per intere scene) e modifiche decisive alla colonna sonora di Bruno Nicolai, composta in stretta collaborazione col regista, recentemente pubblicata in CD da Digitmovies.\nIl film \u00e8 strutturato a sogni concentrici. Ogni volta che la ragazza precipita in un incubo si risveglia e ne parte uno nuovo ancor pi\u00f9 straniante. Cosicch\u00e9 si ha l'impressione che non ci sia un solo momento di realt\u00e0 in tutto il film.\nEdizioni in DVD.\nIl film \u00e8 uscito in DVD in Stati Uniti, Germania, Spagna, Francia, Gran Bretagna, Paesi Bassi e Giappone. L'edizione tedesca contiene i titoli di testa della versione horror curata da Jean Rollin, mentre quella statunitense, uscita per la Image Enterteinment, costituisce la ricostruzione pi\u00f9 fedele della versione originale."}
{"id": "2082316", "revid": "125474571", "url": "https://it.wikipedia.org/wiki?curid=2082316", "title": "Neal McDonough", "text": "Biografia.\nNasce a Dorchester, in Massachusetts, figlio di immigrati irlandesi cattolici, Catherine e Frank McDonough, proprietari di un motel. Cresce a Barnstable (Massachusetts), studiando presso la Barnstable High School e si laurea Bachelor of Fine Arts nel 1988 all'Universit\u00e0 di Syracuse. Per un breve periodo studia presso la London Academy of Music and Dramatic Art. Ha quattro fratelli ed una sorella, ed \u00e8 sposato con Ruv\u00e9 Robertson, con la quale ha avuto cinque figli: Morgan Patrick (2005), Catherine Maggie (2007), London Jane (2010), Clover Elizabeth (2011) e James Hamilton (2014).\nCon alle spalle un lungo curriculum televisivo, McDonough acquista popolarit\u00e0 grazie al ruolo del Tenente Hawke in \"Star Trek - Primo contatto\" e quello del Tenente Lynn 'Buck' Compton nella miniserie \"Band of Brothers - Fratelli al fronte\". Ha preso parte a film come \"Minority Report\", \"The Guardian - Salvataggio in mare\", \"Flags of Our Fathers\", \"The Hitcher\" e \"88 minuti\". \u00c8 stato nel cast della quinta stagione di \"Desperate Housewives\", dove interpretava Dave Williams, marito di Edie Britt. \u00c8 inoltre presente, nella terza stagione di \"Justified\" recitando il ruolo di Robert Quarles.\nDiventa uno dei protagonisti, a partire dal 2002, della serie \"Boomtown\", nella parte del procuratore distrettuale David McNorris, recitando il ruolo fino alla fine della serie nel 2003. Nel 2004 diventa il protagonista della serie televisiva \"Medical Investigation\", recitando il ruolo del dottor Stephen Connor; la serie viene cancellata dopo una sola stagione. Nel 2009 ha ottenuto il ruolo dello spietato M. Bison nel film \"Street Fighter - La leggenda\", basato alla serie di videogiochi picchiaduro, diretto da Andrzej Bartkowiak.\nPrende parte, nel 2011, al film del Marvel Cinematic Universe \"Captain America - Il primo Vendicatore\", di Joe Johnston, interpretando la parte di Dum Dum Dugan. Nel 2014 viene ufficializzato il suo ingaggio nella serie televisiva in onda su USA Network, \"Suits\", dove interpreter\u00e0 Sean Cahill, un investigatore della Commissione di vigilanza sulla Borsa. A partire dal 2015 prende parte alla quarta stagione della serie televisiva \"Arrow\" interpretando la parte di Damien Darhk, ricoprendolo poi nella serie \"Legends of Tomorrow\". Nel 2019 ha interpretato il maggiore Bennington nel film \"Sonic - Il film\", diretto da Jeff Fowler, uscito nelle sale cinematografiche del 2020. Nel 2021 ottiene il ruolo del sadico scienziato William Birkin nel film reboot \"\", basato alla serie di videogiochi della Capcom, diretto da Johannes Roberts.\nDoppiatori italiani.\nNelle versioni in italiano dei suoi film, Neal McDonough \u00e8 stato doppiato da:\nDa doppiatore \u00e8 stato sostituito da:\nAltri progetti.\n the Guardiani salvataggio in mare"}
{"id": "2082317", "revid": "104458", "url": "https://it.wikipedia.org/wiki?curid=2082317", "title": "Steve Missillier", "text": "Biografia.\nStagioni 2000-2009.\nOriginario di Le Grand-Bornand e attivo in gare FIS dal dicembre del 1999, Missillier ha esordito in Coppa Europa il 24 gennaio 2003 a Courchevel in slalom speciale e in Coppa del Mondo il 13 dicembre 2004 a Sestriere nella medesima specialit\u00e0, in entrambi i casi senza completare la prova. Dopo quella gara \u00e8 rimasto lontano dal massimo circuito internazionale fino al marzo 2006, quando \u00e8 entrato a far parte stabilmente della nazionale maggiore francese.\nHa debuttato ai Campionati mondiali a \u00c5re 2007, dove non ha terminato lo slalom gigante; nella stagione 2007-2008 in Coppa Europa ha ottenuto in slalom speciale tutti i suoi tre podi nel circuito, due vittorie (l'8 gennaio a Nauders e l'11 marzo a Monginevro) e un secondo posto. L'anno dopo ai Mondiali Val-d'Is\u00e8re 2009 si \u00e8 classificato 6\u00ba nello slalom gigante.\nStagioni 2010-2019.\nAi XXI Giochi olimpici invernali di , suo esordio olimpico, \u00e8 stato 13\u00ba nello slalom gigante e non ha completato lo slalom speciale. Ha conquistato il suo unico podio in Coppa del Mondo il 12 dicembre 2010 con il 3\u00ba ottenuto posto nello slalom speciale di Val-d'Is\u00e8re e ha disputato la gara di slalom speciale anche ai Mondiali di Garmisch-Partenkirchen 2011 e di Schladming 2013, in entrambi i casi senza concludere la prova.\nAi XXII Giochi olimpici invernali di , sua ultima presenza olimpica, ha vinto la medaglia d'argento nello slalom gigante vinto dallo statunitense Ted Ligety, mentre non ha concluso lo slalom speciale. Ai Mondiali di Sankt Moritz 2017, suo congedo iridato, si \u00e8 classificato 18\u00ba nello slalom gigante; si \u00e8 ritirato durante la stagione 2018-2019 e la sua ultima gara in carriera \u00e8 stata lo slalom gigante di Coppa del Mondo disputato a Val-d'Is\u00e8re l'8 dicembre, non completato da Missillier.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "2082318", "revid": "767487", "url": "https://it.wikipedia.org/wiki?curid=2082318", "title": "X (gruppo musicale australiano)", "text": "Gli X sono una punk rock band australiana formatasi a Sydney nel 1977 capitanata da Ian Rilen. La band si \u00e8 sciolta e riunita molte volte.\nSebbene gli X abbiano cambiato molti componenti durante la loro attivit\u00e0, il loro suono si distingue per due elementi: le potenti linee di basso di Rilen e la chitarra di Steve Lucas. La batterista Cathy Green si \u00e8 unita alla band dal 1984.\nRilen \u00e8 stato anche cofondatore della hard rock band Rose Tattoo. Durante la prima rottura degli X (1980-83), form\u00f2 la band post punk Sardine v con la moglie Stephanie Rilen."}
{"id": "2082319", "revid": "92723", "url": "https://it.wikipedia.org/wiki?curid=2082319", "title": "Mogador", "text": ""}
{"id": "2082324", "revid": "287204", "url": "https://it.wikipedia.org/wiki?curid=2082324", "title": "Rimini (album)", "text": ""}
{"id": "2082331", "revid": "2519", "url": "https://it.wikipedia.org/wiki?curid=2082331", "title": "\u00c5kerneset", "text": "\u00c5kerneset \u00e8 una localit\u00e0 della Norvegia situata nella contea di M\u00f8re og Romsdal, in particolare sulle rive del fiordo di Sunnylv.\nLa localit\u00e0 \u00e8 nota soprattutto per la presenza di un'imponente frana che incombe sulle acque del fiordo, studiata e costantemente monitorata da diversi anni proprio per la sua pericolosit\u00e0, in una zona in cui altre frane di dimensioni rilevanti sono state registrate in passato.\nDimensioni e struttura.\nLa frana di \u00c5kerneset, studiata per la prima volta alla fine degli anni ottanta dal Norwegian Geotechnical Institute, ha dimensioni di rilievo: alcuni autori parlano di una superficie interessata di circa 780.000 m\u00b2 ed un volume roccioso tra i 30 e i 45 milioni di m\u00b3, mentre altri indicano dimensioni pi\u00f9 ridotte (300.000\u00a0m\u00b2 di superficie e 5-6 milioni di\u00a0m\u00b3 di volume roccioso) ma comunque di rilievo.\nLa frana \u00e8 situata su un pendio con un'inclinazione verso sud-est di 35-40\u00b0; la superficie su cui poggia \u00e8 costituita da gneiss quarzitici e feldspatici caratterizzati da una fitta fratturazione, anch'essa verso sud-est. La massa franosa presenta numerose fratture e rotture da tensione ed \u00e8 interamente coperta da ghiaione e blocchi rocciosi; sulla superficie si susseguono diverse fratture aperte, il cui progresso in ampiezza \u00e8 stato misurato in circa 15 cm all'anno. Nella parte inferiore, a contatto con la superficie d'appoggio, sono state rilevate brecce finemente granulate contenenti biotite e minerali argillosi.\nPericoli potenziali.\nSecondo gli studi, iniziati in maniera intensiva e costante nel 2004, l'eventuale caduta della massa rocciosa nel fiordo sottostante sarebbe in grado di creare uno tsunami in grado di colpire diversi villaggi situati nella parte pi\u00f9 interna del fiordo, interessando una popolazione che \u00e8 tra 200 e 800 abitanti durante tutto l'arco dell'anno e di diverse migliaia durante la stagione turistica."}
{"id": "2082332", "revid": "188323", "url": "https://it.wikipedia.org/wiki?curid=2082332", "title": "HM CRE 125", "text": ""}
{"id": "2082333", "revid": "188323", "url": "https://it.wikipedia.org/wiki?curid=2082333", "title": "HM CRE 250", "text": ""}
{"id": "2082334", "revid": "6923", "url": "https://it.wikipedia.org/wiki?curid=2082334", "title": "Donkey Kong Land 2", "text": "Donkey Kong Land 2 \u00e8 un videogioco a piattaforme del 1996, seguito di \"Donkey Kong Land\". Il gioco \u00e8 poi seguito da \"Donkey Kong Land III\". Prodotto da Rareware e pubblicato da Nintendo, \u00e8 uscito per il Super Game Boy, con diverse sfumature di colore e con delle banane a 16 bit lungo tutto il bordo dello schermo. Come l'episodio precedente, anche questo gioco \u00e8 stato pubblicato con una cartuccia di colore giallo banana. \"Donkey Kong Land 2\" ha ricevuto un punteggio del 79% da GameRankings.\nTrama.\n\"Donkey Kong Land 2\" ha la stessa storia di \"Donkey Kong Country 2\". Il libretto di istruzioni contiene una versione semplificata della storia della controparte per SNES - K. Rool ha rapito Donkey Kong e si rifugia nella sua Crocodile Isle, e tocca a Diddy e Dixie salvarlo."}
{"id": "2082339", "revid": "406204", "url": "https://it.wikipedia.org/wiki?curid=2082339", "title": "Tubino", "text": "Il tubino (spesso chiamato anche tubino nero, per via dell'identificazione con il suo colore pi\u00f9 diffuso) \u00e8 un particolare tipo di abito femminile da sera o da cocktail.\n. Il taglio consiste semplicemente in un abito corto e senza maniche.\nIl tubino fu inventato nel 1926 dalla stilista Coco Chanel col nome di \"Petite robe noire\" (vestitino nero), e con l'intenzione di creare un abito adatto per qualunque occasione. La popolarit\u00e0 del capo aument\u00f2 negli anni sessanta dopo che Audrey Hepburn lo indoss\u00f2 nel celebre film \"Colazione da Tiffany\". Il modello indossato dalla Hepburn \u00e8 stato venduto all'asta da Christie's per 410.000 sterline nel 2006.\nIl tabloid inglese Daily Mail ha pubblicato un sondaggio dal quale \u00e8 risultato che secondo il 75% delle donne intervistate, il tubino \u00e8 risultato essere il capo d'abbigliamento pi\u00f9 importante nella storia dell'abbigliamento, davanti ai jeans e al reggiseno Wonderbra.\nLa giornalista italiana Camilla Cederna era solita chiamare il tubino con l'appellativo \"scemarello\"."}
{"id": "2082350", "revid": "287204", "url": "https://it.wikipedia.org/wiki?curid=2082350", "title": "Institut d'Estudis Catalans", "text": "L'Institut d'Estudis Catalans (IEC) \u00e8 un'istituzione culturale catalana privata, fondata da Enric Prat de la Riba, costituita da una corporazione accademica, scientifica e culturale, il cui oggetto \u00e8 lo studio dei diversi elementi della cultura della Catalogna.\nLa sezione filologica dell'IEC ha la funzione di accademia della lingua catalana e la corporazione ha la sede principale a Barcellona nell'Hospital de la Santa Creu, anche se vi sono delegazioni in tutti luoghi di lingua e cultura catalana.\nLe sue competenze normative sono riconosciute in Catalogna, Isole Baleari e Andorra, nonch\u00e9 nel Rossiglione francese e nella Comunit\u00e0 Valenciana dove si redigono le norme dell\"'Academia Valenciana de la Lengua\", che sono le stesse di quelle dell'IEC.\nL\"'Institut d'Estudis Catalans\" \u00e8 attualmente incaricato della revisione del Dizionario catalano-valenciano-balearico."}
{"id": "2082351", "revid": "6923", "url": "https://it.wikipedia.org/wiki?curid=2082351", "title": "Donkey Kong Land III", "text": "Donkey Kong Land III (inizialmente previsto per la distribuzione con il sottotitolo \"La corsa contro il tempo\") \u00e8 il terzo e ultimo \"Donkey Kong Land\" della trilogia di giochi per Game Boy. \u00c8 stato sviluppato da Rareware e distribuito da Nintendo. In questo caso, DKL3 \u00e8 sia un remake che un parziale seguito di \"\". Come gli altri giochi della serie, DKL3 \u00e8 stato migliorato per il Super Game Boy ed \u00e8 stato confezionato con una cartuccia giallo banana. \"Donkey Kong Land III\" ha ricevuto un punteggio di 81,25% su GameRankings.\nTrama.\n\u00c8 cominciata una gara con grandi premi per chi trova per primo il Mondo Perduto (Lost World). Donkey Kong e Diddy sono decollati, lasciando la scontenta Dixie indietro. Decisa a dimostrare di essere brava come i suoi parenti, Dixie si unisce al cugino Kiddy Kong. Sfortunatamente, King K. Rool e la sua ciurma stanno cercando in lungo e in largo il Mondo Perduto. Sebbene non venisse mai detto nel gioco, si pensa che sia ambientato nel Kremisferno Superiore, visto che gli archetipi dei livelli sono gli stessi di quelli in DKC3 (che \u00e8 ambientato appunto nel Kremisfero Superiore). Sebbene i livelli avessero le stesse ambientazioni e ci siano gli stessi boss, i mondi e i livelli erano tutti inediti.\nEredit\u00e0.\nIl 28 gennaio 2000, oltre due anni dopo l'uscita del gioco in Europa, Nintendo ha messo in commercio una versione migliorata del gioco per Game Boy Color in Giappone. Con il nome \"Donkey Kong GB: Dinky Kong &amp; Dixie Kong\", la versione migliorata era incompatibile con il Game Boy e per qualche ragione, non usc\u00ec al di fuori del Giappone."}
{"id": "2082354", "revid": "729019", "url": "https://it.wikipedia.org/wiki?curid=2082354", "title": "Player versus player", "text": "Player Versus Player o, abbreviato, PvP (letteralmente: giocatore contro giocatore) \u00e8 un termine usato nei videogiochi multigiocatore o MMORPG che indica gli scontri tra due o pi\u00f9 personaggi controllati da due o pi\u00f9 persone. Il termine si contrappone a \"PvE\" (Player versus environment) o \"PvM\" (player versus monster), termini che indicano gli scontri fra personaggi controllati da umani e quelli controllati da una intelligenza artificiale.\nModalit\u00e0.\nPlayer Killing.\nIl player vs player pu\u00f2 essere non consensuale e concludersi con la morte di uno dei due contendenti. Si parla in questo caso di player killing.\nNei giochi mmorpg in cui \u00e8 possibile, esistono una serie di regole che ne definiscono l'ambito. Ci possono essere quindi luoghi o situazioni in cui il player killing \u00e8 consentito o meccaniche di gioco per attivarlo, ad esempio l'impostazione di un flag.\nIn alcuni luoghi il player killing \u00e8 del tutto impossibilitato, in altri \u00e8 fortemente limitato dalla presenza di PNG o meccaniche di gioco anti player killing. Ad esempio la presenza di guardie cittadine.\nGanking.\nUna particolare modalit\u00e0 di PvP \u00e8 il ganking, un atteggiamento considerato antisportivo in cui l'attacco all'altro giocatore viene portato da una situazione di vantaggio fortemente sbilanciata. Esempi possono essere la eccessiva differenza di livello, attaccare in gruppo, colpire un avversario mentre \u00e8 occupato ad uccidere un mostro o approfittare di una situazione in cui l'avversario ha un livello di salute molto scarso. In quei giochi in cui la resurrezione del personaggio \u00e8 condizionata al ritorno sul luogo dove \u00e8 avvenuta la morte (ad es. World of Warcraft) \u00e8 possibile il cosiddetto camping. Uccidere l'avversario, attenderlo sul luogo di resurrezione, magari con salute o abilit\u00e0 diminuite e ucciderlo di nuovo.\nIn alcuni giochi l'uccisione di altri giocatori di livello significativamente inferiore \u00e8 considerata \"disonorevole\" e non apporta punteggio.\nDuello.\nNel caso in cui lo scontro sia consensuale, si parla di duello. In questo caso, di solito, lo scontro non si conclude con la morte di uno dei due personaggi, ma solo con la sua sconfitta."}
{"id": "2082359", "revid": "184925", "url": "https://it.wikipedia.org/wiki?curid=2082359", "title": "Turntables", "text": ""}
{"id": "2082362", "revid": "1310927", "url": "https://it.wikipedia.org/wiki?curid=2082362", "title": "Campeonato Brasileiro S\u00e9rie D", "text": "Il Campeonato Brasileiro S\u00e9rie D dal 2009 \u00e8 il quarto ed ultimo livello del campionato brasiliano di calcio.\nViene organizzato dalla Confedera\u00e7\u00e3o Brasileira de Futebol e vi partecipano 68 squadre (40 fino al 2015) qualificate attraverso i 27 campionati statali del Brasile.\nFormula.\nLe 68 squadre partecipanti si affrontano in gironi all'italiana su base regionale con gare di andata e di ritorno da aprile a dicembre. Per ogni partita sono assegnati tre punti alla squadra vincitrice dell'incontro e zero a quella sconfitta. In caso di pareggio \u00e8 assegnato un punto a entrambe.\nAlla fine della stagione la squadra prima in classifica nel girone finale viene dichiarata vincitrice del campionato e promossa in S\u00e9rie C insieme alla seconda, alla terza e alla quarta classificata.\nNon sono previste retrocessioni, essendo l'ultimo livello del campionato brasiliano di calcio. Le squadre non promosse, tuttavia, dovranno ottenere la qualificazione al torneo successivo mediante i rispettivi tornei statali."}
{"id": "2082365", "revid": "1305772", "url": "https://it.wikipedia.org/wiki?curid=2082365", "title": "Atys", "text": ""}
{"id": "2082366", "revid": "47843", "url": "https://it.wikipedia.org/wiki?curid=2082366", "title": "Sette chili in sette giorni", "text": ""}
{"id": "2082384", "revid": "104458", "url": "https://it.wikipedia.org/wiki?curid=2082384", "title": "Filip Trejbal", "text": "Biografia.\nOriginario di Rokytnice nad Jizerou e attivo in gare FIS dal gennaio del 2001, Trejbal ha esordito in Coppa Europa il 1\u00ba marzo 2004 a Kranjska Gora in slalom speciale (40\u00ba), in Coppa del Mondo il 9 gennaio 2005 a Chamonix in slalom speciale (senza qualificarsi per la seconda manche) e ai Campionati mondiali a Bormio/Santa Caterina Valfurva 2005, dove si \u00e8 classificato 29\u00ba nello slalom gigante e 17\u00ba nello slalom speciale. Ai successivi Mondiali juniores di Bardonecchia 2005 ha vinto la medaglia d'oro nello slalom speciale davanti a Mattias Hargin e Beat Feuz.\nAi XX Giochi olimpici invernali di , suo esordio olimpico, non ha concluso n\u00e9 lo slalom speciale n\u00e9 la combinata; l'anno dopo, ai Mondiali di \u00c5re 2007, si \u00e8 piazzato 47\u00ba nel supergigante, 16\u00ba nello slalom speciale, 24\u00ba nella supercombinata e non ha completato lo slalom gigante. Ai Mondiali di Val-d'Is\u00e8re 2009 non ha completato lo slalom speciale, mentre ai XXI Giochi olimpici invernali di \u00e8 stato 57\u00b0 nella discesa libera, 39\u00b0 nello slalom gigante, 28\u00b0 nella supercombinata e non ha completato lo slalom speciale.\nIl 22 gennaio 2011 ha colto a Oberjoch in slalom speciale il suo unico podio in Coppa Europa (3\u00b0), mentre nelle successive rassegne iridate di Garmisch-Partenkirchen 2011 e Schladming 2013 nella medesima specialit\u00e0 si \u00e8 classificato rispettivamente al 16\u00ba e al 29\u00ba posto. Ai XXII Giochi olimpici invernali di , suo congedo olimpico, non ha concluso lo slalom speciale. Si \u00e8 ritirato al termine della stagione 2014-2015; la sua ultima gara in Coppa del Mondo \u00e8 stata lo slalom speciale di Kranjska Gora del 15 marzo, dove non si \u00e8 qualificato per la seconda manche, e la sua ultima gara in carriera \u00e8 stata lo slalom gigante dei Campionati cechi 2015, il 2 aprile a \u0160pindler\u016fv Ml\u00fdn, chiuso da Trejbal al 50\u00ba posto.\nPalmar\u00e8s.\nSouth American Cup.\nSouth American Cup - vittorie.\nLegenda:\nSC = supercombinata"}
{"id": "2082390", "revid": "76963", "url": "https://it.wikipedia.org/wiki?curid=2082390", "title": "John Beasley (attore)", "text": "Ha all'attivo circa 40 partecipazioni a film, tra cinema e televisione.\nTra i ruoli interpretati, il generale Lasseter in \"Al vertice della tensione\" (2002), C. Charles Blackwell in \"L'apostolo\" (1997) e Mr. Jesse Hall in \"Stoffa da campioni\" (1992).\nHa fondato il John Beasley Teatro e Workshop nel Nord Omaha."}
{"id": "2082393", "revid": "54253", "url": "https://it.wikipedia.org/wiki?curid=2082393", "title": "Conservazione degli alimenti", "text": "La conservazione degli alimenti \u00e8 uno dei processi fondamentali della trasformazione agroalimentare e che si prefigge come scopo primario di preservare nel tempo l'edibilit\u00e0 e il valore nutritivo di un prodotto agroalimentare, prevenendone le alterazioni accidentali e limitando nel tempo la portata delle trasformazioni inevitabili ed inarrestabili che l'alimento subisce nel tempo, in accordo alla Prima Legge di Parisi della Degradazione Alimentare. Nel quadro delle tecnologie applicate si colloca come ambito di studio e applicazione della tecnica conserviera, che per tradizione si affianca alle branche fondamentali delle industrie agrarie (industria enologica, industria lattiero-casearia, oleificio).\nLa conservazione si prefigge lo scopo di preservare le propriet\u00e0 intrinseche dell'alimento permettendone l'utilizzo dilazionato nel tempo. In questo ambito la conservazione \u00e8 una tecnologia adottata per rendere fruibile l'alimento tal quale in un arco temporale che va da pochi giorni ad alcuni anni. Un esempio emblematico \u00e8 la conservazione del latte alimentare: il latte appena munto \u00e8 un alimento che non necessita di alcuna trasformazione, tuttavia \u00e8 soggetto ad alterazioni microbiche che nell'arco di pochissime ore lo rendono incommestibile a causa dell'incremento della carica microbica patogena; i processi di trasformazione industriale del latte alimentare hanno lo scopo fondamentale di preservarne l'edibilit\u00e0 e renderlo utilizzabile a distanza di alcuni giorni o di alcuni mesi.\nCome processo collaterale, la conservazione si prefigge lo scopo di preservare le propriet\u00e0 tecnologiche del prodotto destinato alla trasformazione fisica o al trasporto. In questo ambito la conservazione \u00e8 una tecnologia secondaria adottata come fase integrata a supporto di un processo di trasformazione che esula da fini temporali. Un esempio emblematico \u00e8 la conservazione del latte destinato alla caseificazione: la carica patogena del latte, in questo caso, ha un'importanza secondaria in quanto sar\u00e0 abbattuta dal processo della caseificazione; tuttavia la carica microbica avr\u00e0 effetto sul valore merceologico della materia prima; in questo caso, la refrigerazione, ad esempio, ha lo scopo di limitare le perdite di valore tecnologico del prodotto durante le fasi di sosta nell'azienda agraria, trasporto al caseificio e stoccaggio in attesa del processo di caseificazione.\nLo sforzo principale \u00e8 rivolto a fermare o quantomeno a rallentare il deterioramento delle sostanze e quindi a prevenire i fenomeni di avvelenamento alimentare. Ai metodi tradizionali quali il raffreddamento e la messa sotto sale si affiancano, specie nella produzione di formaggi e vini, processi pi\u00f9 moderni che prevedono l'aggiunta di microorganismi catalizzatori come i lieviti. Oltre al valore nutritivo, nei processi di conservazione si presta attenzione anche all'aspetto e al sapore, specie nelle economie di mercato in cui tali parametri forniscono valore aggiunto agli alimenti.\nStoria della conservazione.\nAnche se nel medioevo la conservazione dei cibi si limitava ad alcuni processi che prevedevano l'utilizzo di aria, ghiaccio, sale o fumo, nel Nord Europa esistevano dei locali detti nevaie o ghiacciaie costruiti in pietra e adibiti allo stoccaggio della neve. I cereali e la loro conservazione erano un urgente problema, venivano conservati con la macinatura o con l'essiccatura al sole o all'aria ma spesso germinavano o ammuffivano. La tostatura invece permetteva di conservare a lungo i cereali commestibili ed era molto utilizzata.\nUn salto in avanti fu fatto con la nascita, nei primi anni dell'Ottocento, delle conserve alimentari. L'intuizione si basava sul calore che rallentava i processi demolitivi del cibo. La scoperta influ\u00ec molto sul metodo di conservazione delle derrate militari napoleoniche e venne allora pubblicata col titolo di \"Art de conserver\".\nA met\u00e0 Ottocento l'inglese Peter Durant applic\u00f2 l'idea della conservazione con dei contenitori di latta. La sua intuizione ebbe un ampio successo, soprattutto nella conservazione delle diete alimentari e da questa scoperta si svilupp\u00f2 il cibo in scatola.\nNel 1856 in Italia, Francesco Cirio costru\u00ec la prima fabbrica di piselli in scatola e il primo impianto per la lavorazione del pomodoro in scatola.\nMetodi di conservazione attuali.\nLa conservazione tende principalmente sia ad evitare la proliferazione di batteri, funghi, muffe e altri microorganismi che, all'interno dei cibi, tendono a produrre sostanze di scarto tossiche per l'uomo, che a ritardare l'ossidazione dei lipidi, responsabile del fenomeno dell'irrancidimento. Esistono tuttavia processi particolari finalizzati a inibire il naturale invecchiamento che pu\u00f2 occorrere durante la preparazione o la conservazione degli alimenti: un esempio \u00e8 costituito dall'ossidazione della polpa delle mele, che d\u00e0 luogo alla formazione della sgradevole patina marrone sulla superficie esposta una volta che il frutto \u00e8 stato tagliato. Questo caso \u00e8 esemplificativo, anche se rappresenta solo uno delle tante possibilit\u00e0, delle conseguenze cui un alimento porzionato va incontro rispetto a quello non porzionato: la durabilit\u00e0, di per s\u00e9 non infinita in accordo alla Prima Legge di Parisi della Degradazione Alimentare, si riduce molto pi\u00f9 velocemente a causa delle procedure meccaniche o comunque tendenti a frammentare la struttura originale in qualche maniera, secondo quanto predetto dalla Seconda legge di Parisi della degradazione alimentare In generale, tutti i nutrienti, una volta esposti a ossidazione, perdono le loro originali propriet\u00e0 fisiche e nutritive.\nAlcuni metodi di conservazione prevedono la sigillazione dei prodotti in appositi contenitori sotto vuoto immediatamente dopo il trattamento, per prevenire la ricontaminazione; altri, come l'essiccazione, permettono il normale impacchettamento senza la necessit\u00e0 di ricorrere a particolari precauzioni e garantiscono la conservazione degli alimenti per lunghi periodi.\nBasse temperature.\nIl congelamento consiste nell'abbassare la temperatura dell'alimento ad un valore costante, che pu\u00f2 variare dalle varie circostanze dai -18 ai -25 \u00b0C. Questo trattamento porta all'uccisione di quasi tutti i batteri (ma non tutti). Il congelamento per\u00f2 ha un difetto: durante la formazione del ghiaccio, questo potrebbe rompere le membrane cellulari dell'alimento, quindi durante lo scioglimento potrebbe verificarsi la parziale perdita di sostanze nutritive. Per questa tecnica \u00e8 stata sostituita col surgelamento, che abbassa la temperatura in modo molto veloce, creando cristalli di ghiaccio pi\u00f9 piccoli e non nocivi alle cellule.\nConservazione e Durata.\nSono frequenti i casi in cui l'integrazione fra conservazione e trasformazione fisica \u00e8 ad un livello tale da rendere le due tecniche inscindibili anche sotto l'aspetto concettuale: la conservazione ha un impatto tale da configurarsi al tempo stesso come una vera e propria tecnica di trasformazione fisica. Un esempio emblematico, ancora una volta, si pu\u00f2 trarre dalla tecnologia lattiero-casearia nel comparto dei latti fermentati (yogurt e prodotti similari): la fermentazione controllata del latte \u00e8, probabilmente, la pi\u00f9 antica tecnica di conservazione del latte concepita dall'uomo. La trasformazione in latte fermentato \u00e8 a tutti gli effetti una tecnica di conservazione, in quanto il pH del latte fermentato ha un effetto batteriostatico nei confronti dei microrganismi patogeni; la tecnologia \u00e8 al tempo stesso una trasformazione fisica, dal momento che il latte fermentato ha caratteristiche intrinseche tali da non poterlo identificare con il latte alimentare propriamente detto. Esempi di questo tipo sono ricorrenti nella trasformazione di vari prodotti agricoli, della carne e del pesce attuata da alcuni comparti dell'industria conserviera classica, quelli destinati alla produzione delle confetture, dei succhi di frutta e dei cibi in scatola. In tutti questi casi, conservazione e trasformazione fisica si identificano concettualmente in un unico processo fondamentale."}
{"id": "2082394", "revid": "767487", "url": "https://it.wikipedia.org/wiki?curid=2082394", "title": "John Kundla", "text": "\u00c8 membro del Naismith Memorial Basketball Hall of Fame dal 1995."}
{"id": "2082395", "revid": "116644009", "url": "https://it.wikipedia.org/wiki?curid=2082395", "title": "Ernst Friedrich Wilhelm Klinkerfues", "text": " \nVita e carriera.\nNel 1851 \u00e8 diventato un assistente di Carl Friedrich Gauss all'Osservatorio di Gottinga. Nel 1855 Klinkerfues consegu\u00ec il suo Ph.D. Nel 1868 divenne \"direttore per l'astronomia sperimentale\" dell'osservatorio. Mor\u00ec suicida nel 1884.\nLavori e risultati scientifici.\nNel 1881 pubblic\u00f2 la \"Tobias Mayer's gr\u00f6ssere Mondkarte nebst Detailzeichnungen\", una grande mappa della Luna con annesse illustrazioni realizzata da Tobias Mayer, un'opera che era rimasta a giacere nella polvere nella biblioteca dell'osservatorio per 130 anni.\nKlinkerfues ha scoperto sei comete: C/1853 L1, C/1854 L1, C/1854 R1, C/1857 M1, C/1857 Q1 e la C/1863 G1; scopr\u00ec indipendentemente altre due comete, C/1853 W1 van Arsdale e la C/1855 L1 Donati (un giorno dopo la scoperta da parte di Giovanni Battista Donati).\nStudi\u00f2 le connessioni tra le comete e gli sciami meteorici. Introdusse il termine radiante di convergenza. In tempo reale, durante la grande pioggia meteorica delle Andromedidi del 27 novembre 1872, Klinkerfues arriv\u00f2 alla conclusione che la loro sorgente dovesse essere visibile nei pressi della stella ; telegraf\u00f2 all'osservatorio di Madras in India, da dove fu osservata da Norman Robert Pogson una luminosit\u00e0 nella zona indicata da Klinkerfues, ma questo risultato non fu accettato da tutti gli astronomi.\nOnorificenze.\nL'asteroide \"2002 MU4\" \u00e8 stato denominato 112328 Klinkerfues in suo onore."}
{"id": "2082397", "revid": "729019", "url": "https://it.wikipedia.org/wiki?curid=2082397", "title": "Orion Asteroid Mission", "text": "L'Orion Asteroid Mission \u00e8 una missione spaziale proposta che avrebbe dovuto portare una navetta Orion vicino ad un asteroide e atterrarci sopra tramite il modulo Altair. Tale missione avrebbe permesso alla NASA di sviluppare delle tecniche per proteggere la Terra dall'impatto con tali corpi e fornito anche una preparazione per la prima missione umana diretta verso Marte.\nIl piano della missione era di partire, come tutte le missioni del Programma Constellation dirette verso la superficie lunare, con un Ares V che posiziona il modulo di discesa nella Low earth orbit. A seguire \u00e8 lanciata la navetta Orion, con a bordo due o tre persone equipaggio (diversamente dai quattro astronauti previsti per le missioni lunari) tramite un razzo Ares I. Non appena la navetta Orion si aggancia (Rendezvous) al modulo di discesa e al Earth Departure Stage, quest'ultimo si accende per portare il complesso verso un asteroide non lontano dalla terra, preferibilmente 99942 Apophis, dove l'equipaggio scende e ne esplora la superficie.\nUna volta che l'esplorazione \u00e8 finita, la navetta Orion riparte dall'asteroide e in prossimit\u00e0 della terra il Modulo di Servizio e il Modulo di Discesa sono espulsi (in modo simili a come si fece nella missione Apollo 13. Subito dopo Orion incomincia il rientro nell'atmosfera e il tuffo nell'Oceano Pacifico.\nIl 1\u00ba febbraio, 2010 il Presidente degli Stati Uniti d'America, Barack Obama, ha annunciato l'intenzione di cancellare il programma a partire dall'anno finanziario 2011, e quindi anche questa missione come parte del programma. Successivamente la NASA ha elaborato una nuova alternativa missione, Asteroid Redirect Mission, che prevede l'avvicinamento di un asteroide prima di una eventuale missione umana."}
{"id": "2082405", "revid": "767487", "url": "https://it.wikipedia.org/wiki?curid=2082405", "title": "Whitey Skoog", "text": ""}
{"id": "2082408", "revid": "297745", "url": "https://it.wikipedia.org/wiki?curid=2082408", "title": "Triangolo Veneto", "text": ""}
{"id": "2082417", "revid": "247222", "url": "https://it.wikipedia.org/wiki?curid=2082417", "title": "Vedran Smailovi\u0107", "text": "Ha suonato all'Opera di Sarajevo, nella Sarajevo Philharmonic Orchestra, nella Symphony Orchestra RTV Sarajevo e nel National Theatre of Sarajevo. Sopravvisse all'assedio di Sarajevo, durante la guerra in Bosnia, tra freddo, carenza di cibo e acqua, cecchini sparsi in citt\u00e0 e pesanti bombardamenti. \nNel 1992, Smailovi\u0107 ha suonato sul suo violoncello l'Adagio in sol minore di Remo Giazotto (attribuito a Tommaso Albinoni) in diverse ore del giorno per 22 giorni, per onorare la memoria di 22 civili uccisi mentre facevano la fila per il pane. Smailovi\u0107 inoltre suon\u00f2 gratuitamente a diversi funerali in citt\u00e0, incurante delle presunte storie circa il fatto che i funerali fossero presi di mira dalle forze serbe. Lasci\u00f2 la citt\u00e0 alla fine del 1993, dedicandosi come compositore, direttore ed esecutore a diverse iniziative in campo musicale. Attualmente Smailovi\u0107 vive a Warrenpoint, nell'Irlanda del Nord.\nIn ambito musicale, la vicenda che vide Smailovi\u0107 suonare l'Adagio di Albinoni per le strade di Sarajevo fu di ispirazione per diversi compositori, tra cui David Wilde, che scrisse un pezzo per il violoncello chiamato \"Il violoncellista di Sarajevo\". Questa composizione sarebbe stata poi registrata dal celebre violoncellista cinese Yo-Yo Ma. Il cantante folk John McCutcheon ha scritto in suo onore la canzone \"Nelle strade di Sarajevo\", mentre Paul O'Neill afferm\u00f2 di essersi ispirato al coraggioso gesto del violoncellista nello scrivere il medley \"Christmas Eve/Sarajevo 12/24\".\nIn campo letterario, invece, questo evento l'avrebbe in seguito fatto divenire il soggetto di un bestseller del 2008, il romanzo \"Il violoncellista di Sarajevo\", di Steven Galloway. Il libro venne per\u00f2 pubblicato senza consultare Smailovi\u0107 e la fotografia di quest'ultimo \u00e8 stata usata in copertina. Nonostante fosse solo un personaggio marginale nella trama dell'opera, Smailovi\u0107 ha espresso pubblicamente il suo sdegno per la pubblicazione del libro."}
{"id": "2082418", "revid": "1718925", "url": "https://it.wikipedia.org/wiki?curid=2082418", "title": "Afro (acconciatura)", "text": "Afro \u00e8 un tipo di acconciatura, nel quale i capelli si allargano intorno alla testa come fossero un alone o un pallone.\nL'acconciatura afro richiede capelli molto ricci. Nel caso di molte persone di etnia nera, l'acconciatura afro \u00e8 esattamente il modo in cui i capelli crescono naturalmente, tuttavia \u00e8 possibile ricreare tale acconciatura anche se si hanno capelli non molto ricci. \u00c8 essenziale allo scopo stendere la spirale dei ricci con dei particolari ferri che allungano il capello, aumentando il volume complessivo dell'acconciatura e creando il caratteristico effetto \"afro\".\nTale acconciatura cominci\u00f2 ad essere presa in considerazione dall'attenzione mediatica fra la fine degli anni sessanta e l'inizio dei settanta, quando alcuni celebri personaggi di spettacolo, fra cui l'attrice Cicely Tyson e il musicista Jimi Hendrix cominciarono a sfoggiarla. La tendenza cinematografica chiamata Blaxploitation e la musica disco consolidarono la moda dei capelli afro, al punto che anche uomini e donne caucasici l'adottarono. Venne appositamente coniato il termine \"wafros\" (\"white afro\", in italiano \"afro bianchi\"), per indicare questi soggetti.\nL'irriverente rivista satirica ebrea \"Heeb Magazine\" coni\u00f2 invece il termine \"jewfro\" con cui venivano indicati gli uomini ebrei che avevano per natura capelli ricci e voluminosi, simili a quelli afro. La rivista cit\u00f2 come precursori di questo stile Albert Einstein e Bob Dylan."}
{"id": "2082419", "revid": "599013", "url": "https://it.wikipedia.org/wiki?curid=2082419", "title": "Frank Saul", "text": ""}
{"id": "2082424", "revid": "300067", "url": "https://it.wikipedia.org/wiki?curid=2082424", "title": "Pep Saul", "text": ""}
{"id": "2082428", "revid": "20231566", "url": "https://it.wikipedia.org/wiki?curid=2082428", "title": "Libyan Airlines", "text": ""}
{"id": "2082431", "revid": "2039709", "url": "https://it.wikipedia.org/wiki?curid=2082431", "title": "Majestic", "text": ""}
{"id": "2082432", "revid": "729019", "url": "https://it.wikipedia.org/wiki?curid=2082432", "title": "Marco Saltarelli", "text": "Carriera.\nEsord\u00ec in Serie B con la maglia della Lazio il 3 ottobre 1982 in -Lazio 0-1, disputando in quella stagione 30 partite, l'ultima delle quali il 5 giugno 1983, Lazio- 2-1, e contribuendo al ritorno della squadra biancoceleste in Serie A.\nLa stagione successiva si trasfer\u00ec al , dove rimase per tre stagioni consecutive in Serie B, pi\u00f9 un'altra in Serie C1.\nIn seguito disput\u00f2 ancora tre campionati in Serie B: quello del 1987-1988 nella , i successivi con il Barletta.\nPass\u00f2 gli ultimi scampoli di carriera in Serie C1, con il , nel 1990-1991 e nella stagione seguente.\nMarco Saltarelli scomparve in un incidente stradale nel 2004, ad appena 42 anni."}
{"id": "2082436", "revid": "125960876", "url": "https://it.wikipedia.org/wiki?curid=2082436", "title": "Barbara Tarbuck", "text": "Biografia.\nFrequent\u00f2 la Wayne State University e vinse la borsa di studio Eva Woodbridge Victor. Conquist\u00f2 inoltre il suo Master in Teatro presso l'Universit\u00e0 del Michigan. And\u00f2 poi alla Indiana University a lavorare come attrice. Inizi\u00f2 anche a lavorare per il suo dottorato di ricerca. Dopo si spost\u00f2 a New York per proseguire la sua carriera.\nDoppiatrici italiane.\nNelle versioni in italiano dei suoi film, Barbara Tarbuck \u00e8 stata doppiata da:"}
{"id": "2082437", "revid": "154639", "url": "https://it.wikipedia.org/wiki?curid=2082437", "title": "Andr\u00e9 Martinet", "text": "Tra i pi\u00f9 importanti linguisti del XX secolo, si dedic\u00f2 principalmente a studi di fonologia (sincronica e diacronica); diede anche importanti contributi all'indoeuropeistica, in particolare alla ricostruzione della fonologia della lingua protoindoeuropea.\nBiografia.\nNato a Saint-Alban-des-Villards, in Savoia, fu allievo di Antoine Meillet. Dal 1947 insegn\u00f2 alla Columbia University di New York; in seguito, nel 1955, rientr\u00f2 in patria per insegnare alla Sorbona di Parigi. Nel 1993 diede alle stampe la sua autobiografia intellettuale, \"M\u00e9moires d'un linguiste: vivre les langues\", conversazione con Georges Kassai.\nGli studi.\nLinguistica generale.\nNei suoi studi di linguistica generale, Martinet elabor\u00f2 una mediazione tra lo strutturalismo di scuola europea, elaborato da Ferdinand de Saussure e Louis Trolle Hjelmslev, e la linguistica statunitense. Consider\u00f2 la fonologia come fonetica funzionale, applicando in seguito i medesimi principi alla sintassi (\"Syntaxe g\u00e9n\u00e9rale\", 1985).\nA lui si devono la teoria della divisione articolatoria del linguaggio e il principio di economia. il linguaggio si pu\u00f2 dividere in due articolazioni. La prima articolazione si riferisce al fatto che ogni messaggio \u00e8 scomponibile in una serie di elementi minimi dotati di significato - detti \"monemi\". Questi, a loro volta, sono di due tipi: lessemi e morfemi. I primi sono gli elementi minimi dotati di significato lessicale, mentre i secondi sono unit\u00e0 minime dotate di significato grammaticale. Per esempio, nella parola \"gatt-in-o\": \"gatt-\" = lessema, \"-in-\" = morfema suffisso diminutivo, \"-o\" = morfema che definisce il valore grammaticale, in questo caso maschile singolare. La seconda articolazione prevede la divisione della parola non nei suoi elementi minimi che danno significato, bens\u00ec in elementi distintivi al di sotto dei quali si perde il significato della parola (per esempio, \"p\"ollo/\"b\"ollo).\nIl principio di economia riguarda il fatto che il linguaggio necessita di un'esigenza economica, quindi un minor sforzo articolatorio, contro il maggiore rendimento funzionale. che tutte le lingue avessero lo stesso destino, ovvero che a lungo andare sarebbero diventate prive di desinenze o perfino senza grammatica.\nLinguistica comparata e indoeuropea.\nIn \"Des steppes aux oc\u00e9ans\" (1986) Martinet espose organicamente le sue posizioni indoeuropeistiche, sostenendo la teoria kurganica per spiegare il processo di indoeuropeizzazione dell'Eurasia.\nNella ricostruzione della fonologia della lingua protoindoeuropea, Martinet port\u00f2 alle estreme conseguenze la linea di ricerca che, muovendo dalle intuizioni di Ferdinand de Saussure, tendeva a ridurre il numero delle vocali da attribuire all'indoeuropeo. Fu anzi proprio Martinet a definire 'analisi componenziale' il metodo seguito da De Saussure, secondo il quale \u00e8 possibile ricostruire almeno in parte le caratteristiche di un fonema perduto attraverso l'analisi delle influenze che - tramite la sua presenza prima, tramite il processo della sua scomparsa poi - ha avuto su quelli circostanti. Sviluppando ulteriormente le proposte di Francisco Rodr\u00edguez Adrados e Jerzy Kury\u0142owicz, che avevano suggerito di ridurre il sistema vocalico indoeuropeo ai soli due membri /e/ e /o/, Martinet consider\u00f2 questi due fonemi come allofoni che si alternavano in radici e suffissi (insieme al grado zero) senza alterarne il significato; propose pertanto una formulazione del vocalismo a un solo membro. Il linguista francese replic\u00f2 quindi alle obiezioni di quanti ritenevano inverosimile un tale vocalismo, sia per rarit\u00e0 tipologica, sia per impossibilit\u00e0 funzionale. Martinet ricord\u00f2 l'esistenza di due lingue caucasiche a una sola vocale (anche se in seguito la linguistica avrebbe rivisto la valutazione di quei casi, classificandole piuttosto tra le lingue a tre vocali), e soprattutto argoment\u00f2 che la povert\u00e0 del sistema vocalico poteva non rappresentare necessariamente un ostacolo alla funzionalit\u00e0 di una lingua, se questa avesse avuto un numero di consonanti sufficientemente elevato da consentire la formazione di un numero adeguato di sillabe. Concretamente, per l'indoeuropeo Martinet arriv\u00f2 a postulare una trentina di membri, senza tuttavia riuscire a raccogliere significativi consensi alla sua ipotesi.\nNell'ambito del consonantismo, il sistema attribuito da Martinet all'indoeuropeo comune spicca dunque per ricchezza di membri. Ipotizz\u00f2 la presenza di varie occlusive prenasalizzate (mph, nt, nth, nt\u0294) e forn\u00ec una particolare formulazione della teoria delle laringali a dieci elementi, spesso labializzati: \u03c7, \u0281, \u03c7w, \u0281w, \u1e33, \u0295, \u1e33w, \u0295w, \u0294, h. Si tratta dell'inventario pi\u00f9 ricco tra quelli proposti nell'ambito della teoria delle laringali. Aderendo alla teoria delle glottali, Martinet propose anche in questo caso un inventario originale dei fonemi da attribuire all'indoeuropeo. Condividendo con tutti gli altri glottalisti la necessit\u00e0 di eliminare, per ragioni comparative, la IV serie (quella definita dai Neogrammatici sorda aspirata: */th/), propose di ridefinire le tre serie rimanenti (la sorda */t/, la sonora */d/ e la sonora aspirata */dh/ della ricostruzione neogrammaticale) come sorda glottalizzata/sorda/sorda aspirata: t\u0294/t/th. Tale ricostruzione, tipologicamente inappuntabile in quanto presente in numerose lingue reali, non ha tuttavia trovato molti consensi tra gli indoeuropeisti, maggiormente propensi ad accogliere la ricostruzione sorda glottalizzata/sorda/sonora (t\u0294/t/d), che appare comparativamente meglio fondata. Tanto sulle laringali quanto sulle glottali il dibattito interno all'indoeuropeistica resta tuttavia aperto."}
{"id": "2082442", "revid": "297745", "url": "https://it.wikipedia.org/wiki?curid=2082442", "title": "Giovan Battista Canal", "text": ""}
{"id": "2082443", "revid": "1543377", "url": "https://it.wikipedia.org/wiki?curid=2082443", "title": "Acacitli", "text": "Secondo il \"Cr\u00f3nica Mexicayotl\", sua figlia Tezcatlan Miyahuatzin spos\u00f2 Acamapichtili, il primo \"tlatoani\" di Tenochtitlan, e diede alla luce Huitzil\u00edhuitl."}
{"id": "2082445", "revid": "599013", "url": "https://it.wikipedia.org/wiki?curid=2082445", "title": "Lew Hitch", "text": "Carriera.\nHigh school e college.\nDopo aver giocato alla \"Griggsville-Perry High School\", passo due anni al \"Culver-Stockton College\", un \"junior college\" nel Missouri, prima di trasferirsi alla Kansas State University, dove gioc\u00f2 due anni per coach Jack Gardner.\nNell'anno da \"senior\" contribu\u00ec alla prima apparizione di Kansas State alle Final Four. Nella finale per il titolo, vennero per\u00f2 sconfitti da Kentucky.\nKansas State termin\u00f2 la stagione con un record di 25-4, e Hitch segn\u00f2 8,8 punti a partita.\nNBA.\nNel Draft NBA 1951 venne selezionato al secondo giro, come 19\u00aa scelta assoluta dai Minneapolis Lakers. Nella squadra guidata da George Mikan vinse, in un ruolo da comprimario, i due successivi titoli NBA.\nPrima dell'inizio della stagione 1953-54 venne venduto ai Milwaukee Hawks, dove segn\u00f2 8,0 punti di media in 34,1 minuti a partita, in una squadra che si classific\u00f2 per\u00f2 all'ultimo posto della Western Division.\nAll'inizio della stagione successiva torn\u00f2 a Minneapolis, in cambio di Bobby Watson. Hitch riprese il suo ruolo di riserva, ma i Lakers persero per due anni consecutivi la finale di division.\nDiventato free agent al termine della stagione, si accord\u00f2 per il 1956-57 con i Rochester Royals, che lo cedettero dopo 30 partite ai Philadelphia Warriors. Le 38 partite giocate ai Warriors furono le ultime della sua carriera NBA: si ritir\u00f2 infatti al termine della stagione.\nDopo il ritiro divenne insegnante e dirigente scolastico in diverse scuole del Kansas, fino al 1990, quando and\u00f2 in pensione."}
{"id": "2082447", "revid": "729019", "url": "https://it.wikipedia.org/wiki?curid=2082447", "title": "FA Cup 1974-1975", "text": "La FA Cup 1974-75 \u00e8 stata la novantaquattresima edizione della competizione calcistica pi\u00f9 antica del mondo."}
{"id": "2082451", "revid": "287204", "url": "https://it.wikipedia.org/wiki?curid=2082451", "title": "Michael William Balfe", "text": "Biografia.\nPrimi anni.\nFiglio di un maestro di ballo, dal quale ricevette anche i primi insegnamenti musicali, Balfe, tra il 1814 e il 1815, inizi\u00f2 a suonare il violino per le classi di danza del padre e, all'et\u00e0 di sette anni, compose la sua prima polacca. Alla morte del genitore nel 1823, l'adolescente Balfe si spost\u00f2 a Londra dove fu ingaggiato come violinista nell'orchestra del Drury Lane della quale alla fine assunse un ruolo di guida e si esib\u00ec anche saltuariamente come direttore.\nCarriera come cantante.\nContemporaneamente, Balfe, che aveva un'aggraziata voce di baritono, inizi\u00f2 ad esibirsi anche come cantante lirico nei teatri di provincia, debuttando senza molta fortuna a Norwich ne Il franco cacciatore di Weber. Nel 1825 si trasfer\u00ec a Roma dove studi\u00f2 irregolarmente con Pa\u00ebr e poi a Milano dove approfond\u00ec i suoi studi di canto con il grande basso rossiniano Filippo Galli. In Italia scrisse il suo primo componimento drammatico, il balletto \"La Perouse\". Balfe fu quindi scritturato per tre anni da Rossini al Th\u00e9\u00e2tre des Italiens a Parigi dove debutt\u00f2, alla fine del 1827, come \"Figaro\" nel Barbiere di Siviglia.\nBalfe ritorn\u00f2 per\u00f2 presto in Italia dove, nei seguenti nove anni, cant\u00f2 in molti teatri ed inizi\u00f2 anche la composizione di opere liriche. Durante questo periodo spos\u00f2 Luisa Roser, una cantante ungherese che aveva conosciuto a Bergamo da cui ebbe Vittoria (1837-1871) che fu una cantante lirica sposata in prime nozze con il baronetto inglese John Fiennes Twistleton Crampton e in seconde nozze il nobile spagnolo Jos\u00e9 Maria Bernardino Fern\u00e1ndez de Velasco y Jaspe (1836-1888), XV duca di Fr\u00edas e grande di Spagna da cui ebbe tre figli.\nCarriera come compositore.\nBalfe torn\u00f2 a Londra nel 1833 ed intensific\u00f2 l'attivit\u00e0 di compositore iniziata in Italia, pur continuando anche la propria carriera di cantante (nel 1838 fu il primo \"Papageno\" inglese). Nel 1836, incoraggiato dal successo del precedente \"Siege of Rochelle\", al Drury Lane, egli diede alle scene, l'opera \"The Maid of Artois\", il cui successo fu garantito dalla partecipazione di una stella di prima grandezza come Maria Malibran.\nDal 1846 al 1852 Balfe ricevette l'incarico di primo direttore per l'opera italiana all'Her Majesty's Theatre [Italian Opera House (1837-1847)], ma continu\u00f2 a viaggiare per tutta l'Europa curando la rappresentazione dei suoi lavori. In effetti, egli si rivel\u00f2 un compositore davvero prolifico.\nIn tutto, Balfe compose almeno 29 opere. Scrisse anche diverse cantate (tra cui \"Mazeppa\" nel 1862) e una sinfonia (1829). L'opera pi\u00f9 grande e pi\u00f9 famosa gi\u00e0 ai suoi tempi e l'unica a non uscire mai completamente dal repertorio della provincia inglese, prima delle sue riprese anche a livello del Covent Garden, \u00e8 stata \"The Bohemian Girl\", che viene ancora eseguita regolarmente ancora oggi.\nEpilogo.\nBalfe si ritir\u00f2 nel 1864 nell'Hertfordshire, dove affitt\u00f2 una tenuta di campagna e mor\u00ec nella Rowney Abbey di Wire nel 1870. Fu sepolto nel Kensal Green Cemetery a Londra e, nel 1882, gli fu dedicato un medaglione ricordo nell'Abbazia di Westminster, fra i grandi \"britannici\".\nBalfe, che pu\u00f2 senz'altro essere considerato come il secondo compositore di lingua inglese dell'800 dopo Sullivan, si adoper\u00f2 per risollevare il livello della produzione operistica britannica, superando il pastiche ed anche, parzialmente, la forma mista parlato/cantato usuale nei teatri inglesi. A un certo \"rossinismo\" di base, la sua musica, elegante e misurata, scorrevole e melodica, aggiunse poi il richiamo, progressivamente sempre pi\u00f9 marcato, all'op\u00e9ra-comique francese.\nElenco delle opere.\nBalfe scrisse anche tre opere in francese, \"Les quatre fils Aymon\" (1844) per l'Op\u00e9ra Comique e \"Le puits d'amour\" (1843) e \"L'\u00e9toile de Seville\" (1845) per il Th\u00e9\u00e2tre de l'Acad\u00e9mie Royale de Musique, nonch\u00e9 una sinfonia (1829), oltre 250 fra lied e arie da concerto e almeno 9 cantate, fra cui l\"Inno delle Nazioni\" (1851), \"Mazeppa\" (1862) e \"The Sleeping Queen\" (1864).\nRegistrazioni.\nLe registrazioni del lavoro di Balfe comprendono quanto segue:"}
{"id": "2082454", "revid": "1305772", "url": "https://it.wikipedia.org/wiki?curid=2082454", "title": "No World Order", "text": "No World Order (\"nessun ordine mondiale\" in lingua inglese) pu\u00f2 riferirsi a:"}
{"id": "2082459", "revid": "161374", "url": "https://it.wikipedia.org/wiki?curid=2082459", "title": "Quarto vangelo", "text": ""}
{"id": "2082462", "revid": "20231911", "url": "https://it.wikipedia.org/wiki?curid=2082462", "title": "Museo Diocesano di Grosseto", "text": ""}
{"id": "2082463", "revid": "481349", "url": "https://it.wikipedia.org/wiki?curid=2082463", "title": "Giochi olimpici", "text": "I Giochi olimpici dell'era moderna sono un evento sportivo quadriennale che prevede la competizione tra i migliori atleti del mondo in quasi tutte le discipline sportive praticate nei cinque continenti abitati.\nEssi, pur essendo comunemente chiamati anche Olimpiadi, non sono da confondere con l'Olimpiade: quest'ultima indica l'intervallo di tempo di quattro anni che intercorre tra un'edizione dei Giochi olimpici e la successiva. Per questo, anche se i Giochi del 1916, 1940 e 1944 non sono stati disputati, si \u00e8 continuato a conteggiare le Olimpiadi, cosicch\u00e9 i Giochi di sono stati la trentaduesima edizione.\nIl nome Giochi olimpici \u00e8 stato scelto per ricordare i Giochi olimpici antichi che si svolgevano nell'Antica Grecia in onore degli dei presso la citt\u00e0 di Olimpia , nei quali si confrontavano i migliori atleti greci. Il barone Pierre de Coubertin alla fine del XIX secolo ebbe l'idea di organizzare dei giochi simili a quelli dell'antica Grecia, e quindi preclusi al sesso femminile, ma su questo punto non venne ascoltato. Le prime Olimpiadi dell'era moderna si svolsero ad Atene nel 1896. A partire dal 1924, vennero istituiti anche dei Giochi olimpici specifici per gli sport invernali. In pi\u00f9, esistono anche le Paralimpiadi, competizioni fra persone disabili. A partire dal 1994 l'edizione invernale non si tiene pi\u00f9 nello stesso anno dell'edizione estiva, ma sfasata di due anni.\nLa bandiera olimpica, uno dei simboli pi\u00f9 riconosciuti al mondo, raffigura cinque anelli intrecciati in campo bianco, che simboleggiano i cinque continenti. I colori scelti sono presenti nelle bandiere di tutte le nazioni, quindi la loro combinazione simboleggia tutti i Paesi, mentre l'intreccio degli anelli rappresenta l'universalit\u00e0 dello spirito olimpico.\nLe regole e le linee guida per l'organizzazione dei giochi olimpici (sia quelli estivi che quelli invernali), compreso come deve essere il simbolo delle Olimpiadi, quale deve essere la bandiera e il motto, sono contenuti nella Carta Olimpica, un documento ufficiale composto da 6 capitoli e 61 paragrafi, nei quali si spiegano i valori del Movimento olimpico, come si celebrano, si organizzano e si amministrano i giochi olimpici.\nStoria.\nI primi giochi olimpici si svolsero nel 776 a.C. ad Olimpia, in Grecia.\nAll'inizio era essenzialmente una manifestazione locale e veniva disputata unicamente un'antica gara di corsa. Successivamente si aggiunsero altri sport e i Giochi arrivarono a comprendere corsa, pugilato, lotta e pentathlon.\nDa quel momento in poi, i Giochi divennero lentamente sempre pi\u00f9 importanti in tutta la Grecia antica, raggiungendo l'apice nel VI secolo a.C. e nel V secolo a.C. Le Olimpiadi avevano anche un'importanza religiosa, in quanto si svolgevano in onore di Zeus, una statua del quale si trovava ad Olimpia. Il numero di gare crebbe a venti, e le celebrazioni si estendevano su pi\u00f9 giorni. I vincitori delle gare erano ammirati e immortalati. I Giochi si tenevano ogni quattro anni e il periodo della celebrazione divenne noto come Olimpiade. Per tutta la durata dei giochi (cinque giorni) venivano sospese le guerre in tutta la Grecia: questa era chiamata tregua olimpica. I Greci usavano le Olimpiadi anche come metodo per contare gli anni. Anche oggi si svolgono ogni 4 anni.\nLa partecipazione era riservata a greci liberi che potessero vantare antenati greci. La necessit\u00e0 di dedicare molto tempo agli allenamenti comportava che solo i membri delle classi pi\u00f9 facoltose potessero prendere in considerazione di partecipare. Venivano esclusi dalla partecipazione gli schiavi, i barbari (cio\u00e8 gli stranieri), gli assassini, i sacrileghi e le donne.\nI Giochi persero gradualmente importanza con l'aumentare del potere Romano in Grecia. Sorsero problemi legati alla corruzione all'interno delle competizioni sportive, nonch\u00e9 problemi legati alla sicurezza delle manifestazioni.\nL'avvento del cristianesimo ebbe un'influenza determinante sul declino dei Giochi e la loro estinzione. Quando il cristianesimo divenne la religione ufficiale dell'Impero Romano, i vescovi e scrittori cristiani, palesarono la loro avversione per le celebrazioni e i riti pagani e la loro repulsione nei confronti dell'agonismo. I Padri della Chiesa in numerosi scritti esortano i cristiani a resistere alle infatuazioni dei ludi agonali: sant'Agostino deprec\u00f2 con toni aspri gli spettacoli atletici. Fu cos\u00ec che nel 393 d.C., sulla scia della strage di Tessalonica (avvenuta tre anni prima), dietro l'influenza del vescovo di Milano Ambrogio, l'imperatore Teodosio li viet\u00f2, ponendo fine a una storia durata pi\u00f9 di 1000 anni.\nLa rinascita dei Giochi olimpici.\nLa memoria degli antichi Giochi olimpici rimase viva, esercitando fascino ed inducendo, nell'Et\u00e0 moderna, a dei \"revival\": gi\u00e0 nel XVII secolo, si teneva in Inghilterra un festival sportivo che prendeva proprio il nome dalle Olimpiadi. Nei secoli seguenti eventi simili vennero organizzati in Francia e in Grecia, ma si trattava di manifestazioni su piccola scala e sicuramente non internazionali. Questo era il caso al tempo della Rivoluzione francese quando si svolsero le Olimpiadi della Repubblica nel 1796, 1797 e 1798. L'interesse nella rinascita dei Giochi olimpici crebbe quando le rovine dell'antica Olimpia vennero scoperte dagli archeologi tedeschi alla met\u00e0 del XIX secolo.\nContemporaneamente un barone francese, Pierre de Coubertin, cercava una spiegazione alla sconfitta francese nella guerra franco-prussiana (1870-1871). Giunse alla conclusione che i francesi non avevano ricevuto un'educazione fisica adeguata, e si impegn\u00f2 per migliorarla. De Coubertin voleva anche trovare un modo di avvicinare le nazioni, di permettere ai giovani del mondo di confrontarsi in una competizione sportiva, piuttosto che in guerra. La rinascita dei Giochi avrebbe permesso di raggiungere entrambi gli obiettivi.\nNel 1892, durante il quinto anniversario dell'Unione delle societ\u00e0 francesi degli sport atletici, De Coubertin chiese il rilancio dei Giochi olimpici, ma senza molto successo. De Coubertin present\u00f2 ancora una volta in pubblico le sue idee nel giugno 1894 durante un congresso presso l'universit\u00e0 della Sorbona a Parigi. Il 23 giugno, ultimo giorno del congresso, venne deciso che i primi Giochi olimpici dell'era moderna si sarebbero svolti nel 1896 ad Atene, in Grecia, la terra dove erano nati in antichit\u00e0. Fu fondato il Comitato Olimpico Internazionale (CIO) per organizzare l'evento, sotto la presidenza del greco Dem\u00e9trios Vik\u00e9las.\nLe prime Olimpiadi dell'era moderna furono un successo. Con 241 atleti, fu per l'epoca il pi\u00f9 grande evento sportivo internazionale mai organizzato. La Grecia chiese di diventare sede permanente di tutti i futuri Giochi olimpici, ma il CIO decise che le Olimpiadi avrebbero dovuto essere organizzate di volta in volta in una nazione diversa, al fine di sottolinearne maggiormente l'universalit\u00e0. Le seconde Olimpiadi furono assegnate a Parigi, Francia.\nInterferenze con le Olimpiadi.\nGuerra.\nContrariamente alle speranze del barone De Coubertin, le Olimpiadi non impedirono le guerre. I Giochi della VI Olimpiade nel 1916 furono cancellati a causa dello scoppio della prima guerra mondiale, e lo stesso avvenne per le edizioni del 1940 e del 1944 a causa della seconda guerra mondiale. Inoltre i vincitori della prima guerra mondiale impedirono alle nazioni sconfitte di partecipare ai Giochi di . Lo stesso accadde nel 1948; tutte le nazioni che persero la guerra (tranne l'Italia, a cui venne riconosciuta l'attenuante di aver dichiarato guerra, dopo l'armistizio del 1943, all'invasore tedesco) vennero escluse dai Giochi di Londra. Dal 1992 il CIO in occasione di ogni Olimpiade chiede ufficialmente alla comunit\u00e0 internazionale (con il supporto dell'ONU) di osservare la tregua olimpica.\nPolitica.\nLa politica interfer\u00ec sullo svolgimento delle Olimpiadi anche in altre occasioni. I Giochi di furono utilizzati come strumento di propaganda dal Partito Nazionalsocialista Tedesco dei Lavoratori. In queste Olimpiadi, Luz Long diede a Jesse Owens consigli utili a vincere il salto in lungo, nonostante fosse un suo avversario; questo gesto viene considerato da molti un esempio di \"vero spirito olimpico\". La Spagna non prese parte a queste Olimpiadi e, come contromanifestazione a queste, il governo spagnolo del Fronte Popolare organizz\u00f2 a Barcellona una competizione sportiva internazionale chiamata Olimpiade Popolare, che non pot\u00e9 tuttavia avere luogo a causa dello scoppio della guerra civile spagnola.\nL'URSS non prese parte ai Giochi fino alle Olimpiadi di e dal 1928 al 1956 organizz\u00f2 una competizione sportiva internazionale chiamata Spartachiadi. Molti atleti comunisti scelsero di non disputare le Olimpiadi e disputarono invece le Spartachiadi.\nI Giochi di furono i primi ad essere boicottati: Paesi Bassi, Spagna e Svizzera rifiutarono di parteciparvi in segno di protesta per la repressione da parte sovietica della rivolta ungherese del 1956; inoltre anche Cambogia, Egitto, Iraq e Libano boicottarono i Giochi a causa della crisi di Suez.\nUn evento a rilevanza politica di scala minore avvenne durante le celebrazioni dei giochi di . Due atleti afroamericani della squadra di atletica leggera degli Stati Uniti d'America, Tommie Smith e John Carlos, durante l'esecuzione dell'inno statunitense alla cerimonia di premiazione dei 200 metri, eseguirono il saluto delle Pantere Nere per denunciare il razzismo contro gli afroamericani negli Stati Uniti.\nIl massacro di Monaco di Baviera fu un evento terroristico avvenuto durante le Olimpiadi estive del 1972, a Monaco di Baviera (Germania Ovest). Un commando dell'organizzazione terroristica palestinese Settembre Nero irruppe negli alloggi destinati agli atleti israeliani del villaggio olimpico, uccidendo subito due atleti che avevano tentato di opporre resistenza e prendendo in ostaggio altri nove membri della squadra olimpica di Israele. Durante il sequestro ed il successivo tentativo di liberazione da parte della polizia tedesca, tutti gli atleti sequestrati furono uccisi; morirono anche cinque fedayyin ed un poliziotto tedesco.\nNegli anni settanta e ottanta furono invece i boicottaggi a segnare i Giochi. Prima furono i paesi africani a boicottare per protestare contro la tourn\u00e9e in Sudafrica, in pieno regime di apartheid, della nazionale neozelandese di rugby. Ai Giochi di furono gli Stati Uniti, assieme ad altri paesi del blocco occidentale, a rifiutarsi di partecipare a causa dell'intervento sovietico in Afghanistan. Per reazione, i sovietici e i loro partner del blocco orientale boicottarono i successivi Giochi di . Inoltre la Corea del Nord boicott\u00f2 le olimpiadi di e venne appoggiata da Cuba, Madagascar, Etiopia e Nicaragua.\nPandemia di COVID-19.\nIl 24 marzo 2020 \u00e8 stato annunciato il rinvio al 2021 dei Giochi della XXXII Olimpiade per la pandemia di COVID-19. Per tale rinvio, per la prima volta nella storia dei Giochi olimpici estivi, la manifestazione si disputa in un anno dispari e, per l'emergenza sanitaria, senza pubblico.\nIl CIO e il Movimento Olimpico.\nIl Comitato Olimpico Internazionale, fondato il 23 giugno 1894 dal barone francese Pierre de Coubertin, \u00e8 la massima autorit\u00e0 del Movimento Olimpico. Il suo ruolo \u00e8 quello di promuovere sport, anche di alti livelli, solamente come sport, per tutti, e senza distinzioni. Inoltre, garantisce la regolare organizzazione dei Giochi ed incoraggia fortemente la promozione dello sport femminile, dell'etica sportiva e dello sport pulito, senza doping. Le regole e le linee guida in base alle quali il CIO opera sono delineate nello Statuto Olimpico.\nIl Comitato Olimpico Internazionale \u00e8 attualmente guidato dal tedesco Thomas Bach.\nTre gruppi di organizzazioni operano a un livello pi\u00f9 specialistico:\nAttualmente, 202 Comitati Olimpici Nazionali e 35 Federazioni Internazionali fanno parte del Movimento Olimpico. I Comitati Organizzatori dei Giochi vengono disciolti dopo le celebrazioni dei Giochi, quando tutto il lavoro burocratico \u00e8 stato svolto.\nPi\u00f9 in generale, il termine \"Movimento Olimpico\" viene talvolta usato per comprendere chiunque e qualsiasi cosa sia coinvolta nelle Olimpiadi, come i corpi di governo sportivo nazionali, gli atleti, i media e gli sponsor dei Giochi.\nIl CIO ritiene tutti i diritti relativi alla organizzazione, marketing, trasmissione, e riproduzione attraverso qualunque mezzo dei Giochi olimpici. \u00c8 titolare di tutti i diritti riguardanti i giochi olimpici estivi e invernali: simboli, bandiera, immagine, motto, inno, compreso il simbolo dei cinque cerchi.\nIl Movimento Olimpico riceve la maggior parte dei suoi finanziamenti dai diritti dei Giochi comprati dalle televisioni di tutto il mondo. Inoltre beneficia dei Partner Olimpici, attraverso un programma di sponsorizzazione, che comprende molte societ\u00e0 multinazionali.\nLa sede del CIO \u00e8 a Losanna, Svizzera.\nContestazioni al CIO.\nIl CIO \u00e8 stato pi\u00f9 volte oggetto di contestazione da parte di associazioni e della societ\u00e0 civile. Fra i tanti aspetti che vengono contestati il fatto che alcuni membri del CIO stesso fossero uomini politicamente legati a dittatori.\nEmblematici i casi di Juan Antonio Samaranch, ex presidente del CIO e elemento di spicco della dittatura di Francisco Franco, e di Mohamad Bob Hasan, ex membro del CIO e ministro del dittatore Suharto. Particolari contestazioni suscitarono l'assegnazione dell'\"Ordine Olimpico\" a personalit\u00e0 dittatoriali e sanguinarie come Nicolae Ceau\u0219escu e a personalit\u00e0 discusse come Henry Kissinger.\nUn elemento di critica \u00e8 la riproposizione del \"rito\" della marcia della fiamma olimpica, introdotto dal regime nazista di Adolf Hitler durante le olimpiadi di Berlino nel 1936.\nAltre perplessit\u00e0 nascono dalle ragioni dell'assegnazione della sede di svolgimento dei giochi olimpici. Tale aspetto \u00e8 balzato agli onori della cronaca durante i giochi invernali di Salt Lake City, dove la magistratura inquirente ha ipotizzato reati di corruzione nei confronti di alcuni membri per avvantaggiare alcune candidature piuttosto di altre. La procedura di assegnazione prevede che a circa dieci anni dalla data delle competizioni si presentino davanti al CIO le citt\u00e0 candidate, rappresentate dai comitati promotori, sottoponendo il loro programma sportivo e infrastrutturale e ponendolo al vaglio e allo studio del CIO.\nDopo la votazione si passa alla firma di un contratto piuttosto complesso, in cui \u00e8 previsto, tra l'altro, che i governi nazionali firmatari garantiscano che una percentuale degli incassi (per esempio, i proventi del marketing) andranno al CIO e che questi non sar\u00e0 coinvolto in eventuali passivi dell'organizzazione, che ovviamente saranno accollati al settore pubblico nazionale, visto che i comitati organizzatori sono, \"de facto\", \"casse vuote\".\nAnche l'ingresso nel CIO ha spesso destato dubbi, in quanto non avviene attraverso elezione dei membri o nomina da parte di qualche ente governativo, ma tramite un meccanismo di cooptazione del presidente, e i membri non hanno la facolt\u00e0 di esprimere opinioni ufficiali discordi dalla versione CIO. L'amministrazione del CIO si svolge attraverso l'assemblea plenaria, ma il potere vero \u00e8 in mano al comitato esecutivo, composto da quindici membri tra cui il presidente del CIO, quattro vicepresidenti e altri dieci che durano in carica quattro anni e sono scelti dall'assemblea con voto segreto.\nSimboli olimpici.\nIl movimento olimpico utilizza diversi simboli, principalmente ispirati alle idee e agli ideali espressi da De Coubertin.\nProbabilmente il simbolo pi\u00f9 noto sono i cinque cerchi della bandiera olimpica, che viene issata ad ogni edizione dei Giochi a partire dal 1920 Essa raffigura cinque anelli, di diverso colore, intrecciati in campo bianco. Gli anelli sono cinque come i continenti abitati: Africa, America, Asia, Europa e Oceania. L'intreccio degli anelli rappresenta l'universalit\u00e0 dello spirito olimpico.\nI colori scelti per i cinque cerchi sono, da sinistra a destra: azzurro, giallo, nero, verde e rosso. Insieme al bianco dello sfondo, questi colori erano presenti nelle bandiere di tutte le nazioni del mondo nel momento in cui furono scelti. La combinazione dei colori simboleggia quindi tutti i Paesi.\nSul Manuale Olimpico Ufficiale, fino al 1951, era riportata un'associazione tra colori dei cerchi e continenti. L'associazione fu poi ritirata dal CIO e dunque non \u00e8 pi\u00f9 ufficiale, ma ci\u00f2 avvenne quando ormai essa si era diffusa a livello mondiale. L'associazione pi\u00f9 comune \u00e8 la seguente: l'Africa \u00e8 rappresentata dal nero, l'America dal rosso, l'Asia dal giallo, l'Europa dal verde, l'Oceania dal blu. A volte l'Europa \u00e8 invece associata al blu, per influenza della bandiera dell'Unione europea, e l'Oceania al verde. L'abolizione dell'associazione ufficiale tra colori dei cerchi e continenti fu dovuta al fatto che \"...non \u00e8 possibile trovare una prova certa che tale assegnazione di colori sia stata un'idea originale di P. de Coubertin, che potrebbe averla approvata in un momento successivo\".\nIl motto olimpico ufficiale \u00e8 stato fino al 19 luglio 2021 \"Citius, Altius, Fortius\", un'espressione latina che significa \"pi\u00f9 veloce, pi\u00f9 alto, pi\u00f9 forte\". La frase fu usata per la prima volta in occasione di . Il 20 luglio 2021, durante la 138\u00aa sessione del CIO svoltasi a Tokyo in occasione dei Giochi della XXXII Olimpiade, il motto \u00e8 stato ufficialmente aggiornato in \"\"Citius, Altius, Fortius - Communiter\",\" traducibile in italiano come \"pi\u00f9 veloce, pi\u00f9 alto, pi\u00f9 forte - insieme\".\nUn altro motto, non ufficiale ma non questo meno diffuso, fu la famosa frase pronunciata da De Coubertin \"L'importante non \u00e8 vincere ma partecipare\". Egli stesso, quando la pronunci\u00f2, ne cit\u00f2 la fonte: la predica di un vescovo della Pennsylvania durante le Olimpiadi del 1908. La frase originale diceva: \"L'importante nella vita non \u00e8 solo vincere, ma aver dato il massimo. Vincere senza combattere non \u00e8 vincere\". Il vescovo si chiamava Ethelbert Talbot.\nLa fiamma olimpica viene accesa ad Olimpia, patria delle Olimpiadi dell'antichit\u00e0, e poi portata da una staffetta di tedofori fino alla citt\u00e0 che ospita i Giochi, dove servir\u00e0 per accendere il braciere olimpico, che sar\u00e0 spento una volta terminato l'evento.\nCerimonia di apertura.\nLa cerimonia di apertura di un'Olimpiade comprende diversi elementi.\nDopo il conto alla rovescia all'inizio dell'evento, si comincia con le attrazioni preparate dal Paese che ospita l'evento. Esse, normalmente, prevedono danze, canti e coreografie ispirate al folclore e alla storia del paese ospitante.\nSi continua con la sfilata dei paesi partecipanti, con gli atleti che marciano nello stadio divisi per nazione. I paesi sfilano secondo l'ordine alfabetico della lingua del paese ospitante, (nel caso della Cina, le nazioni sono state disposte a seconda del numero dei tratti contenenti l'ideogramma del nome del Paese) con due sole eccezioni: la Grecia entra per prima (essendo la patria dei Giochi dell'antichit\u00e0 e avendo ospitato la prima edizione di quelli moderni), mentre il paese ospitante entra per ultimo nello stadio. Ogni delegazione nazionale \u00e8 preceduta da un alfiere con la bandiera del paese. Fare il portabandiera della propria nazione alle Olimpiadi \u00e8 considerato un grande onore, e spesso questo ruolo viene assegnato ad uno degli atleti pi\u00f9 rappresentativi. Al termine della sfilata, seguono i discorsi del presidente del Comitato Organizzatore dell'edizione dei giochi e del Presidente del Comitato Olimpico Internazionale. Quindi il capo di Stato del paese organizzatore apre formalmente l'Olimpiade.\nPoi viene suonato l'inno olimpico e viene issata la bandiera olimpica vicino a quella del Paese ospitante. Successivamente, tutti i portabandiera si riuniscono attorno ad un podio, dove un rappresentante degli atleti e uno dei giudici di gara (entrambi del paese ospitante) pronunciano il giuramento olimpico (reggendo il vessillo dei 5 cerchi), impegnandosi a nome di tutti a gareggiare e a giudicare secondo le regole che governano i Giochi olimpici.\nInfine arriva il momento in cui la torcia con la fiamma olimpica entra nello stadio, dopo la lunga staffetta che nei mesi precedenti l'ha portata da Olimpia alla sede dei Giochi. All'ultimo tedoforo (spesso un atleta famoso o una personalit\u00e0 del paese ospitante) spetta il compito di accendere il braciere, in cui il fuoco olimpico arder\u00e0 per tutta la durata dei Giochi. Contemporaneamente vengono liberate delle colombe, simbolo di pace.\nCerimonia di chiusura.\nLa cerimonia di chiusura \u00e8 pi\u00f9 semplice e meno formale di quella di apertura.\nGli atleti entrano nello stadio mescolati tra loro, senza distinzione per nazione. Vengono issate tre bandiere con i rispettivi inni: quella del paese ospitante, quella della Grecia, quella del paese futuro ospitante dei giochi.\nPoi seguono i discorsi del presidente del comitato organizzatore e quello del presidente del CIO, il quale dichiara chiusi i giochi e invita i giovani del mondo a raccolta alla prossima edizione delle Olimpiadi tra quattro anni.\nLa bandiera olimpica viene calata. Una versione speciale di essa \u00e8 consegnata al sindaco della citt\u00e0 che ospiter\u00e0 la successiva edizione delle Olimpiadi (il quale deve sventolarla otto volte).\nAnche nella cerimonia di chiusura c'\u00e8 spazio per la parte artistica, con richiami sia al paese che ha appena ospitato i Giochi, sia alla nazione che li ospiter\u00e0 tra quattro anni, la quale viene presentata in un segmento di breve durata.\nDai Giochi estivi di la premiazione della Maratona maschile avviene durante la cerimonia di chiusura; dai Giochi invernali di avviene la stessa cosa con la 50 km di fondo maschile.\nInfine, la fiamma olimpica viene spenta.\nL'utilizzo dei fuochi (spettacolo pirotecnico) a conclusione della Cerimonia fa parte integrante del Protocollo Olimpico.\nSport olimpici.\nAi Giochi di erano presenti 28 discipline sportive, secondo la classificazione adottata dal CIO. Bisogna comunque tenere presente che a volte pi\u00f9 sport vengono raggruppati sotto lo stesso nome (per esempio, nel nuoto sono compresi anche i tuffi). Soltanto 5 sport sono sempre stati presenti alle Olimpiadi sin dal 1896: atletica leggera, ciclismo, scherma, ginnastica (artistica, la ritmica fu introdotta solo nel 1984) e nuoto. All'elenco andrebbe aggiunto anche il canottaggio, che era in programma nel 1896, ma le gare furono annullate a causa del maltempo.\nNelle Olimpiadi invernali sci di fondo, bob a quattro, pattinaggio di figura, hockey su ghiaccio, combinata nordica, salto con gli sci e pattinaggio di velocit\u00e0 sono sempre stati presenti nei programmi dei Giochi olimpici invernali. Gare di pattinaggio di figura e hockey su ghiaccio erano gi\u00e0 presenti nei giochi estivi prima dell'introduzione di giochi invernali separati. Altre, come sci alpino, slittino, curling, snowboard e biathlon sono state aggiunte nel corso degli anni.\nNegli ultimi anni il CIO ha inserito nuovi sport nel programma olimpico, tra cui lo snowboard e il beach volley. Dagli anni venti in poi, nessuna disciplina era mai stata tolta dal programma olimpico ma, viste le dimensioni ormai raggiunte dall'evento olimpico, dopo il 2004 il CIO si \u00e8 riservata la possibilit\u00e0 di escludere alcuni sport. Sport con poco seguito di pubblico o molto costosi sono destinati quindi a sparire dalle Olimpiadi: il baseball e il softball, ad esempio, non sono stati presenti a Londra nel 2012. Per l'edizione del 2016 il CIO ha approvato l'allargamento a 28 sport e ha quindi inserito ai 26 previsti per la rassegna precedente il golf ed il rugby a 7 (gi\u00e0 presente a , e come versione a 15).\nFino al 1992 alle Olimpiadi trovavano posto anche i cosiddetti \"sport dimostrativi\". Le gare di queste discipline si svolgevano contestualmente agli altri eventi olimpici, ma le medaglie assegnate non facevano parte del medagliere ufficiale. Spesso si trattava di sport molto popolari nel paese ospitante, ma poco noti a livello mondiale (per esempio, la palla basca a ). In alcuni casi, come il baseball, il taekwondo e il curling, gli sport dimostrativi sono stati successivamente inclusi a pieno titolo nel programma olimpico. \nNel 2020 il CIO ha inserito una nuova disciplina, lo skateboard.\nCompetizioni artistiche.\nL'inserimento delle competizioni d'arte nei giochi olimpici, desiderio primario del barone De Coubertin, che voleva mantenere l'impostazione originale dei giochi panellenici della Grecia antica, impose al Comitato Olimpico Internazionale di dare enfasi anche all'aspetto culturale e intellettuale, oltre che a quello fisico e sportivo, nella organizzazione delle competizioni. Fu comunque necessario un certo periodo di tempo prima che gli artisti di tutto il mondo si convincessero a partecipare ai Giochi, trovando necessariamente la fonte di ispirazione per le loro creazioni nelle discipline sportive.\nA partire dall'edizione di , fino a quella di , i Giochi si svolsero regolarmente (con la sola eccezione del 1916, per la guerra in corso), comprendendo diverse discipline artistiche. Dalle arti figurative (scultura e pittura), alla musica (canto e orchestra), all'architettura (progettazione e urbanistica), alla letteratura (epica e poesia). La seconda guerra mondiale interruppe il \"ciclo olimpico\" (1940, 1944), che riprese, comprendendo l'Arte soltanto per un'edizione, con i Giochi di . Nelle successive edizioni, senza apparenti giustificazioni, se non la maggiore difficolt\u00e0 a dimostrare la condizione \"dilettantistica\" dei concorrenti, i Giochi olimpici si svolsero senza il contributo culturale e intellettuale delle discipline artistiche, proseguendo fino ai giorni nostri nella veste attuale, pur aggiornandosi con l'esclusione o l'inserimento di discipline sportive sorpassate, ovvero di nuovo interesse. Oggi le discipline artistiche e culturali sono staccate completamente dai giochi, fatta eccezione per le esibizioni, fuori gara, di vari artisti alle cerimonie di apertura e di chiusura.\nDilettanti e professionisti.\nSecondo De Coubertin gli atleti non dovevano gareggiare per denaro, e quindi fu deciso di non ammettere i professionisti ai Giochi olimpici. Nella storia delle Olimpiadi moderne questa regola ha generato diverse controversie.\nAd l'iscrizione di Carlo Airoldi, maratoneta italiano che si era recato nella capitale greca a piedi impiegando 28 giorni, non venne accettata perch\u00e9 Airoldi fu ritenuto dalla giuria un atleta \"professionista\" in quanto aveva ricevuto una cifra aggirantesi fra le 2000 e le 2500 peseta come premio ad una competizione di qualche anno prima.\nA , Jim Thorpe vinse la medaglia d'oro nel pentathlon e nel decathlon, ma venne poi squalificato perch\u00e9 si scopr\u00ec che in precedenza aveva giocato a baseball a livello semi-professionistico. Le medaglie gli furono restituite dal CIO solo nel 1983.\nIn un'altra occasione, alle Olimpiadi invernali di , gli sciatori svizzeri e austriaci boicottarono i Giochi per protesta contro l'esclusione dei maestri di sci dalle gare, ritenuti professionisti perch\u00e9 guadagnavano denaro dallo sci.\nCon il tempo molti si resero conto che la distinzione tra dilettanti e professionisti non aveva pi\u00f9 molto senso. Per esempio, molti atleti dei paesi dell'Europa orientale erano ufficialmente dipendenti statali (fenomeno dell'Atleta di stato), ma in realt\u00e0 erano stipendiati per allenarsi quotidianamente, quindi erano dilettanti di nome, ma non di fatto. Ci\u00f2 nonostante, il CIO continu\u00f2 ancora per anni a sostenere nominalmente lo sport dilettantistico.\nNegli anni ottanta le regole sul dilettantismo vennero allentate, e praticamente eliminate negli anni novanta. Questo permise, tra l'altro, agli USA di schierare per la prima volta ai Giochi di una squadra di pallacanestro costituita dai migliori giocatori del campionato professionistico americano, il cosiddetto \"Dream Team\" (\"la squadra dei sogni\").\nL'unica disciplina olimpica in cui non sono stati ammessi professionisti \u00e8 la boxe, prima dell'olimpiade di Rio 2016, dove hanno potuto partecipare a seguito della decisione dell'AIBA di ammetterli in gara.\nPer quanto riguarda il calcio, altro sport dove il professionismo \u00e8 molto diffuso, nella versione maschile l'unico vincolo riguarda l'et\u00e0: per ogni squadra sono ammessi al massimo 3 \"fuoriquota\" che abbiano superato i 23 anni e non c'\u00e8 obbligo di convocarli. Per un certo periodo invece fu in vigore una particolare regola che consentiva alle squadre UEFA e CONMEBOL di convocare giocatori mai presenti alla Coppa del mondo, limite che non avevano le altre confederazioni per ovvi motivi di competitivit\u00e0.\nRimangono comunque in vigore norme molto restrittive sulla pubblicit\u00e0, almeno sui campi di gara, anche se ci sono molti \"sponsor ufficiali olimpici\". Sulle divise degli atleti pu\u00f2 comparire solo il marchio della ditta produttrice, e anche questo non deve comunque superare delle dimensioni stabilite.\nFilm ufficiali dei Giochi olimpici.\nNel maggio 2000 il CIO ha annunciato di avere acquisito i diritti di oltre ore di materiale video realizzate fra e sui Giochi olimpici. Il Comitato ha altres\u00ec comunicato la notizia dell'attivazione di un sito internet ufficiale, nonch\u00e9 di aver comprato i diritti dei precedenti film ufficiali dei Giochi, da Olympia di Leni Riefenstahl del 1936 ai film di Bud Greenspan.\nI telespettatori italiani potevano vedere la maggior parte di questi film sulla rete televisiva satellitare ESPN Classic Sports che li ha nel proprio palinsesto e li ripropone periodicamente. Inoltre i DVD dei film sono disponibili sul mercato anglosassone in lingua originale e reperibili al pubblico italiano anche su siti come Amazon.com.\nDoping e Olimpiadi.\nUno dei principali problemi delle Olimpiadi \u00e8 il doping. Agli inizi del XX secolo, si iniziarono a usare droghe al fine di ottenere prestazioni sportive migliori.\nL'unica morte per doping avvenuta durante le Olimpiadi avvenne a , nella corsa di bici su strada. Il danese Knud Enemark Jensen cadde dalla sua bici e pi\u00f9 tardi mor\u00ec. L'autopsia rivel\u00f2 che l'atleta era sotto l'influenza di anfetamine.\nI test anti-doping furono introdotti dal CIO a partire dai Giochi del 1968. Il primo atleta ad essere trovato positivo fu il pentatleta svedese Hans-Gunnar Liljenwall, proprio durante le Olimpiadi di Citt\u00e0 del Messico, cui venne revocata la medaglia di bronzo. Settantatr\u00e9 atleti sono stati trovati positivi nei successivi 38 anni, tra cui molti vincitori di medaglie. La squalifica per doping pi\u00f9 nota fu quella del velocista canadese Ben Johnson, che aveva vinto i 100 metri a e fu poi trovato positivo agli steroidi anabolizzanti.\nNonostante i controlli, gli atleti hanno continuato ad utilizzare sostanze dopanti nel corso degli anni. Nel 1990 la rilevazione di alcuni documenti denunci\u00f2 il fatto che molte atlete della Germania Est erano costrette dai propri allenatori e preparatori ad assumere sostanze dopanti.\nNel caso in cui un atleta risulti positivo al doping in una competizione a squadre, automaticamente viene squalificata tutta la squadra. Clamorosa fu la squalifica della staffetta 4x100 giamaicana di , composta da Usain Bolt, Asafa Powell, Michael Frater e Nesta Carter. Fu quest'ultimo ad essere trovato positivo ben 8 anni dopo la gara, causando di conseguenza la squalifica dell'intera squadra e la perdita della medaglia d'oro allora conquistata. \nAd oggi la battaglia del CIO si \u00e8 fatta sempre pi\u00f9 forte. Ne \u00e8 dimostrazione il fatto che alle olimpiadi invernali di solamente un atleta \u00e8 stato trovato positivo al doping.\nCampioni olimpici e medagliati.\nAi Giochi olimpici viene stilata una classifica per ogni gara.\nGli atleti, o le squadre, che si piazzano ai primi tre posti ricevono delle medaglie. Ai vincitori va la medaglia d'oro, che in realt\u00e0 \u00e8 di argento placcato, ai secondi classificati va la medaglia d'argento, ai terzi la medaglia di bronzo. \u00c8 usuale sostenere che il quarto classificato sia titolato della \"medaglia di legno\", in realt\u00e0 non rappresenta nessun titolo onorifico, ma indica un modo di sottolineare la particolarit\u00e0 di chi per un soffio ha sfiorato l'alloro del podio olimpico. Le medaglie contribuiscono a infoltire il medagliere complessivo dei Giochi olimpici delle varie nazioni.\nQuesta pratica risale a . A le medaglie erano solo per i primi due classificati, mentre a e a erano state date coppe e altri premi, anzich\u00e9 medaglie.\nDato che le Olimpiadi si tengono solo una volta ogni quattro anni (due se si considerano sia le edizioni estive che quelle invernali), il pubblico e gli atleti di quasi tutti gli sport ad esclusione di alcuni sport di squadra, come il calcio ad esempio, spesso le considerano molto pi\u00f9 importanti dei campionati del mondo o di altri eventi internazionali, che si disputano pi\u00f9 di frequente. Molti atleti sono diventati eroi nazionali o celebrit\u00e0 internazionali dopo aver vinto le Olimpiadi, in virt\u00f9 dell'unicit\u00e0 dell'evento.\n\u00c8 molto difficile stabilire chi sia il pi\u00f9 grande atleta olimpico di tutti i tempi, data la diversit\u00e0 degli sport e l'evoluzione delle Olimpiadi dal 1896 ad oggi.\nOlimpico e olimpionico.\nOriginariamente i termini olimpico (riguardante le Olimpiadi o Giochi olimpici) e olimpionico (vincitore ai Giochi olimpici) erano differenti, mentre oggi sono di uso comune come sinonimi.\nAtleti a medaglia in due differenti sport.\nSono venti gli atleti che nella storia delle Olimpiadi (sia invernali che estive) sono riusciti nell'impresa. Quattro atleti: Frank Kugler (USA), Carl Schuhmann (GER), Edwin Flack (AUS) e Viggo Jensen (DAN), hanno realizzato l'impresa in una delle prime tre edizioni dei Giochi olimpici estivi e altri quattro: Thorleif Haug (NOR), Johan Gr\u00f8ttumsbr\u00e5ten (NOR), Thoralf Str\u00f8mstad (NOR), Oddbj\u00f8rn Hagen (NOR), vi sono riusciti invece alle Olimpiadi invernali nello sci di fondo e la combinata nordica, discipline diverse ma troppo simili tra loro e che richiedono quindi una polivalenza limitata. L'elenco che segue \u00e8 riferito ai restanti dodici atleti.\nAi Giochi invernali di la ceca Ester Ledeck\u00e1 vinse la medaglia d'oro sia nella prova del super G (sci alpino) che nello slalom gigante parallelo di snowboard.\nAnche Gillis Grafstr\u00f6m conquist\u00f2 medaglie in due stagioni diverse di Olimpiadi, ma nello stesso sport invernale, poich\u00e9 ad il pattinaggio di figura faceva parte del programma dei Giochi olimpici estivi.\nAtleti olimpici e paralimpici.\nAlcuni atleti hanno gareggiato sia ai Giochi olimpici sia ai Giochi paralimpici. In campo femminile la prima \u00e8 stata la neozelandese Neroli Fairhall e, poco dopo, l'italiana Paola Fantato, nel tiro con l'arco ad ; ad esse seguirono la polacca Natalia Partyka nel tennistavolo a e la sudafricana Natalie du Toit nel nuoto sempre a Pechino 2008 e in precedenza anche l'ipovedente Marla Runyan aveva disputato la finale dei 1.500 m a . Alla lista si \u00e8 aggiunto il velocista sudafricano Oscar Pistorius che ha partecipato ai Giochi di .\nEdizioni e sedi dei Giochi olimpici dell'era moderna.\nLa tabella seguente riporta tutte le edizioni dei Giochi olimpici estivi e invernali fino al 2032."}
{"id": "2082468", "revid": "38120", "url": "https://it.wikipedia.org/wiki?curid=2082468", "title": "Pescera", "text": "La pescera \u00e8 un tipo di pentola usata per cuocere il pesce. Si utilizza per la bollitura ed \u00e8 destinata a contenere un solo pesce di discrete dimensioni. Nella cucina italiana un uso alternativo \u00e8 quello per la cottura dello zampone o del cotechino. Ha forma ovale molto allungata, dotata di coperchio, con due manici alle estremit\u00e0. Costruita in metallo: alluminio, acciaio inox e rame stagnato. \nLa pescera \u00e8 corredata di un apposito vassoio forato in metallo o griglia, che ha due impugnature alte come la pentola; viene posto sul fondo e serve ad estrarre il pesce cotto senza danneggiarlo o romperlo; le impugnature, che sporgono dal filo dell'acqua di cottura, permettono di effettuare l'operazione senza scottarsi, e di levare il pesce dall'acqua soltanto al momento di servirlo a tavola."}
{"id": "2082469", "revid": "20231966", "url": "https://it.wikipedia.org/wiki?curid=2082469", "title": "Tunis Air", "text": ""}
{"id": "2082474", "revid": "944535", "url": "https://it.wikipedia.org/wiki?curid=2082474", "title": "Tony Gates", "text": "Anthony \"Tony\" Gates \u00e8 un personaggio della serie televisiva \"E.R. - Medici in prima linea\", interpretato da John Stamos.\nStoria del personaggio.\nTony Gates viene introdotto nella dodicesima stagione della serie, come paramedico. In una delle sue prime apparizioni, Gates diventa amico di Neela, con cui collaborer\u00e0 in seguito in altre occasioni. In un episodio Gates, rimasto ferito nell'esplosione di un palazzo, sar\u00e0 soccorso proprio da Neela. Dalla tredicesima stagione, Gates diventer\u00e0 uno dei personaggi fissi della serie, come tirocinante al County General Hospital, bench\u00e9 il suo atteggiamento ribelle ed i suoi metodi eterodossi lo metteranno spesso in situazione di contrasto con i suoi superiori e colleghi, in particolar modo con Luka Kova\u010d, John Carter e Greg Pratt, che lo soprannomina \"cowboy\".\nNonostante Gates flirti spesso con Neela, almeno all'inizio non viene rivelato che ha una fidanzata (che poi diverr\u00e0 anche convivente) di nome Meg, che ha a sua volta una figlia, Sarah, che \u00e8 molto affezionata a Gates. Meg, che si preoccupa di pagare gli studi di Gates, era sposata con un amico di Gates, morto durante la guerra del golfo. Il rapporto fra Gates e Meg si interrompe bruscamente, quando la donna scopre la relazione dell'uomo con Neela. Gates tuttavia riuscir\u00e0 a mantenere i contatti con Sarah, che pensa essere in realt\u00e0 figlia sua, non dell'amico. In seguito Meg morir\u00e0 per una overdose di medicinali, e Gates combatter\u00e0 con i genitori di Meg per avere la custodia di Sarah.\nNella stagione successiva Gates e Ray Barnett diventeranno rivali per Neela, finch\u00e9 quest'ultima non decider\u00e0 di non stare con nessuno dei due (in seguito sceglier\u00e0 Ray). Gates, dopo una breve relazione con una donna chiamata Julia, inizier\u00e0 un rapporto con Samantha Taggart, inizialmente basato sulla reciproca intesa sessuale. Samantha, in seguito ad un incidente d'auto in cui viene coinvolto suo figlio Alex, interrompe la relazione con Gates, ritenendolo responsabile. Ci\u00f2 nonostante le cose fra i due in seguito miglioreranno e nell'ultimo episodio della serie viene lasciato intendere che i due hanno buone possibilit\u00e0 di tornare insieme."}
{"id": "2082475", "revid": "188323", "url": "https://it.wikipedia.org/wiki?curid=2082475", "title": "KTM SX 50", "text": ""}
{"id": "2082476", "revid": "287204", "url": "https://it.wikipedia.org/wiki?curid=2082476", "title": "Idrolipoclasia ultrasonica", "text": "Lidrolipoclasia ultrasonica \u00e8 una tecnica della medicina estetica che viene utilizzata per il trattamento delle adiposit\u00e0 localizzate, e consiste nell'infiltrazione di soluzione fisiologica nel pannicolo adiposo e la successiva applicazione dell'ultrasuono.\nDescrizione.\nFunzionamento.\nLa soluzione fisiologica, aumentando la quantit\u00e0 di fluidi all'interno del tessuto adiposo, favorisce la manifestazione del fenomeno fisico della cavitazione al passaggio della sonda ultrasonica. La generazione di microbolle che implodono nel momento in cui la tensione di vapore interna \u00e8 inferiore a quella esterna determina la disgregazione delle pareti adipocitarie; il contenuto (trigliceridi) viene cos\u00ec liberato in circolo insieme ai rifiuti catabolici, che poi, attraverso il sistema linfatico e l'emuntorio renale, vengono naturalmente smaltiti.\nLe frequenze utilizzate.\nLe frequenze utilizzate erano inizialmente erano piuttosto alte (1/3 MHz). Successivamente i protocolli operativi sono cambiati e vengono impiegate frequenze molto pi\u00f9 basse (20/45 kHz) con esiti sicuramente pi\u00f9 importanti. La metodica richiede il passaggio del trasduttore, interposto un gel conduttore, con movimenti non eccessivamente lenti, al fine di evitare il rischio di eccessiva cavitazione.I nuovi protocolli parlano di sonoforesi con le medesime apparecchiature, ma l'utilizzo di macromolecole (escina, fosfatidilcolina, teobromina, ecc.) non trova nessun testo scientifico che ne comprovi l'effettivo passaggio nell'ipoderma e quindi l'efficacia. Al contrario, molecole eccessivamente grandi aumentano l'attenuazione dell'ultrasuono diminuendone la capacit\u00e0 di penetrazione.\nControindicazioni.\nLe controindicazioni al trattamento sono:"}
{"id": "2082484", "revid": "188402", "url": "https://it.wikipedia.org/wiki?curid=2082484", "title": "Maarya Roxx", "text": ""}
{"id": "2082485", "revid": "944535", "url": "https://it.wikipedia.org/wiki?curid=2082485", "title": "Neela Rasgotra", "text": "Neela Rasgotra \u00e8 un personaggio della serie televisiva \"E.R. - Medici in prima linea\", interpretato da Parminder Nagra.\nStoria del personaggio.\nNeela Rasgotra appare per la prima volta nella serie nel 2003, all'inizio della decima stagione, nel ruolo di una talentuosa ma insicura studentessa di medicina proveniente da Southall, Londra. Appena arrivata al County General Hospital non riceve attenzioni da quasi nessuno ad eccezione del dottor Michael Gallant, che le fa da Cicerone nell'ospedale, e dal dottor Greg Pratt, che invece tenta un approccio sentimentale nei suoi confronti scatenando le ire della dottoressa Jing-Mei Chen.\nNeela \u00e8 molto intelligente e dotata di grande sensibilit\u00e0, ma ha inizialmente alcuni problemi nella comunicazione con i pazienti, cosa che si dimostrer\u00e0 alquanto dannosa, per esempio nel caso in cui informa la donna sbagliata della morte del nipote. Di carattere piuttosto riservato, affronta i primi momenti di crisi al County General Hospital nell'episodio in cui, durante il giorno del ringraziamento, avviene un incidente con un elicottero che causa, tra l'altro, la morte del dottor Robert Romano. In quell'occasione Neela dimostrer\u00e0 di avere sangue freddo e professionalit\u00e0, ottenendo la stima ed il rispetto di tutti suoi colleghi.\nVerr\u00e0 rivelato nel corso degli episodi che la dottoressa Rasgotra soffre di una profonda forma di claustrofobia, che sar\u00e0 costretta a superare all'interno di una camera iperbarica, quando si tratter\u00e0 di salvare la vita di un bambino. Alla fine della decima stagione , Neela e Abby Lockhart si laureeranno, tuttavia in seguito ad una crisi d'identit\u00e0, Neela rifiuter\u00e0 di continuare a lavorare all'ospedale e di fare in generale il medico, optando per un pi\u00f9 modesto lavoro da cassiera. Dopo pochi episodi, ripresa in mano la propria vita, Neela chieder\u00e0 di tornare a lavorare presso il County General Hospital, accettando di prendere il posto lasciato vacante da un collega affetto da crisi ossessive-compulsive. Neela \u00e8 anche uno dei pochi personaggi di cui viene rivelato il compleanno, che \u00e8 il 17 aprile 1977.\nNeela si legher\u00e0 sentimentalmente al dottor Gallant, pochi episodi prima che questi parta per l'Iraq. Durante una licenza di Gallant, Neela, in preda all'impulsivit\u00e0, accetter\u00e0 persino la sua proposta di matrimonio. Tuttavia Gallant muore in un attacco in Iraq lasciando sola Neela. La donna nel frattempo deve vedersela anche con i sentimenti che ha sempre provato per il suo ex-coinquilino Ray Barnett, Neela si trasferisce a vivere con la collega Abby, ma finisce per rimanere coinvolta in un triangolo sentimentale con Ray Barnett e Tony Gates, oltre a diventare l'oggetto delle attenzioni del dottor Lucien Dubenko. La situazione sentimentale di Neela si stabilizzer\u00e0 soltanto nella quindicesima stagione quando, in seguito alla morte di Greg Pratt, reincontrer\u00e0 Ray Barnett e si fidanzer\u00e0 con lui.\nIl personaggio di Neela esce di scena nel ventesimo episodio dell'ultima stagione, quando decide di trasferirsi al \"Le Chatelier Medical Center\" di Baton Rouge, in Louisiana, per poter stare vicina a Ray, spinta anche dall'ex collega Abby Lockhart. Ricompare nel finale della serie in una videochiamata, parlando a tutti della sua nuova vita a Baton Rouge."}
{"id": "2082492", "revid": "74801", "url": "https://it.wikipedia.org/wiki?curid=2082492", "title": "Maria Giuseppina di Sassonia (1867-1944)", "text": "Biografia.\nPrimi anni.\nLa principessa Maria Giuseppina era figlia del re Giorgio di Sassonia e dell'Infanta Maria Anna Ferdinanda di Braganza. I suoi nonni materni erano la regina Maria II del Portogallo e il re Ferdinando II del Portogallo.\nEra sorella minore del re Federico Augusto III di Sassonia. Tra i suoi cugini primi del ramo materno presenziavano Carlo I del Portogallo, Alfonso Carlo di Braganza e Ferdinando I di Romania.\nMatrimonio.\nIl 19 ottobre 1886, all'et\u00e0 di diciannove anni, spos\u00f2 l'arciduca Ottone Francesco d'Asburgo-Lorena, detto \"il Bello\" (in tedesco \"der Sch\u00f6ne\"), fratello di Francesco Ferdinando, l'erede al trono austro-ungarico assassinato a Sarajevo. Maria Giuseppina fu una donna estremamente pia e solo la sua forte fede le permise di portare avanti il fardello del suo matrimonio con il marito, un celebre donnaiolo. Le frequenti assenze di quest'ultimo dalla sua famiglia, aiutarono l'arciduchessa a tenere i figli al di fuori della cattiva influenza paterna. Quando l'arciduca mor\u00ec, nel 1906, la capacit\u00e0 della moglie di evitare stravaganti manifestazioni di dolore, fu molto ammirata.\nDurante la Prima guerra mondiale si occup\u00f2 dei feriti nel palazzo Augarten di Vienna, trasformato in ospedale.\nNel 1919 lasci\u00f2 l'Austria con il figlio Carlo I e con la nuora Zita di Borbone-Parma e and\u00f2 in esilio con loro a Madera.\nMor\u00ec nel 1944 nello \"Schlo\u00df Wildenwart\", nell'alta Baviera e fu sepolta nella Cripta Imperiale di Vienna, accanto al marito.\nDiscendenza.\nDall'arciduca Ottone Francesco ebbe due figli:"}
{"id": "2082493", "revid": "729019", "url": "https://it.wikipedia.org/wiki?curid=2082493", "title": "NoiseMaker Compilation - Laboratorio 1", "text": "NoiseMaker Compilation - Laboratorio 1, pubblicato nel 2004, \u00e8 una compilation del dj italiano Gigi D'Agostino."}
{"id": "2082496", "revid": "944535", "url": "https://it.wikipedia.org/wiki?curid=2082496", "title": "Samantha Taggart", "text": "Samantha Taggart \u00e8 un personaggio della serie televisiva \"E.R. - Medici in prima linea\", interpretato da Linda Cardellini.\nStoria del personaggio.\nInfermiera e madre single, Samantha ha avuto Alex (interpretato inizialmente da Oliver Davis, ed in seguito da Dominic Janes) all'et\u00e0 di quindici anni ed ha dovuto crescerlo da sola, dovendo affrontare anche il diabete del figlio. Proviene da una famiglia di alcolizzati, e per tale motivo se la prende molto con Abby Lockhart nel corso della quattordicesima stagione, quando questa dimostra di avere problemi di alcolismo.\nLa sua prima apparizione avviene nella decima stagione, quando si dimostra talmente lucida e professionale da impressionare persino il dottor Robert Romano. Samantha prender\u00e0 il posto di capo infermiera di Abby e svilupper\u00e0 un interesse sentimentale nei confronti del dottor Luka Kova\u010d, principalmente per l'amicizia nata fra il dottore e il figlio di Samantha, Alex. Nel corso dell'undicesima stagione Samantha ed Alex si trasferiranno a vivere a casa di Luka Kova\u010d, in parte anche per sfuggire alle \"attenzioni\" di Steve Curtis (interpretato prima da Cole Hauser e dopo da Garret Dillahunt), ex fidanzato di Samantha e padre di Alex.\nTuttavia, nella dodicesima stagione, Samantha e Luka interromperanno la propria relazione a causa del loro diverso punto di vista sull'eventualit\u00e0 di avere altri figli, che Luka desidera ma Samantha no. Samantha e Alex in seguito vengono rapiti da Steve, evaso dal carcere insieme ad altri due prigionieri, e intenzionato a riprendersi la propria famiglia con la forza. Durante la fuga verso il Canada, Steve arriva al punto di uccidere gli altri due prigionieri e stuprare Samantha. La donna ed il figlio, riescono a fuggire in un momento di distrazione di Steve, nel quale Samantha riesce a procurarsi una pistola e ucciderlo. Tuttavia in seguito alla terribile esperienza sia Samantha che Alex resteranno profondamente traumatizzati. In particolar modo Alex svilupper\u00e0 atteggiamenti sempre pi\u00f9 problematici, arrivando al punto di rubare la carta di credito di Archie Morris. Seppur riluttante, Samantha si vedr\u00e0 costretta a chiudere il figlio in un istituto.\nSuccessivamente Samantha si specializzer\u00e0 diventando un'infermiera anestesista ed avendo diverse relazioni con vari uomini, fra cui un poliziotto di nome Lichtman, un coordinatore dell'ospedale chiamato Ethan, e il dottor Tony Gates. La relazione con Tony si deteriorer\u00e0 irremediabilmente quando Samantha scopre che l'uomo \u00e8 in parte responsabile di un incidente automobilistico in cui \u00e8 rimasto coinvolto Alex. Samantha non riuscir\u00e0 mai a perdonare Tony Gates, e le cose peggioreranno quando lui la tradir\u00e0 con Daria Wade, mettendo fine al loro rapporto. In seguito Samantha ammetter\u00e0 comunque di essere ancora innamorata di lui. Nell'ultimo episodio della serie, che si svolge nel giorno del compleanno di Samantha, lei e Tony Gates assistono alla perdita della moglie da parte di un uomo. Nell'ultima scena della serie i due si prendono romanticamente per mano, lasciando intendere la possibilit\u00e0 che fra di loro possa nuovamente iniziare una relazione."}
{"id": "2082497", "revid": "1372005", "url": "https://it.wikipedia.org/wiki?curid=2082497", "title": "Karl Heinz Mannchen", "text": "Di origini ebraiche, dovette fuggire dalla Germania nazista, per trasferirsi in Spagna, dove entr\u00f2 a far parte della resistenza. A partire dalla fine degli anni cinquanta lavor\u00f2 come produttore esecutivo in Spagna e dalla met\u00e0 degli anni sessanta entr\u00f2 nell'Hesperia Films, dove incontr\u00f2 Jess Franco, di cui divent\u00f2 il pi\u00f9 stretto collaboratore per i film prodotti o coprodotti a Berlino da Adrian Hoven (Aquila Films) e Artur Brauner, nonch\u00e9 per le produzioni della Prodif Ets. di Vaduz, nel Liechtenstein."}
{"id": "2082498", "revid": "118003212", "url": "https://it.wikipedia.org/wiki?curid=2082498", "title": "NYSE Euronext", "text": "NYSE Euronext \u00e8 stato un gruppo mondiale di mercati borsistici nato nel 2007 dalla fusione tra la Borsa di New York NYSE (\"New York Stock Exchange\"), e il gruppo di borse europee Euronext. Il NYSE Euronext \u00e8 stato, fino al suo scioglimento, il principale mercato borsistico mondiale.\nEuronext \u00e8 una delle principali borse valori dell'Europa, sorta dalla fusione delle borse di Parigi, Amsterdam, Bruxelles, Lisbona e del LIFFE (\"London International Financial Futures and Options Exchange\").\nNYSE complet\u00f2 l'acquisizione di Archipelago Holdings, ottenuta attraverso un \"double dummy\" il 7 marzo, 2006 per una quantit\u00e0 di 10 miliardi di dollari per creare NYSE Group. NYSE Group si \u00e8 fuso con Euronext il 4 aprile 2007.\nIl gruppo NYSE Euronext \u00e8 stato acquistato da IntercontinentalExchange, il quale ha annunciato l'intenzione di scorporare e mettere in vendita la parte europea Euronext.\nMercati.\nI principali mercati borsistici dove opera il NYSE Euronext sono:"}
{"id": "2082500", "revid": "767487", "url": "https://it.wikipedia.org/wiki?curid=2082500", "title": "Una donna allo specchio", "text": "Una donna allo specchio \u00e8 un film del 1984 di Paolo Quaregna, con Stefania Sandrelli e Marzio Honorato. La pellicola \u00e8 stata girata quasi interamente a Ivrea, durante i giorni di carnevale.\nTrama.\nFabio e Manuela si conoscono in occasione del pittoresco Carnevale d'Ivrea e danno inizio a un'intensa relazione erotica. L'incontro porta a tre giorni di amore insensato e sfrenato, di scoperte e di confessioni: i due sanno perfettamente che si lasceranno e questo li porta alla ricerca della trasgressione totale. Ma anche la battaglia a colpi di arance ha un limite: Fabio e Manuela lasceranno la citt\u00e0 per tornare alle loro vite, consapevoli di un nuovo bagaglio di esperienze acquisite.\nCast.\nI protagonisti del film sono Marzio Honorato e Stefania Sandrelli, negli altri ruoli troviamo Alberto Signetto, Emilio Lo Curcio e lo stesso regista Paolo Quaregna.\nRegia.\nIl film \u00e8 diretto dal regista torinese Paolo Quaregna, che tra gli altri ha girato anche \"Felicit\u00e0 ad oltranza\" nel 1982 e \"Dancing North\" nel 2000."}
{"id": "2082503", "revid": "585241", "url": "https://it.wikipedia.org/wiki?curid=2082503", "title": "Compilation Benessere 1", "text": "Compilation Benessere 1, pubblicato all'inizio del 2005, \u00e8 una doppia compilation con brani selezionati e mixati dal dj italiano Gigi D'Agostino."}
{"id": "2082504", "revid": "767487", "url": "https://it.wikipedia.org/wiki?curid=2082504", "title": "Hari Mata Hari", "text": "Hari Mata Hari \u00e8 un gruppo musicale della Bosnia ed Erzegovina formato nel 1985 a Sarajevo.\nStoria.\nIl gruppo che deve il proprio nome al nomignolo di uno dei suoi componenti, il cantante Hari (Hajrudin) Vare\u0161anovi\u0107.\nSono diventati noti a livello internazionale nel 2006 dopo la partecipazione all'Eurovision Song Contest tenuto ad Atene, dove sono arrivati terzi sia in semifinale sia in finale.\nFino ad oggi si \u00e8 esibito in pi\u00f9 di 1000 concerti e ha venduto pi\u00f9 di 5.000.000 di album. Le loro canzoni sono tra le pi\u00f9 famose e popolari canzoni d'amore dell'Ex-Jugoslavia."}
{"id": "2082508", "revid": "1305772", "url": "https://it.wikipedia.org/wiki?curid=2082508", "title": "Maria Giuseppina di Sassonia", "text": "Il nome Maria Giuseppina di Sassonia, o Maria Giuseppa di Sassonia, pu\u00f2 riferirsi a:"}
{"id": "2082515", "revid": "339392", "url": "https://it.wikipedia.org/wiki?curid=2082515", "title": "Paolana", "text": ""}
{"id": "2082522", "revid": "767487", "url": "https://it.wikipedia.org/wiki?curid=2082522", "title": "NoiseMaker Compilation - Laboratorio 2", "text": "NoiseMaker Compilation - Laboratorio 2, pubblicato nel 2005, \u00e8 una compilation del dj italiano Gigi D'Agostino."}
{"id": "2082523", "revid": "2109210", "url": "https://it.wikipedia.org/wiki?curid=2082523", "title": "Agostino Piol", "text": "Biografia.\nAgostino Piol nacque a Limana vicino a Belluno l'8 agosto 1924. Da giovane, con la famiglia si trasfer\u00ec a Rivoli, in provincia di Torino, e trov\u00f2 lavoro come operaio calibrista. Celibe, nel 1943 fu arruolato come alpino nella Brigata \"Exilles\" nella seconda guerra mondiale. Dopo l'armistizio, Agostino entr\u00f2 nella Resistenza e divent\u00f2 commissario del battaglione della brigata \"Ferruccio Gallo, con il grado di tenente. Molti furono i lutti che funestarono la sua famiglia durante la guerra. Il 25 luglio 1943, alla caduta del fascismo, il fratello Severino stava festeggiando insieme ad altri giovani alla casa littoria, dove fu ucciso da un colpo di rivoltella dal custode. Alcuni mesi dopo, il fratello Vairo era morto a quindici anni per lo scoppio di una bomba a mano che aveva trovato. Il padre fu prelevato per rappresaglia, torturato, orribilmente straziato il 29 giugno del 1944 e gettato in una roggia tra Rivalta e Rivoli.\nGli unici maschi rimasti della famiglia erano Agostino e il fratello Arduino, che per fuggire alla cattura da parte dei tedeschi si rifugiarono nelle montagne della Val Sangone. Gli venne affidato un battaglione della Brigata partigiana \"Ferruccio Gallo\", che guid\u00f2 in molte azioni contro il nemico. Nell'agosto del 1944, dopo la morte del padre, le Brigate nere di Rivoli incendiarono la casa dove si trovava la madre, che quindi fu costretta a scappare nelle montagne e a raggiungere i figli.\nNell'ottobre di quello stesso anno, Agostino fu sorpreso con alcuni compagni presso l'abitato di Rivalta di Torino da una banda di repubblichini, che fecero fuoco uccidendo tre dei suoi compagni. Noncurante delle forze impari, Agostino ingaggi\u00f2 lotta col nemico costringendolo a ripiegare. Gravemente ferito, riusc\u00ec a sfuggire alla cattura. Le ferite per\u00f2 gli furono fatali e mor\u00ec all'ospedale di Giaveno tra le braccia della madre il 9 ottobre 1944.\nLa madre, Brigida Piol, si ritrov\u00f2 senza casa, marito e con il solo figlio Arduino, che fu ucciso dai tedeschi qualche mese dopo alla Sacra di San Michele. Ad Agostino e fratelli sono dedicati una delle vie centrali di Rivoli (precedentemente chiamata \"Via Maestra\"), una piazzetta di Limana e un rifugio-museo sul Pian de le Femene. Brigida Piol mor\u00ec nel 1990 e ai suoi funerali parteciparono commossi centinaia di abitanti di Rivoli."}
{"id": "2082526", "revid": "339392", "url": "https://it.wikipedia.org/wiki?curid=2082526", "title": "Ottava Brigata Garibaldi", "text": ""}
{"id": "2082528", "revid": "767487", "url": "https://it.wikipedia.org/wiki?curid=2082528", "title": "NoiseMaker Compilation - Laboratorio 3", "text": "NoiseMaker Compilation - Laboratorio 3, pubblicato nell'Agosto del 2005, \u00e8 una compilation del dj italiano Gigi D'Agostino."}
{"id": "2082533", "revid": "339392", "url": "https://it.wikipedia.org/wiki?curid=2082533", "title": "Ottava Brigata Garibaldi Romagna", "text": ""}
{"id": "2082539", "revid": "59912", "url": "https://it.wikipedia.org/wiki?curid=2082539", "title": "Disco Tanz", "text": "Disco Tanz, pubblicato nel 2005, \u00e8 una doppia compilation del dj italiano Gigi D'Agostino."}
{"id": "2082541", "revid": "767487", "url": "https://it.wikipedia.org/wiki?curid=2082541", "title": "Deen (cantante)", "text": "Biografia.\nDeen inizia la propria carriera musicale a 12 anni, nel 1994, registrando la sua prima canzone, per poi entrare a far parte di un piccolo gruppo chiamato \"Seven Up\". Nel 1998 riceve un'offerta per esibirsi al \"Teatro Nazionale della Bosnia ed Erzegovina\" nel ruolo di cantante principale.\nNel 2004 Deen rappresenta la Bosnia ed Erzegovina all'Eurovision con la canzone \"In The Disco\", arrivando in nona posizione con 91 punti.\nNel 2016 partecipa nuovamente all'Eurovision a Stoccolma, accompagnato da Dalal Midhat-Talaki\u0107 e Ana Rucner. La canzone, \"Ljubav je\", non si qualifica per la finale."}
{"id": "2082556", "revid": "244212", "url": "https://it.wikipedia.org/wiki?curid=2082556", "title": "Alfredo Zopfi", "text": "Famiglia.\nQuella degli Zopfi si pu\u00f2 affermare che fosse una dinastia di commercianti-imprenditori.\nAlfredo Zopfi era l'unico figlio maschio sopravvissuto degli otto figli avuti dall'industriale svizzero Samuele Zopfi (1828\u20201888) in tre matrimoni. La madre di Alfredo era Elisabetta Menzi seconda moglie di Samuele Zopfi.\nIl nonno paterno di Alfredo era un commerciante svizzero di tabacco Samuele Zopfi (3.1.1790\u202028.2.1833) marito di Anna Maria Tschudi (2.4.1795\u202015.7.1856).\nSamuele Zopfi senior aveva cominciato commerciando tabacco ma gli Tschudi erano una famiglia di imprenditori tessili svizzeri di Schwanden nel cantone di Glarona.\nAlfredo aveva tre anni quando giunse con la sua famiglia in Italia a Redona, in provincia di Bergamo, dove il padre Samuele junior impiant\u00f2 un grande mulino per la macinazione meccanica dei cereali.\nIl padre Samuele junior era fratello di Gioachino Zopfi che l'anno successivo (1868) impianter\u00e0 a Ranica una grande industria per la filatura meccanizzata del cotone.\nAlfredo Zopfi era sposato con Wilhelmine H\u00f6sli, italianizzato in Guglielmina Hoessly (6.10.1875\u202010.2.1967), di agiata famiglia svizzera di Ennenda, Glarona, residente a Brescia, da cui ebbe due figli: Alfredo Ettore Gaspare (31.3.1899\u202020.8.1963) nato a Monza e Gioacchino (11.5.1903\u20203.8.1966) nato a Milano. Gioacchino non ebbe discendenza.\nAlfredo Zopfi mor\u00ec nella villa della sua tenuta toscana di Spicchiaiola, Volterra sabato 8 agosto 1924, e fu sepolto nel Cimitero evangelico di Bergamo dove sussiste la sua tomba posta di fronte a quella del padre Samuele e della sorella Anna Maria in Trumpy.\nAttivit\u00e0.\nIndustriale.\nAlfredo Zopfi gi\u00e0 all'et\u00e0 di 24 anni faceva parte del consiglio di amministrazione della \"Societ\u00e0 Anonima Cotonificio Bergamasco\" fondata a Ponte Nossa in provincia di Bergamo il 25 febbraio 1889 dal cognato Giacomo Trumpy.\nNell'ultimo decennio del XIX secolo Alfredo Zopfi \u00e8 anche titolare della omonima ditta Alfredo Zopfi &amp; C. con officina meccanica e fonderia a Monza, via Marsala n. 9, e una succursale con deposito a Napoli, piazza Unit\u00e0 d'Italia 12-13.\nNegli stessi anni lui o suo padre Samuele rilevarono il mulino Campestrini a Caionvico di Brescia che in precedenza era stato una fabbrica di cannoni fatta costruire nel 1807 per conto del Ministero della Difesa della Repubblica Cisalpina.\nLa premiata ditta di Alfredo Zopfi di Monza, con stabilimento in via Marsala n. 9 angolo via Agnesi, operava sia nel settore meccanico, costruendo e meccanizzando mulini, sia in quello edilizio producendo e commerciando laterizi che nel settore della refrigerazione.\nQueste attivit\u00e0, che erano il naturale compendio dell'attivit\u00e0 paterna, ebbero un notevole sviluppo attirando in Monza molta manodopera specializzata tanto che nel 1895 si rese necessario ampliare lo stabilimento e fu dato incarico ai capomastri Gaetano e Iginio Casanova di Monza di realizzare l'edificio in via Marsala n. 9, angolo via Agnesi, in Monza di cui tuttora si conservano importanti vestigia.\nLa ditta Alfredo Zopfi &amp; C. operava su tutto il territorio nazionale e anche all'estero.\nNel 1901 Alfredo Zopfi, cede queste fiorenti attivit\u00e0 alla Societ\u00e0 Anonima Meccanica Lombarda, forse per avere pi\u00f9 tempo da dedicare alla giovane moglie Guglielmina Hoessly che nel 1899 d\u00e0 alla luce a Monza il primo dei due figli, Alfredo junior, evento a cui quasi certamente fa riferimento il biglietto autografo di felicitazioni inviato da Giacomo Puccini, o forse perch\u00e9 vuole cimentarsi in altri settori. Pu\u00f2 darsi anche che la situazione politico-sociale sfociata nell'assassinio di Umberto I il 29 luglio 1900 a Monza abbia indotto Alfredo Zopfi a disinvestire dal settore industriale, culla delle prime turbolente associazioni operaie, per dedicarsi al commercio, settore pi\u00f9 tranquillo sotto questo aspetto anche se dovette avere buoni rapporti con le sue maestranze se ancora nel 1909, otto anni dopo la cessione della sua attivit\u00e0 industriale, risultava socio benemerito della Societ\u00e0 Mutua Operai Meccanici di Monza come dimostra il diploma assegnatogli nel venticinquesimo anniversario della sua fondazione (1884-1909). Certamente l'industria meccanica da lui creata aveva assunto all'inizio del Novecento, rilevanza strategica nella politica nazionalista di espansione coloniale che mal si conciliava con la nazionalit\u00e0 straniera del titolare e la sua appartenenza alla Chiesa Protestante.\nCommerciante.\nAgli inizi del Novecento commerciava locomotive a carbone di fabbricazione svizzera, d. Fin dal 1902 si era trasferito a Milano, in via Petrella 24, con la sua famiglia.\nNel 1905 era referente/concessionario per tutta l'Italia e l'Istria della \"Rieter &amp; Koller\", una grande impresa di Costanza costruttrice di macchinari per la produzione di laterizi.\nIn quel periodo acquista anche una fornace, per la produzione di laterizi, a Gorizia, dove probabilmente lo segu\u00ec la sua famigliola che nel 1903 si era accresciuta con la nascita a Milano del secondogenito Gioacchino.\nTra il 1908 e il 1918 commercia su vasta scala con il Brasile in legname per usi civili, probabilmente in parallelo con il commercio dei laterizi essendo entrambi materiali da costruzione.\nLatifondista.\nNel 1919 si converte in imprenditore agricolo acquistando per una notevole cifra la \"Tenuta agricola Sant'Anastasio in Volterra\" in provincia di Pisa, un esteso latifondo di 892 ettari comprendente l'antico borgo Sant'Anastasio. Ma le sue radici restavano nel nord Italia come testimonia il fatto che mantenne l'iscrizione al partito Liberale Italiano presso la sezione di Genova. A Savona infatti, oltre che a Milano, ebbe una residenza in via Leopoldo Ponzone 1\u20135 (quartiere Villetta) dal 1910 al 1918.\nNon \u00e8 chiaro il motivo di questa sua riconversione forse dovuta a motivi di salute o a motivazioni economiche. Comunque ebbe l'accortezza di investire il capitale mettendolo al riparo dalle speculazioni in borsa a cui si dedicava oltre a soddisfare la sua passione per il casin\u00f2.\nA Volterra, in Toscana, si trasferir\u00e0 definitivamente solo nel 1921 e vi morir\u00e0 l'8 agosto 1924, lo stesso anno della morte di Giacomo Puccini con cui intrattenne rapporti cordiali come testimonia il biglietto di felicitazioni inviatogli dal grande compositore di musica lirica in occasione della nascita del primogenito nel 1899. Vorr\u00e0 essere sepolto a Bergamo nel cimitero evangelico di quella citt\u00e0 a cui i membri della sua famiglia si sentivano particolarmente legati da quando emigrarono in Italia. A Volterra vivono tuttora i suoi discendenti."}
{"id": "2082558", "revid": "118642764", "url": "https://it.wikipedia.org/wiki?curid=2082558", "title": "Gran Premio d'Ungheria 2002", "text": "Il Gran Premio d'Ungheria 2002 \u00e8 stato un Gran Premio di Formula 1 disputato il 18 agosto 2002 sul circuito Hungaroring di Budapest. La gara fu vinta da Rubens Barrichello su Ferrari, davanti al compagno di squadra Michael Schumacher e a Ralf Schumacher su Williams - BMW. Grazie a questa doppietta la Ferrari conquist\u00f2 matematicamente il titolo mondiale costruttori con quattro gare di anticipo sulla fine del campionato.\nVigilia.\nAspetti sportivi.\nLa situazione della Arrows si complic\u00f2 ulteriormente: la scuderia di Tom Walkinshaw era ufficialmente in vendita, ma le trattative, con Red Bull prima e con Craig Pollock (manager di Jacques Villeneuve e fondatore della BAR) in seguito, furono fermate dalla Morgan Grenfell, societ\u00e0 di propriet\u00e0 della Deutsche Bank ed azionista del team, insoddisfatta della gestione della scuderia da parte di Walkinshaw e creditrice di forti somme nei confronti della stessa. La Morgan Grenfell bloccava inoltre da tempo i capitali della squadra, che venne portata in tribunale anche da Frentzen per il mancato pagamento dello stipendio. Dopo aver messo mano al proprio patrimonio personale per permettere alla squadra di partecipare al Gran Premio di Germania, Walkinshaw decise di non ripetere l'operazione per il Gran Premio d'Ungheria, al quale la Arrows non prese quindi parte.\nInsoddisfatta dalle prestazioni di Alex Yoong (che aveva mancato la qualificazione per tre volte durante la stagione, l'ultima nel Gran Premio di Germania) e dall'apporto economico pi\u00f9 ridotto del previsto da parte dei suoi sponsor, la Minardi appied\u00f2 il pilota malese sostituendolo provvisoriamente per due gare con Anthony Davidson, collaudatore della BAR, in quanto Justin Wilson, prima scelta di Paul Stoddart, era troppo alto per l'abitacolo della monoposto faentina.\nAspetti tecnici.\nLe scuderie si concentrarono principalmente sullo smaltimento del calore, problematica molto importante sullo Hungaroring sia per via delle alte temperature che per la presenza di un unico rettilineo di una certa lunghezza. Per il resto, Ferrari, McLaren e Williams portarono in pista poche novit\u00e0 tecniche: la scuderia italiana si dedic\u00f2 principalmente al perfezionamento del controllo di trazione, mentre la McLaren ritard\u00f2 il debutto della versione rivista del retrotreno, gi\u00e0 portata in pista in diversi test dal collaudatore Alexander Wurz.\nLa BAR fece debuttare un nuovo alettone anteriore, ultima componente mancante per la completa revisione dell'aerodinamica della vettura anglo-americana operata dal nuovo direttore tecnico Geoff Willis. La soluzione, considerata non adatta a un circuito ad alto carico come quello ungherese, fu abbandonata per la gara, a differenza del nuovo profilo estrattore introdotto sempre in questa occasione. Infine, la Renault present\u00f2 una versione potenziata del motore riservata alle qualifiche e un nuovo alettone posteriore.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nLa Ferrari si dimostr\u00f2 nettamente pi\u00f9 competitiva delle scuderie rivali e la lotta per la pole position fu di fatto ristretta ai due piloti della squadra italiana. Al termine della sessione Barrichello risult\u00f2 pi\u00f9 veloce di Michael Schumacher di appena 59 millesimi di secondo, conquistando la terza pole position stagionale. L'unico pilota ad avvicinarsi ai tempi dei ferraristi fu Ralf Schumacher, terzo a quattro decimi di distacco da Barrichello. Tutti gli altri, a partire dal suo compagno di squadra Montoya, in quarta posizione, accusarono distacchi superiori al secondo.\nLa terza fila fu occupata dai due piloti italiani, con Fisichella davanti a Trulli, mentre la quarta fu appannaggio delle due Sauber di Massa e Heidfeld. Coulthard e R\u00e4ikk\u00f6nen, al volante di una McLaren in difficolt\u00e0 nello sfruttare le gomme Michelin sul giro singolo, non riuscirono a far meglio della decima ed undicesima posizione.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAlla partenza Barrichello mantenne senza particolari difficolt\u00e0 il comando, mentre Michael Schumacher, partito dal lato pi\u00f9 sporco della pista, dovette guardarsi dall'attacco del fratello, che non ebbe successo. Pi\u00f9 indietro Montoya, Trulli e Panis partirono male, subendo diversi sorpassi, mentre R\u00e4ikk\u00f6nen e Button scattarono bene, recuperando entrambi tre posizioni. Alla fine del primo giro Barrichello transit\u00f2 sul traguardo al primo posto, seguito da Michael Schumacher, Ralf Schumacher, Fisichella, Massa, Button, Montoya, R\u00e4ikk\u00f6nen, Trulli, Heidfeld e Coulthard. I due ferraristi allungarono subito sugli inseguitori, tenendo un ritmo decisamente superiore a tutti gli altri. Ad eccezione del sorpasso di Coulthard su Heidfeld nel corso del secondo giro, la situazione rimase invariata fino al 22\u00ba passaggio, quando Montoya, messo sotto pressione da R\u00e4ikk\u00f6nen, usc\u00ec di pista, danneggiando la vettura e rientrando ai box per effettuare il pit stop. Il pilota colombiano compromise la sua gara, tornando in pista nelle ultime posizioni. Il primo pilota del gruppo di testa ad effettuare il rifornimento fu Fisichella, al 29\u00ba giro. Il pilota romano fu imitato poco pi\u00f9 tardi da tutti gli altri piloti. Alla fine della prima serie di pit stop Barrichello continu\u00f2 a condurre davanti a Michael e Ralf Schumacher, Fisichella, Massa, R\u00e4ikk\u00f6nen e Coulthard, che recuperarono parecchio terreno effettuando per ultimi la prima sosta.\nNon accadde praticamente nulla fino alla seconda serie di rifornimenti. Il primo a fermarsi, al 51\u00ba giro, fu sempre Fisichella, che rimase davanti a Massa per pochi decimi. Il pilota della Jordan non riusc\u00ec, per\u00f2, a resistere a R\u00e4ikk\u00f6nen e Coulthard, che lo sopravanzarono ritardando la seconda sosta di circa dieci giri rispetto a lui. I piloti della McLaren risalirono cos\u00ec in quarta e quinta posizione. Nelle tornate finali Michael Schumacher fece segnare il giro pi\u00f9 veloce in gara, avvicinandosi a Barrichello per un arrivo in parata. Dietro ai piloti della Ferrari, che grazie a questa doppietta conquist\u00f2 il quarto titolo costruttori consecutivo con quattro gare d'anticipo sulla fine del Mondiale, si piazzarono Ralf Schumacher, R\u00e4ikk\u00f6nen, Coulthard e Fisichella.\nFonti.\nTutti i dati statistici sono tratti da Autosprint n.34/2002"}
{"id": "2082566", "revid": "2091899", "url": "https://it.wikipedia.org/wiki?curid=2082566", "title": "Husqvarna WR", "text": "Le Husqvarna WR erano le motociclette preparate per l'enduro europeo con motore a due tempi, derivate dalla versione cross (Husqvarna CR) e preparate dalla stessa casa. Dal 1992 al 1996 i WR e CR da esportazione venivano chiamati rispettivamente \"WXE\" e \"WXC\", poi \"WR - USA\".\nQuesto motociclo viene spesso confuso con l'Husqvarna WRE, prodotta nella sola cilindrata 125cc. Tuttavia, pur avendo un nome simile, il WRE era una \"dual\", ovvero destinata ad un uso misto citt\u00e0/fuoristrada leggero che aveva come target la giovane clientela sedicenne, come affermava una pubblicit\u00e0: \"125 WRE Husky Dual. Per andarci a scuola, dimenticatevi che \u00e8 campione del mondo di enduro '93\". Adottava soluzioni pi\u00f9 improntate all'uso pratico, come miscelatore automatico, pedane per il passeggero e frecce, queste ultime optional sul WR.\nLa gamma enduro motorizzata 4 tempi, dal 1987 viene denominata \"Husqvarna TE\".\nLa produzione WR pu\u00f2 essere suddivisa in due periodi, quello svedese e quello italiano. Le Husqvarna venivano infatti prodotte in Svezia fino al 1987, anno in cui il gruppo MV Agusta acquis\u00ec Husqvarna, spostando l'intera produzione a Varese. Nel 2008 venne venduta a BMW e nel 2013 a KTM, che spost\u00f2 la produzione chiudendo gli stabilimenti varesini (dove ora vengono prodotte le SWM).\nAttivit\u00e0 agonistica.\nLe Husqvarna WR vinsero vari campionati mondiali di enduro:\nModelli non pi\u00f9 prodotti nella versione cross.\nDal 1990 con la serie WR si continuava la produzione di modelli non pi\u00f9 proposti nella versione cross, come:\nLa \"Husqvarna CR 430\", ritornata alla cilindrata 400 d'origine e rinominata \"Husqvarna WR 400\", che poi muter\u00e0 nuovamente in 360 nel 1992 prendendo il nome di \"Husqvarna WR 360\", prodotta fino al 2002. Nel 2008 riprese la produzione della cilindrata 300 con il nome di \"Husqvarna WR 300\". \nAnche la 250 da cross (CR 250) dal 2006 al 2013 \u00e8 stata prodotta solo in versione enduro (WR 250).\nNel 1992 con il cambio di cilindrata della WR 400 s'introduce il sistema allo scarico H.T.S. (Husqvarna Torque System), derivato dal C.T.S. (Cagiva Torque System) adottato sulle WMX e WRX.\nValvola di scarico H.T.S..\nDopo l'acquisizione del 1987, Cagiva rivers\u00f2 tutto il suo know-how acquisito in ambito crossistico con le WMX sulla nuova serie di Husqvarna CR. Cos\u00ec, fino al 1994, le Husqvarna WR/CR 125 adottavano soluzioni tecniche molto vicine alle Cagiva. Nel 1994 venne presentata la nuova gamma cross-enduro di Husqvarna, con telaio e motore completamente nuovi. Il motore vedeva un nuovo sistema di valvola di scarico H.T.S. (Husqvarna Torque System). \nLe valvole parzializzatrici sui due tempi nascono per garantire un funzionamento ottimale a tutti i regimi, cercando di sopperire alla tipica carenza di coppia ai bassi regimi di questo tipo di motori, andando a variare l'apertura della luce di scarico; l'H.T.S. adottata sul 125 del '95-96, rappresentata e descritta in Fig.1, veniva progettata per aprire a 6800\u00b1200 rpm. Questo sistema venne adottato per i modelli WR e CR 125 del 1995 e del 1996. Successivamente nel 1997 il motore venne rivisto e vennero apportate alcune modifiche, fra cui un aggiornamento della valvola H.T.S., destinata a rimanere in produzione con questa configurazione sino al 2013. Ora la doppia valvola, sempre comandata da un regolatore centrifugo, apriva a 7500\u00b1200 rpm.\nPer quanto riguarda invece il modello \"dual\", il WRE 125 nato nel 1995 (e successivamente affiancato nel 1998 dalla versione motard, l'SM) la valvola di scarico H.T.S. era comandata elettronicamente da un motorino che azionava due cavi metallici collegati alla valvola. Nel 2008, dopo l'acquisizione di Husqvarna da parte di BMW, la pompa dell'olio (il miscelatore) pass\u00f2 da meccanica ad elettronica, mentre il sistema H.T.S. a comando elettronico fu abbandonato in favore di quello meccanico tradizionale analogo a quello adottato dal WR/CR.\nSul WR/CR 250 il sistema H.T.S. rimase a doppia valvola (simile al C.T.S. della Cagiva WMX/WRX 250) fino al 1999, quando divenne a singola valvola centrale regolabile in chiusura ed in apertura. Rivisitato nel 2001 (venne cambiata la forma della valvola ed altri dettagli), permetteva un'apertura a circa 6200 rpm.\nIl WR/CR 360 del 1992 impiegava un sistema a valvola singola, ma dall'anno successivo adott\u00f2 un sistema a doppia valvola simile a quello del 250, rimasto invariato fino all'uscita dai listini, avvenuta nel 2003."}
{"id": "2082568", "revid": "188323", "url": "https://it.wikipedia.org/wiki?curid=2082568", "title": "Husqvarna WR 300", "text": ""}
{"id": "2082569", "revid": "188323", "url": "https://it.wikipedia.org/wiki?curid=2082569", "title": "Husqvarna WR 360", "text": ""}
{"id": "2082570", "revid": "188323", "url": "https://it.wikipedia.org/wiki?curid=2082570", "title": "Husqvarna WR 390", "text": ""}
{"id": "2082572", "revid": "188323", "url": "https://it.wikipedia.org/wiki?curid=2082572", "title": "Husqvarna WR 400", "text": ""}
{"id": "2082573", "revid": "188323", "url": "https://it.wikipedia.org/wiki?curid=2082573", "title": "Husqvarna WR 430", "text": ""}
{"id": "2082574", "revid": "767487", "url": "https://it.wikipedia.org/wiki?curid=2082574", "title": "The Phantom (film 1996)", "text": "The Phantom \u00e8 un film del 1996 diretto da Simon Wincer.\nProdotto dalla Paramount Pictures, \u00e8 basato sul personaggio dei fumetti l'Uomo mascherato creato da Lee Falk nel 1936. Distribuito in Italia direttamente per l'home video, anche noto col nome The Phantom - Il ritorno dell'uomo mascherato.\nTrama.\nAllo scopo di recuperare i teschi dei \"Touganda\", che secondo antiche leggende possiedono un potere occulto, viene organizzata una spedizione in una lontana isola appartenente alla nazione del \"Bengalla\". Il potere dei teschi \u00e8 quello di sprigionare una tale energia da provocare immani catastrofi per tutta l'umanit\u00e0. Il \"villain\" di turno \u00e8 \"Xander Drax\". Toccher\u00e0 a Phantom fermare Xander e salvare il mondo.\nProduzione.\nTra le star del film, che non ha avuto grande successo di pubblico negli Stati Uniti d'America (uscito il 7 giugno 1996) e non \u00e8 stato nemmeno distribuito nei circuiti cinematografici italiani, si annoverano Catherine Zeta Jones e James Remar."}
{"id": "2082577", "revid": "287204", "url": "https://it.wikipedia.org/wiki?curid=2082577", "title": "Ferdinando Paer", "text": ""}
{"id": "2082580", "revid": "1926649", "url": "https://it.wikipedia.org/wiki?curid=2082580", "title": "Enzo Ferrari (allenatore)", "text": "Biografia.\nDai 15 ai 17 fece ciclismo. Suo padre Gino fu allenatore di Moreno Argentin nella UC Turchetto Basso Piave.\nSpos\u00f2 Annamaria di quattro anni pi\u00f9 giovane, con cui ebbe due figli, Marco e Laura.\nCaratteristiche tecniche.\nEra un'ala sinistra dotata di un fisico potente e di un potente tiro, detiene ancora il record del goal fatto da centro campo\nCarriera.\nGiocatore.\nSi mise in mostra nel 1967-1968, in Serie B, disputando un ottimo campionato con la maglia del Genoa. La stagione successiva esord\u00ec in Serie A con il Palermo. Rimase celebre un suo gol segnato da 77 metri all'Olimpico contro la Roma, il 12 gennaio 1969: aiutato dalla tramontana, il suo era un lancio destinato a Gaetano Troja. Con i rosanero rimase per quattro stagioni, collezionando 27 presenze in A nella stagione 1968-1969. Nell'ultima stagione al Palermo fu il capocannoniere della squadra con 12 gol, di cui 4 da subentrato; in quell'annata vest\u00ec tutte le maglie tranne quella del portiere e del libero.\nNell'ottobre del 1972 si trasferisce al , pentendosi successivamente di aver lasciato la squadra che retroceder\u00e0 a fine anno.\nCon il non ebbe troppa fortuna retrocedendo in Serie C, categoria nella quale poi gioc\u00f2 prima a Livorno e poi, per un biennio, all'Udinese, quindi pure per una stagione all'Union CS, anche in quest'ultimo caso chiuso con una retrocessione. Enzo Ferrari chiuse la sua carriera di calciatore al Conegliano in Serie D, in quell'annata affianc\u00f2 il tecnico Narciso Soldan rivestendo il doppio ruolo di allenatore e calciatore ed ottenendo la promozione nella neonata Serie C2.\nAllenatore.\nAppese le scarpette al chiodo, intraprese definitivamente la carriera di allenatore nella stagione 1978-1979 al Conegliano, mentre nell'annata successiva guida la formazione Primavera dell'Udinese. Nell'annata 1980-1981 subentra a campionato in corso sulla panchina della prima squadra a Gustavo Giagnoni, dopo avervi giocato da calciatore debutta dunque con l'Udinese in Serie A come allenatore. Nella sua prima stagione ottenne 14 punti in 14 partite e nelle altre tre stagioni in bianconero ebbe modo di allenare giocatori del calibro di Franco Causio, Edinho e Zico.\nFerrari fece una esperienza nella Liga spagnola, allenando il nel 1984-1985. Uno dei risultati pi\u00f9 importanti fu la vittoria per 2-1 contro il Real Madrid allo Stadio Santiago Bernab\u00e9u. Dopo un anno torna in Italia, pentendosi successivamente di non essere rimasto in terra iberica. In Italia allena per un triennio la Triestina, in un periodo particolare nel quale la squadra alabardata subisce due penalizzazioni successive in quanto viene coinvolta nel Secondo scandalo scommesse che pregiudicheranno i risultati conseguiti sul campo sia del campionato 1985-1986 che del 1987-1988. Nel primo caso Ferrari vide sfumare la promozione in Serie A, nel secondo vi fu la retrocessione in Serie C1. A poco valse l'aver portato Franco Causio ad indossare la maglia alabardata nelle ultime due stagioni della sua carriera.\nNel 1988 fu allenatore all', neoretrocesso nella Serie B 1988-1989, da cui venne esonerato dopo 13 giornate. Il regolamento vigente, che venne abolito l'anno successivo, gli imped\u00ec pure di allenare all'estero nella stessa stagione. Nel 1989 allena il Padova, nella Serie B 1989-1990, ma \u00e8 sollevato dall\u2019incarico dopo 14 partite. \nNella stagione 1990-1991 divenne l'allenatore del , allenando per la seconda ed ultima volta in carriera una squadra in cui aveva militato da calciatore. Sostituisce l'esonerato Francesco Liguori a partire dalla quarta giornata del campionato di Serie C1, al termine del quale la squadra ottiene la promozione in Serie B dopo il secondo posto finale. Frattanto port\u00f2 anche il club rosanero nella finale di Coppa Italia Serie C, persa contro il , suo ex club. Nella stagione successiva fu esonerato e sostituito con Gianni Di Marzio.\nAllen\u00f2 la nel biennio 1992-1994 e la nella Serie A 1994-1995. Le ultime esperienze da allenatore sono in Serie C1, con (che porta all\u2019ottavo posto finale nel campionato 1996-1997), Juve Stabia (nel quale fu esonerato alla 25\u00aa giornata del torneo 1997-1998, dopo avere portato i campani nei piani alti della classifica e a cui poi subentr\u00f2 Pasquale Casale), (che guid\u00f2 al raggiungimento dei play-off nel 1999-2000, poi pareggiando in finale con l' e mancando una disperata promozione per via della peggiore posizione in graduatoria nei confronti degli anconetani) e (subentrato e poi esonerato nel 2001-2002).\nDirigente.\nNella stagione 2010-2011 \u00e8 stato amministratore delegato della , rimanendo in societ\u00e0 fino alla cessione della stessa, avvenuta nell'agosto del 2011."}
{"id": "2082585", "revid": "484362", "url": "https://it.wikipedia.org/wiki?curid=2082585", "title": "Tato (Guglielmo Sansoni)", "text": "Biografia.\nFormatosi come autodidatta, fu pittore, fotografo, scenografo e regista, avvicinandosi al Futurismo nel 1918.\nDurante la prima guerra mondiale, per la quale si arruol\u00f2 volontariamente, strinse amicizia con Umberto Boccioni e Mario Sironi.\nFormazione futurista.\nNel 1920 organizz\u00f2 un finto funerale per \"morire\" come \"Guglielmo Sansoni\" e rinascere come \"Tato futurista\". Incontr\u00f2 Filippo Tommaso Marinetti per la prima volta a Bologna nel 1922 (citt\u00e0 dove fu tra i promotori del movimento futurista cittadino denominato \"Gruppo futurista bolognese\", assieme ad Angelo Caviglioni, Leo Longanesi, Aldo Giovannini, Fanelli e Federico Valli) e ne divenne amico. \nCon Marinetti, organizz\u00f2 anche una mostra futurista itinerante, partendo da Bologna e giungendo poi a Parma, Torino e Salsomaggiore.\n\"Manifesto dell'Aeropittura\".\nDopo essersi trasferito a Roma nel 1924, nel 1929 assieme ad altri futuristi pubblic\u00f2 sulla Gazzetta del Popolo il \"Manifesto dell'Aeropittura\". \nCeramiche.\nApprese i primi rudimenti nel campo alla fabbrica bolognese \"Minghetti\". Al termine della Guerra, espose alcuni lavori alla \"Mostra di Arti Decorative di Roma\" e successivamente altri lavori alla Triennale di Venezia e alle Esposizioni Internazionali di Berlino, Vienna, Parigi, New York, Bruxelles e Amsterdam, ottenendo riconoscimenti e premi.\nSono del 1928 le sue prime ceramiche futuriste alla fornace di Vietri sul Mare. Negli anni Trenta si afferma con le sue \"aeroceramiche\". Nel 1934 partecip\u00f2 alla \"II^ Mostra d'Arte Coloniale\" con alcune piastrelle rettangolari con raffigurazioni inerenti l'Africa e la realt\u00e0 coloniale mentre l'anno successivo realizz\u00f2 al Reale Istituto Artistico di Napoli alcune maioliche in stile futurista. Tra il 1933 e il 1938, in collaborazione con la manifattura \"M.G.A.\" di Albissola, si dedic\u00f2 alla produzione di grandi opere in ceramica tra cui un grande pannello celebrativo della Marcia su Roma, donato dall'artista a Mussolini.\nFotografia.\nDirigendo dal 1926 l'agenzia fotografica \"La Serenissima\", dove attua sprettralizzazioni, solarizzazioni e fotomontaggi, portando avanti il discorso iniziato dai fratelli Bragaglia, Anton Giulio e Arturo, durante il \"Primo Futurismo\", nel settembre 1930 con Marinetti organizza il primo concorso fotografico nazionale e fra quell'anno ed il 1931 proposero il \"Manifesto della fotografia futurista\". Nel 1941 scrisse l'autobiografia \"Tato Raccontato da Tato\".\nEsposizioni.\nDopo il trasferimento a Roma, fece una personale alla \"Casa d'Arte Bragaglia\".\nAlla Biennale di Venezia del 1926 espose \"La processione della Madonna di S. Luca a Bologna\", \"La fiera del villaggio\" e \"L\u2019assalto - Fantasia per l\u2019alcova dell\u2019ardito Mario Carli\", vincendo il primo premio nel 1930 con \"Aeroplani\"; nel 1932 espose \"Avvitamento\", \"Rovesciata\", \"Spiralata\", \"Paesaggio aereo\" e \"Sesquiplano\", mentre ebbe una sala personale nell'edizione del 1934.\nAlla mostra dei \"Trentatr\u00e9 Artisti Futuristi\" del 1929 a Milano port\u00f2 \"Dinamismo di tavola\", \"Sensazione di volo I\u00b0 tempo\" e \"Sensazione di volo II tempo\". Nuovamente a Milano nel 1931 alla \"Mostra Futurista di Aeropittura e Scenografia\" con 27 opere tra cui \"Sensazione di volo\", \"Prospettiva aerea\", \"Spiralata d\u2019elica\", \"Lancio del paracadute\", \"Idrovelocit\u00e0\", \"Coppa Schneider\", \"Il senso del vuoto\", \"Stracielo\" e \"Ritmi d\u2019aeroplani\".\nSempre nel 1931, presenzi\u00f2 alla I Quadriennale nazionale d'arte di Roma e alla \"Mostra del Sindacato Fascista di belle Arti\" del Lazio presentando un'originale serie di aeropitture e alla \"Mostra Futurista\" del Circolo Artistico di Trieste, esponendo alcuni lavori alla \"Galleria Pesaro\" di Milano. L'anno successivo fu presente alla \"Enrico Prampolini et les Aeropeintres Futuristes Italiens\" alla \"Gallerie de Renaissance\" di Parigi e alla \"Prima Mostra Futurista\" di Roma.\nNel [935 alla II Quadriennale nazionale d'arte di Roma port\u00f2 9 opere tra cui \"Sorvolando Sabaudia\", \"Acrobazie aeree\", \"Quadrimotore\" e \"S. 55 su Ostia\", tornandovi anche nell'edizione del 1939.\nRetrospettive.\nAlcune sue opere furono esposte alla mostra \"talianFuturism, 1909\u20131944\", Guggenheim Museum, New York \n\"TATO - Sessanta opere del Maestro dell'aeropittura\", \"Galleria Russo\", Roma, 5-28/2\n\"TATO FUTURISTA, Cinquanta aeropitture in mostra nel centenario della SIAI Marchetti\", Sesto Calende, 13/6-19/7\n\"Tato futurista. Inventore dell\u2019aereopittura\", Palazzo Valdina, Roma, con una trentina di opere tra cui oli su tela, tempere su carta, dipinti su ceramica e foto originali\nOpere.\nDecorazioni.\nOltre a quelle eseguite per l'aeroporto di Nicelli a Venezia, per i palazzi delle Poste sia di Trento che Palermo, nel 1927 ne esegu\u00ec alcune murarie nell'allora sede del Corriere Padano, aiutato da Mim\u00ec Quilici Buzzacchi ed in palazzi e aeroporti italiani (Siracusa, Palermo, Trento, Gorizia).\nOpere singole.\nOpere su carta.\nOltre a diverse opere \"Senza titolo\".\nAltre produzioni.\nOltre a pittura e fotografia, si occup\u00f2 anche di svariati oggetti d'arredamento, scenografie teatrali, costumi, carri di carnevale e spettacoli, restando molto attivo sino agli anni Quaranta. Opere quasi del tutto disperse, di cui ci resta testimonianza tramite la documentazione fotografica prodotta nelle sue \"Case d'Arte Futuriste\" aperte a Roma e Bologna a met\u00e0 degli anni Venti."}
{"id": "2082590", "revid": "117633021", "url": "https://it.wikipedia.org/wiki?curid=2082590", "title": "Monte di Piet\u00e0 (Cerreto Sannita)", "text": "Il Monte di Piet\u00e0 \u00e8 un edificio sito nel centro storico di Cerreto Sannita che \u00e8 stato sede, fino agli inizi del XX secolo, dell'omonima istituzione. \nStoria.\nNella Cerreto del XVIII secolo esistevano due monti di piet\u00e0 (o \"monti dei pegni\"), uno gestito dalla confraternita della Madonna del Pianto della chiesa di Sant'Antonio, ed un altro amministrato dalla confraternita della Madonna di Costantinopoli dell'omonima chiesa. Il primo aveva sede nel piano terra di palazzo Mastrobuoni, in piazza San Martino, mentre il secondo trovava originariamente posto in via Sannio.\nNel 1781 il priore ed i due economi della confraternita della Madonna di Costantinopoli decisero di edificare una nuova sede per il loro monte dei pegni. Essi scelsero di edificare il nuovo monte lungo il corso, in un luogo dove la confraternita possedeva gi\u00e0 due camere terranee affittate. Una camera era in locazione all'Universitas che l'aveva adibita a \"chianca di sopra\" (macelleria che serviva la parte alta del paese) mentre l'altra camera era affittata a Nicola Colella che vi vendeva la neve.\nResisi liberi i locali affittati, la confraternita prosegu\u00ec nell'edificazione dell'attuale edificio, che fu completato nel 1783.\nIl Monte di piet\u00e0 della confraternita della Madonna di Costantinopoli venne fondato contemporaneamente o pochi anni dopo l'istituzione di questa confraternita, che avvenne nel 1617 in Cerreto antica. Il primo documento in cui viene citato il monte \u00e8 una relazione del vescovo mons. Pietro Paolo de Rustici nella quale vi \u00e8 scritto che annesso alla confraternita c'era un \"monte di pegni\". Nel 1648 fu aggregato al Monte di Piet\u00e0 di Napoli, sottraendosi cos\u00ec al controllo vescovile per dipendere direttamente dal potere regio.\nA seguito del terremoto del 5 giugno 1688 le condizioni finanziarie del monte erano cos\u00ec floride da poter prestare ben 3.000 ducati al conte Marzio Carafa, che spese questi soldi per assistere i superstiti e per avviare la ricostruzione della cittadina.\nIl monte, regolato da uno statuto, era gestito da appositi amministratori che venivano eletti della confraternita ogni tre anni.\nNel XIX secolo gli amministratori stabilirono che l'istituzione non doveva erogare mutui inferiori a una lira e superiori a cinquanta lire. L'attivit\u00e0 del monte cess\u00f2 nel 1929, quando venne liquidato il suo capitale che ammontava a lire 3.938,80.\nAttualmente, dopo aver ospitato dal 2006 al 2009 una mostra sulla civilt\u00e0 contadina, \u00e8 in attesa di diventare sede del Museo del brigantaggio, istituito con delibera della Giunta comunale n. 137/2011.\nDescrizione.\nIl prospetto sul corso \u00e8 impreziosito da un portale costituito da grosse bugne che si alternano ad altre pi\u00f9 piccole. Sul portale \u00e8 posto un medaglione con la scritta \u00abMagnum Pietatis Opus A.D. MDCCLXXXIII\u00bb.\nTra le due grandi finestre del primo piano \u00e8 sita una cornice in stucco entro la quale vi era un affresco.\nIl prospetto \u00e8 arricchito da \u00ab...una elaborata e marcata cornice terminale che percorre l'intero volume, inarcandosi originalmente, con enfasi barocca\u00bb.\nAl primo piano \u00e8 sito un grande salone al cui angolo \u00e8 posta la cassaforte a mura, decorata da alcuni stucchi.\nUn'epigrafe nel salone ricorda i lavori di restauro eseguiti nel 1783 e rammenta anche lo scopo principale dell'istituzione: venire in aiuto, con prestiti su pegno, alle mancanze di \"cittadini e forestieri\"."}
{"id": "2082593", "revid": "767487", "url": "https://it.wikipedia.org/wiki?curid=2082593", "title": "Howie Schultz", "text": "Carriera.\nBaseball.\nTra il 1943 ed il 1948 Schultz gioc\u00f2 in Major League Baseball con i Brooklyn Dodgers, i Philadelphia Phillies ed i Cincinnati Reds. Con i suoi 198 centimetri di altezza, gioc\u00f2 principalmente in prima base ed ottenne una media battuta in carriera di .241."}
{"id": "2082594", "revid": "122432066", "url": "https://it.wikipedia.org/wiki?curid=2082594", "title": "Lucrezia (Cartoceto)", "text": " \nLucrezia \u00e8 la frazione pi\u00f9 popolosa del comune di Cartoceto, nella provincia di Pesaro-Urbino. La cittadina conta 6\u00a0154 abitanti e il suo notevole sviluppo ha portato alla sua fusione con l'attigua frazione di Pontemurello.\nGeografia fisica.\nIl paese \u00e8 situato sul versante settentrionale del fiume Metauro lungo la via Flaminia a circa 10\u00a0km dalla citt\u00e0 di Fano e 5\u00a0km dal capoluogo, Cartoceto. Oltre all'antica strada consolare Lucrezia \u00e8 affiancata dalla superstrada Fano \u2013 Grosseto e fino al 1987 dalla linea ferroviaria Fano-Urbino.\nToponimo.\nL'origine del nome di questo paese \u00e8 incerta, due sono le principali ipotesi: la prima fa risalire il termine a Lucrezia Borgia novella sposa del signore di Pesaro, Giovanni Sforza; dopo la cerimonia avvenuta a Roma il 12 giugno 1493, intrapreso il viaggio verso la citt\u00e0 del marito, i novelli sposi assieme alla folta corte al loro seguito vennero sorpresi da un violento temporale lungo la via Flaminia e furono costretti a far sosta nella borgata che da allora prese il nome dell'affascinante e controversa nobildonna. La seconda ipotesi, meno affascinante ma probabilmente la pi\u00f9 verosimile, fa risalire il nome del paese a donna Lucrezia, una locandiera che gestiva la sua taverna posta sull'antica consolare.\nStoria.\nIl territorio dove attualmente sorge Lucrezia fu certamente abitato fin da tempi antichi. La strada consolare Flaminia costruita nel 218 a.C. che collegava Roma a Rimini e alla grande pianura Padana favor\u00ec certamente lo sviluppo della zona. La bassa e media valle del Metauro e le colline che la circondano erano in epoca romana interamente distribuite ai soldati reduci dalle guerre in Germania e Gallia. Tutto questo \u00e8 ancora testimoniato da alcune vie del paese e limitrofe che richiamano alla divisione dei terreni romani come \u201cvia Pilone\u201d, la quale fungeva da punto cardinale per tutti gli altri confini agricoli della zona oltre a ci\u00f2 vi sono sporadici ritrovamenti di tombe ed elementi architettonici sempre di epoca romana.\nL'odierno abitato di Lucrezia sino alla fine del XIX secolo consistette in un minuscolo borgo disposto lungo la via Flaminia. Solo nei primi anni del XX secolo si sa con certezza dell'aumento del numero dei suoi abitanti che port\u00f2 alla costruzione di una chiesa, Sant'Apollinare, nel 1910 e di conseguenza alla nascita dell'omonima parrocchia. La chiesa come il resto della borgata fu rasa al suolo nell'estate del 1944, durante il conflitto mondiale, dall'esercito nazista in ritirata. Dalla fine del dopoguerra fino ai giorni nostri, Lucrezia sta conoscendo, come del resto i paesi limitrofi della val Metauro, un notevole sviluppo demografico, economico, industriale in certi casi spropositato ed incontrollato.\nMonumenti.\nVilla Adanti-Squarcia, unica struttura storica di un certo interesse presente a Lucrezia, venne edificata tra il 1860 ed il 1875 come residenza estiva per il baritono loretano d'adozione fanese David Squarcia. L'edificio fu acquistato dalla famiglia Adanti di Fano nel 1903. Durante la seconda guerra mondiale, nel periodo d'occupazione nazista, la villa fu scelta dai tedeschi per ospitare il loro quartier generale e durante la ritirata al contrario dal resto del paese non venne distrutta.\nEventi.\nCon l'arrivo della bella stagione Lucrezia si arricchisce di numerose manifestazioni:\nCollegamenti esterni.\nSito comunale"}
{"id": "2082596", "revid": "117215804", "url": "https://it.wikipedia.org/wiki?curid=2082596", "title": "Zorka Jan\u016f", "text": "Biografia.\nGli inizi.\nA dodici anni compare nel film \"Madla z cihelny\" (1933) insieme alla gi\u00e0 affermata sorella, che interpreta la protagonista. Studia quindi arte drammatica all'Accademia delle arti dello spettacolo di Praga.\nDopo l'uscita di \"Cech panen kutnohorsk\u00fdch\" (It. \"La corporazione delle vergini di Kutna Hora\") nel 1938 Zorka fa presa sull'immaginario del pubblico. Nel 1939 ottiene il suo primo ruolo importante nel film di Franti\u0161ek \u010c\u00e1p e V\u00e1clav Kr\u0161ka \"Ohniv\u00e9 l\u00e9to\" (\"Estate ardente\"), che tratta la storia di un triangolo amoroso tra \"Rosa\" (L\u00edda Baarov\u00e1), Clara (Jan\u016f) e un giovane, \u0160imon, che \u00e8 amato da Clara, ma innamorato di Rosa. Clara tenta il suicidio gettandosi nel fiume. Due giovani innamorati di lei si lanciano tra le acque per salvarla, ma uno di loro affoga.\nDurante le riprese del film Zorka Jan\u016f trova l'amore della sua vita nello scrittore e poeta Franti\u0161ek Ko\u017e\u00edk.\nGli anni della guerra.\nNegli anni quaranta Zorka Jan\u016f compare in sette film, tra cui \"Il Barone di M\u00fcnchhausen\" e \"Povod s Rubensem\". Ha uno dei ruoli principali in \"Cekanky\" (\"Cicoria\", 1940), film che parla di un anziano nobile che impedisce alle sue servitrici di sposarsi. La sua ultima apparizione sullo schermo \u00e8 quella in \"Kluci na rece\" (\"Ragazzi sul fiume\") di Ji\u0159\u00ed Slav\u00ed\u010dek (1944) nel personaggio di \"Helenka\".\nI processi e la morte.\nQuando nel 1945 la Germania perde la guerra, sua sorella L\u00edda Baarov\u00e1 (ex amante di Joseph Goebbels) viene incarcerata a Praga e la loro madre muore nel corso di un interrogatorio in tribunale.\nZorka Jan\u016f, espulsa dal mondo del cinema e ostracizzata, sceglie di suicidarsi nel 1946.\nLa tragica storia di Zorka Jan\u016f \u00e8 stata raccontata da Adam Georgiev nel suo libro del 1998 \"Den\u00edk sestry L\u00eddy Baarov\u00e9\" (It. \"Il diario della sorella di L\u00edda Baarov\u00e1\")."}
{"id": "2082598", "revid": "287204", "url": "https://it.wikipedia.org/wiki?curid=2082598", "title": "Zorka Janu", "text": ""}
{"id": "2082604", "revid": "122669756", "url": "https://it.wikipedia.org/wiki?curid=2082604", "title": "Ippodromo Corrado Romanengo", "text": "L'ippodromo \"Corrado Romanengo\" \u00e8 l'impianto ippico della citt\u00e0 di Novi Ligure. L'impianto \u00e8 di propriet\u00e0 privata ed \u00e8 della famiglia Ricci.\nL'impianto.\nLa struttura (sita in prossimit\u00e0 dell'aeroporto \"E. Mossi\"), sorge ai limiti dell'abitato di Novi Ligure, in una zona pianeggiante posta tra la ex strada statale 211 della Lomellina e la ex statale 35 bis dei Giovi, e ricopre un'area di circa 85.000\u00a0m\u00b2.\nPer quanto riguarda l'accoglienza ai visitatori, l'ippodromo dispone di una tribuna totalmente coperta.\nUtilizzato dapprima per le corse al trotto, successivamente ha ospitato corse di galoppo, fino al 2004. \u00c8 occasionalmente teatro di fiere e manifestazioni inerenti all'ippica, le razze equine e le razze animali d'allevamento in generale.\nL'impianto \u00e8 privato ed \u00e8 della famiglia Ricci."}
{"id": "2082608", "revid": "1543377", "url": "https://it.wikipedia.org/wiki?curid=2082608", "title": "Phacopteronidae", "text": "Phacopteronidae \u00e8 una piccola famiglia di insetti appartenente all'ordine dei Rincoti Omotteri, superfamiglia Psylloidea, diffusa nelle regioni tropicali.\nDescrizione.\nSono insetti di piccole dimensioni, con corpo lungo circa 2,5 mm. Il capo porta antenne di 10 articoli.\nLe ali sono membranose, quelle anteriori leggermente sclerificate. La morfologia della venulazione dell'ala anteriore \u00e8 affine a quella degli Psyllidae, ma manca lo pterostigma; inoltre, la media e il settore del radio, entrano fra loro in contatto cos\u00ec come avviene in alcuni Carsidaridae (\"Epicarsa\"). Le zampe hanno tarsi biarticolati e le posteriori sono adattate al salto.\nBiologia.\nLe specie di questa famiglia sono associate a piante dell'ordine delle Sapindales o della famiglia delle Apocynaceae. Le neanidi sono in genere galligene.\nDistribuzione.\nI Phacopteronidae sono diffusi in tutte le regioni tropicali, con un discreto numero di specie rappresentate in Asia, in America centrale e in Africa.\nSistematica.\nLa famiglia, ancora poco conosciuta, comprende poche decine di specie ed altre ancora non determinate, ripartite fra tre generi:\nAltri tre generi citati in letteratura (\"Neophacopteron\", \"Chineura\", \"Phacosemoides\") sono ritenuti sinonimi di \"Pseudophacopteron\" e \"Cornegenapsylla\"."}
{"id": "2082620", "revid": "55935", "url": "https://it.wikipedia.org/wiki?curid=2082620", "title": "Nicola Maresca di Serracapriola", "text": ""}
{"id": "2082621", "revid": "61051", "url": "https://it.wikipedia.org/wiki?curid=2082621", "title": "FA Cup 1968-1969", "text": "La FA Cup 1968-69 \u00e8 stata l'ottantottesima edizione della competizione calcistica pi\u00f9 antica del mondo."}
{"id": "2082622", "revid": "123540258", "url": "https://it.wikipedia.org/wiki?curid=2082622", "title": "Gaetano Rizzuto", "text": "Biografia.\nA 17 anni incontr\u00f2 Danilo Dolci sociologo che si batteva per il diritto dei contadini all'acqua e contro la mafia. Grazie a quest'incontro, concretizz\u00f2 la propria passione per il giornalismo e inizi\u00f2 la collaborazione con il mensile \"Pianificazione Siciliana\".\nIl terremoto del Belice lo fece incontrare con Mauro de Mauro, che stava eseguendo un \"reportage\" sul sisma.\nAlcuni giorni dopo il 14 gennaio 1968 divenne, cos\u00ec, corrispondente per \"L'Ora\" dalla Valle del Belice.\nFinito il liceo classico di Salemi si trasferisce a Trapani come responsabile della redazione trapanese de \"L'Ora\" e poi come redattore a Palermo.\nDal 1980 divenne direttore de \"La Provincia Pavese\" di Pavia fino al 1987, quando fu chiamato come vice direttore de \"Il Secolo XIX\" di Genova di cui, dal 1995 \u00e8 direttore\nDal 2000 \u00e8 direttore di \"Libert\u00e0\" di Piacenza e, fino al 2012, di \"Telelibert\u00e0 \"di Piacenza. Lascia l'incarico a fine 2015, venendo sostituito da Stefano Carini.\nNel febbraio 2016 diviene presidente del consorzio Velodromo di Fiorenzuola ."}
{"id": "2082623", "revid": "339392", "url": "https://it.wikipedia.org/wiki?curid=2082623", "title": "Christina, princesse de l'erotisme", "text": ""}
{"id": "2082624", "revid": "300067", "url": "https://it.wikipedia.org/wiki?curid=2082624", "title": "Bob Harrison", "text": "Curiosit\u00e0.\nIl 3 febbraio 1941, nell'ultimo anno di Middle School, a Toledo, Harrison segn\u00f2 tutti i 139 punti che portarono alla vittoria la sua scuola, LaGrange School, contro la Archer Street School, in un impietoso 139-8"}
{"id": "2082625", "revid": "339392", "url": "https://it.wikipedia.org/wiki?curid=2082625", "title": "Christina, princesse de l'\u00e9rotisme", "text": ""}
{"id": "2082631", "revid": "2210194", "url": "https://it.wikipedia.org/wiki?curid=2082631", "title": "Gale Anne Hurd", "text": "Biografia.\nGale Anne Hurd \u00e8 nata a Los Angeles da padre ebreo e madre cattolica. \u00c8 cresciuta a Palm Springs, California. Laureatasi nel 1977 all'Universit\u00e0 di Stanford in Economia e Comunicazione, entra nel mondo del cinema come assistente esecutivo di Roger Corman, presidente della societ\u00e0 New World Pictures. Ha ricoperto varie cariche amministrative fino ad essere coinvolta nella produzione vera e propria. Nel 1982 cre\u00f2 la sua societ\u00e0 di produzione, la Pacific Western Productions, lavorando soprattutto con il suo futuro marito James Cameron, insieme al quale produrr\u00e0 film quali \"Terminator\" (di cui \u00e8 anche sceneggiatrice insieme allo stesso Cameron), \"Aliens - Scontro finale\" e \"The Abyss\".\nNel 1998 ha vinto il premio Women in Film Crystal Award per donne eccezionali che, attraverso l'eccellenza del loro lavoro, hanno contribuito a espandere il ruolo delle donne all'interno dell'industria dell'intrattenimento. Nel 2003 le fu assegnato il Festival di Telluride Tech Award of Technology a Telluride insieme ad Arthur C. Clarke. Nel 2010 \u00e8 produttrice esecutiva della serie televisiva \"The Walking Dead\", basata sull'omonima serie a fumetti. Il 3 ottobre 2012 ha ricevuto una stella sulla Hollywood Walk of Fame.\nVita privata.\nGale Anne Hurd \u00e8 stata sposata con James Cameron dal 1985 al 1989. Successivamente spos\u00f2 il regista Brian De Palma dal 1991 al 1993, con il quale ha avuto una figlia, Lolita De Palma, nel 1991. Dal 1995 \u00e8 sposata con lo sceneggiatore e regista Jonathan Hensleigh."}
{"id": "2082634", "revid": "228587", "url": "https://it.wikipedia.org/wiki?curid=2082634", "title": "Fumetti Disney", "text": "Per fumetti Disney si intendono quei fumetti incentrati sui personaggi creati da Walt Disney e dai suoi collaboratori come Topolino, Paperino e Paperon de' Paperoni fra i principali. Esordirono negli Stati Uniti d'America negli anni trenta in forma di strisce giornaliere e poi anche come tavole domenicali sui giornali ai quali seguirono poi edizioni anche nel formato pocket o tascabile in alcune pubblicazioni specializzate edite dalla Western Publishing come Walt Disney's Comics and Stories o Uncle Scrooge negli anni quaranta. Dagli anni trenta vennero esportati in Europa dove vennero pubblicati in diverse lingue e la concessione di licenze - ma in qualche caso ci sono state anche riproduzioni non autorizzate - ha consentito lo sviluppo nei diversi paesi di scuole autonome di autori locali di fumetti; fra gli esempi pi\u00f9 noti Romano Scarpa, della scuola italiana, che ha lavorato principalmente per produzioni italiane poi tradotte in molte altre lingue; inoltre l'Italia \u00e8 il paese in cui si sono realizzate pi\u00f9 pubblicazioni in assoluto. \nNegli Stati Uniti sono stati pubblicati in formato comic book dal 1940 dalla Western Publishing, mentre in Europa fra i principali editori ci sono, in Danimarca la Egmont e in Italia, per oltre cinquanta anni, la Mondadori.\nNel 1992 \u00e8 nato un database, INDUCKS, disponibile on line gratuitamente per catalogare e indicizzare i fumetti della Disney pubblicati nel mondo; questo database elenca le testate, le storie, i personaggi, gli autori e le date ed \u00e8 possibile consultarlo anche attraverso un motore di ricerca che viene aggiornato periodicamente ed \u00e8 disponibile in una dozzina di lingue.\nStoria editoriale.\nStati Uniti d'America.\nStrisce quotidiane e tavole domenicali.\nLa serie di fumetti a strisce incentrata su Topolino venne pubblicata giornalmente sui quotidiani dal 13 gennaio al 31 marzo 1930 - costituisce la storia nota come \"Lost on a Desert Island -\" venne disegnato da Ub Iwerks e Win Smith su testi dello stesso Walt Disney; in questa prima storia Topolino si perdeva in un'isola abitata da cannibali e animali selvatici. Le strisce furono poi ristampate in diversi paesi. La pubblicazione fu preceduta da un mini-fumetto con Topolino, ormai famoso per i cortometraggi, che ne preannunciava l'apparizione tutti i giorni su un quotidiano statunitense; curiosamente in questo mini-fumetto veniva presentato, come principale antagonista di Topolino, il gatto Tom, che per\u00f2 non comparve mai e venne sostituito nel suo ruolo da Pietro Gambadilegno. Una delle sue prime traduzioni fu in Svezia, con il titolo di \"H\u00f6gtflygande planer\"; Musse Pigg, il nome svedese di Topolino, apparve sullo Stockholms Dagblad il 17 marzo del 1930. Il 30 marzo usc\u00ec in Italia sulla Illustrazione del Popolo, un supplemento domenicale della Gazzetta del Popolo, come \"Le avventure di Topolino nella Giungla\"; questo settimanale pubblic\u00f2 nel n. 23 un articolo su Iwerks presentandolo come il creatore di Topolino.\nNegli Stati Uniti, subito dopo la conclusione della prima storia, il successivo 1\u00ba aprile inizi\u00f2 la sequenza di strisce che compongono la storia nota come \"Death Valley\", che Disney scrisse coadiuviato da Floyd Gottfredson, il quale fu tra i disegnatori insieme a Jack King e Win Smith; termin\u00f2 il 20 settembre 1930, dopo 149 strisce. La serie fu ristampata in Italia con i titoli di \"Topolino e l'eredit\u00e0 di Minnie\" o \"Topolino nella Valle della Morte\". La storia successiva fu \"Mr. Slicker and the Egg Robbers\" (\"Topolino e il bel gag\u00e0\"), scritta e disegnata da Gottfredson che si concluse il 26 dicembre, dopo 83 strisce. Queste prime storie sono avventure scanzonate, in linea con il personaggio che compare al cinema, sempre pronto al divertimento come un monello qualsiasi in una citt\u00e0 rurale senza nome. Tale caratteristica sar\u00e0 successivamente presente soprattutto nelle tavole domenicali, poich\u00e9 a partire dal 1932 nelle strisce quotidiane il tono cambier\u00e0, virando verso l'avventura investigativa grazie principalmente a Floyd Gottfredson, il disegnatore che realizz\u00f2 le strisce giornaliere del personaggio per oltre quaranta anni, fino al 1975.\nNel 1932 debuttarono sui quotidiani statunitensi della domenica le tavole domenicali di Topolino e delle Sinfonie allegre, entrambe composte da tre strisce di quattro vignette ciascuna; quelle di Topolino alternavano tavole autoconclusive a storie di lunghezza variabile fino al 1944 (\"Topolino e l'esperimento del dr. Trukk\") mentre dal 1944 in poi vennero pubblicate solo tavole autoconclusive e vennero disegnate fino al 1938 da Floyd Gottfredson, e poi vennero affidate a Manuel Gonzales, talvolta sostituito da altri artisti come Bill Wright; le \"Sinfonie allegre\" invece avevano inizialmente come protagonista la coccinella Buci, che poi a partire dal 1934 lasci\u00f2 il posto a vari personaggi della serie di cortometraggi \"Sinfonie allegre\", come Max Leprotto e Tobia Tartaruga, Paperino (nella storia La gallinella saggia), l'elefantino Elmer e i tre porcellini, realizzate da Al Taliaferro.\nLa Disney nel 1936 decise di separare Paperino da Topolino e con la fine della storia \"Topolino nella casa dei fantasmi\", Paperino scomparve dalle strisce e dalle tavole domenicali di \"Topolino\", diventando titolare della tavola domenicale delle \"Sinfonie allegre:\" \"Silly Symphonies featuring Donald Duck.\" Comunque, oltre a Paperino, appariranno inizialmente personaggi dell'universo di Topolino come Pippo, Tip e Tap e Clarabella tranne Topolino stesso; solo con l'introduzione di nuovi personaggi comprimari come Qui, Quo, Qua, Paperina, Ciccio e Nonna Papera, gli universi dei due protagonisti si separarono definitivamente. La serie delle sinfonie allegre con Paperino si conclusero nel 1937 quando vennero sostituite dalla serie con Biancaneve e i sette nani.\nNel 1938 esordirono le strisce giornaliere di Paperino e, poco dopo, anche le tavole domenicali, entrambe disegnate da Al Taliaferro. Contemporaneamente le \"Sinfonie allegre\" presentarono le storie di altri personaggi come i tre porcellini, Pluto, Pinocchio, Penna Bianca e infine Jos\u00e8 Carioca e Panchito, due dei tre caballeros e vennero realizzate fino al 1945 sostituite dalle tavole domenicali di Fratel Coniglietto.\nBrasile.\nStorie realizzate in Brasile si commissione dell'editore Abril, sono state pubblicate fin dagli anni cinquanta, con artisti come Jorge Kato, ispirati da Carl Barks. Negli anni sessanta e settanta, Renato Canini disegn\u00f2 una serie di storie in uno stile ispirato al design popolare dell'epoca sviluppando un universo attorno al personaggio di Jos\u00e9 Carioca, molto popolare in Brasile. Negli anni settanta e ottanta, Abril ha intensificato la produzione. A eccezione di Jos\u00e9 Carioca, i personaggi ricorrenti della produzione includevano Daisy (femminista girata) e Paperoga. Tra gli autori pi\u00f9 prolifici, lo scrittore Arthur Faria Jr. e l'artista Irineu Soares Rodriguez. La testata \"O Pato Donald\" venne edita in formato comic book e poi tascabile. Alla fine degli anni novanta, la produzione brasiliana si interruppe per ricominciare per un breve periodo negli anni 2000; dopo un'assenza di quasi dieci anni, la produzione ha ripreso alla fine del 2012. La produzione brasiliana \u00e8 anche noto per aver mantenuto molti personaggi in gran parte dimenticati altrove. Jos\u00e9 ha pubblicato un fumetto da Editora Abril tra il 1961 e il 2018, nel 2019, i fumetti Disney hanno iniziato a essere pubblicati da Culturama, a settembre 2020, il pappagallo avr\u00e0 di nuovo storie prodotte in Brasile, pubblicate sulla rivista \"Aventuras Disney\", pubblicato di Culturama.\nDanimarca.\nL'editore danese Egmont (in precedenza Gutenberghus) ha realizzato una delle maggiori produzioni di fumetti Disney al mondo non limitata alla sola Danimarca ma realizzando edizioni quasi identiche pubblicate simultaneamente in altri paesi nordeuropei come la Germania, e dopo caduta del muro di Berlino, anche nell'Europa dell'Est. La societ\u00e0 danese inizi\u00f2 a pubblicare le proprie serie nei primi anni sessanta con l'apporto soprattutto di artisti stranieri come i sudamericani Vicar e Daniel Branca e persino statunitensi come Don Rosa e William Van Horn.\nFrancia.\nLe storie prodotte in Francia esordirono nel 1952 con la testata \"Journal de Mickey\", con storie realizzate dal disegnatore Louis Santel (Tenas) e scritte da Pierre Fallot. Dopo alcuni numeri inizi\u00f2 una nuova serie (\"Mickey \u00e0 travers les si\u00e8cles\") proseguita fino al 1978, disegnata quasi interamente da Pierre Nicolas e scritta da Fallot e Jean-Michel le Corfec.\nPi\u00f9 tardi, all'inizio degli anni ottanta, inizi\u00f2 una nuova produzione ad opera degli autori Patrice Valli e Pierre Nicolas incentrata sui personaggi di Topolino, zio Paperone e Paperino. Tra i migliori artisti si ricorda Claude Marin, Claude Chebille (noto come Gen-Clo), e artisti italiani come Giorgio Cavazzano. Alcuni dei migliori scrittori furono Michel Motti e Pierre-Yves Gabrion. Dalla fine degli anni ottanta in poi, un numero crescente di artisti spagnoli dello studio Comicup si \u00e8 occupata della realizzazione grafica di storie scritte da autori francesi.\nGermania.\nAnche se Mickey Mouse era gi\u00e0 famoso in Germania dai tempi della sua prima apparizione nei cinema nel 1929, nessuna serie a fumetti vi \u00e8 stata mai prodotto fino agli anni cinquanta. Durante gli anni trenta vennero pubblicati fumetti di importazione su alcuni giornali tedeschi come il \"K\u00f6lner Illustrierte Zeitung.\" L'unica pubblicazione regolare in lingua tedesca fu la svizzera Micky Maus Zeitung pubblicata da Bollmann nel 1937, ma dur\u00f2 solo 18 numeri e con l'avvento del regime nazista non vennero pi\u00f9 pubblicati fumetti Disney. Dopo la Seconda Guerra Mondiale, nella Germania Ovest, l'Ehapa Verlag di Stoccarda, filiale della danese Egmont, inizi\u00f2 nel settembre del 1951 la pubblicazione del mensile \"Micky Maus\", in un formato simile a quello di Walt Disney's Comics and Stories presentando storie realizzate da Carl Barks; successivamente la testata divenne settimanale e poi venne rinominata \"Micky Maus Magazin\" che divenne la pi\u00f9 longeva testata a fumetti tedesca oltre che ad aver raggiunto nel periodo di massimo successo, nei primi anni novanta, una tiratura di milione di copie a numero ogni settimana. Successivamente \u00e8 sceso a circa 180.000 copie. \nMolti altri titoli sono stati pubblicati dalla stessa azienda, in particolare Die tollsten Geschichten von Donald Duck (dal 1965), Lustige Taschenbuch (dal 1967) con principalmente storie italiane e molti altri.\nNella Germania orientale (1949-1990) non sono mai stati stampati fumetti di Disney.\nItalia.\nL'Italia, primo produttore di storie Disney secondo INDUCKS, ha sempre presentato un gran numero di pubblicazioni dedicate al mondo Disney.\nNel 1932 la Casa Editrice Nerbini fece esordire la testata \"Topolino\" che pubblic\u00f2 all'inizio storie in rima senza nuvolette con l'omonimo protagonista; l'editore non si era per\u00f2 assicurato correttamente i diritti per la pubblicazione, cosicch\u00e9 la testata cambi\u00f2 nome in \"Topo Lino\", per poi riprendere il nome originario una volta regolarizzati i diritti. Anche dopo aver acquistato i diritti, ancora per qualche numero continuarono le storie realizzate in Italia con il personaggio, questa volta autorizzati dalla Disney americana. Nel 1934 Giorgio Scudellari aggiunse tre strisce alla storia \"Topolino nell'isola misteriosa\" per correggere alcune incongruenze della storia. Nel 1937 nacque infine il giornale \"Paperino\", ad opera di Federico Pedrocchi: la testata ospitava una o due pagine di storie italiane della Disney a puntate scritte da Pedrocchi; una conteneva una storia a puntate a Paperino mentre l'altra aveva come protagonisti Pippo o i sette nani. Gli Albi d'Oro pubblicarono inoltre due storie italiane, sempre di Pedrocchi: \"Clarabella tra gli artigli del diavolo nero\" e \"Paperino e la pietra filosofale\".\nDopo la Nerbini, la produzione \u00e8 stata gestita dalla Mondadori dal 1935 al 1988, quando \u00e8 subentrata la Disney Italia, la quale nel 2013 ha ceduto il ramo d'azienda delle sue riviste a Panini Comics. Topolino \u00e8 la principale pubblicazione italiana di Disney, edita nel formato giornale dal 1932 al 1949 e dopo in formato libretto, pubblicato per oltre 3000 numeri con storie scritte e disegnate da artisti italiani ogni settimana dal 1949; ad essa si aggiungono riviste a cadenza mensile che propongono storie edite o anche produzioni estere inedite. Secondo il database INDUCKS, il numero di storie di Disney prodotte e pubblicate in Italia \u00e8 molto pi\u00f9 grande che negli Stati Uniti, ed esse sono tradotte regolarmente in altre lingue europee.\nL'Italia ha introdotto diversi nuovi personaggi all'universo Disney, tra cui l'alter ego di Paperino, Paperinik, e Brigitta McBridge, amore non corrisposto da Zio Paperone.\nTra le pubblicazioni troviamo \"Collana Carosello\" (1957), \"Gli albi tascabili di Topolino\" (1948), collane \"da collezionisti\" come \"Le grandi storie\" (1966) ed \"Il Topolino d'oro\" (1970), realizzate da editori specializzati come ANAF, Comic Art, Traverso, IF Edizioni. Non si possono dimenticare, poi, \"Nel Regno di Topolino\" (1935), o gli illustri \"Albi d'Oro\", che pi\u00f9 tardi diverranno gli \"Almanacco Topolino\", e i simili \"Albi della Rosa\" (che pi\u00f9 tardi diverranno \"Gli Albi di Topolino\") e che hanno fatto da base per le successive riviste non-Disney \"Albi del Falco\", con le storie di Superman, Batman, Hawkman (il \"Falco\" del titolo) e degli altri supereroi DC Comics, e \"Albi di Pecos Bill\". Non dimentichiamo, infine, la serie dei Classici di Walt Disney, con le ristampe delle storie classiche, generalmente in origine albi monotematici con tavole di raccordo tra una storia e l'altra, e la quasi gemella \"I Grandi Classici Disney\".\nJugoslavia.\nAnche in Jugoslavia vennero realizzate storie Disney. In esse per\u00f2 Topolino e gli altri personaggi della Disney interagivano con personaggi non Disney come Braccio di Ferro, Stanlio e Ollio, Greta Garbo, Felix the Cat, Betty Boop e Charlie Chaplin.\nLa testata pi\u00f9 famosa era \"Mika Mis\" che ebbe 505 numeri.\nNei primi cento le storie erano principalmente di autori serbi.\nPaesi Bassi.\nAnche i Paesi Bassi hanno una significativa scuola di fumetti Disney. I primi esordirono nel 1953 editi da Sanoma. Nel 1975, Daan Jippes \u00e8 diventato direttore artistico per la produzione di questi fumetti e ha creato una linea fortemente ispirata a Barks che rimane il pi\u00f9 noto stile Disney olandese. Sanoma produce anche fumetti con personaggi meno conosciuti come Li'l Bad Wolf.\nRegno Unito.\nContemporaneamente anche in Inghilterra si realizzavano storie Disney autoprodotte. Gi\u00e0 nel 1930 nacque il \"Mickey Mouse Annual\", una pubblicazione a cadenza annuale che pubblicava numerose strisce a fumetti di Haughton. Nel 1936 nacque infine il \"Mickey Mouse Weekly\", una pubblicazione settimanale. Esso ospitava una storia a puntate con protagonisti Pippo e Tobia detective (disegnata da Haughton) e un'altra storia (sempre a puntate) con protagonisti Paperino e il marinaio Mac (in Italia ribattezzato Ciccio Sbronza e trasformato in un baronetto). Le storie di Paperino britanniche (realizzate da Ward) sono, insieme a quelle di Pedrocchi, le prime ad ampio respiro con protagonista il papero in marinaretta.\nPrincipali editori.\nPrincipali editori, per luogo di pubblicazione:"}
{"id": "2082637", "revid": "767487", "url": "https://it.wikipedia.org/wiki?curid=2082637", "title": "Joe Hutton", "text": ""}
{"id": "2082638", "revid": "436907", "url": "https://it.wikipedia.org/wiki?curid=2082638", "title": "Io solo senza te/Due bicchieri", "text": "Io solo senza te/Due bicchieri \u00e8 un singolo di Pupo del 1977. Una delle tracce, \"Io solo senza te\", nel 1979 fu inserita nell'album Gelato al cioccolato, dello stesso Pupo\nTracce.\nLATO A:\nLATO B:"}
{"id": "2082642", "revid": "322321", "url": "https://it.wikipedia.org/wiki?curid=2082642", "title": "Massanzago", "text": "Massanzago (\"Masans\u00e0go\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nMassanzago si colloca nella parte nordorientale della provincia di Padova, al confine con la provincia di Venezia. L'area \u00e8 totalmente pianeggiante, con altitudini comprese tra i 14 (estremit\u00e0 sud del territorio) e i 20 m s.l.m. (fascia a nord, lungo il confine con Trebaseleghe). Il capoluogo comunale e le frazioni Sandono e Zeminiana sorgono rispettivamente a 18, 17 e 16 m.\nIl corso d'acqua di maggior rilievo \u00e8 il fiume Muson Vecchio, che attraversa il territorio in direzione nordovest-sudest. Antico confine tra le centuriazioni di Padova e Altino, \u00e8 interessante notare come tutt'oggi strade, campi e fossati presentino un orientamento differente a nord e a sud del suo corso. Da citare anche il fiume Marzenego e il suo affluente scolo Fossalta, che segnano per un breve tratto il confine con Trebaseleghe, e lo scolo Parauro, che definisce il confine con Noale.\nStoria.\nI reperti risalenti alla storia pi\u00f9 antica di Massanzago scarseggiano, ma certamente conobbe vicende comuni a quelle del territorio circostante. La zona fu inizialmente abitata dai Veneti, i quali vennero assoggettati ai Romani verso il II secolo a.C.\nRisale forse all'epoca augustea la definizione delle centuriazioni di Altino e Padova, i cui confini erano segnati dal corso del Muson (oggi Muson Vecchio). Le tracce di questa organizzazione sono tuttora assai evidenti e va citata particolarmente l'attuale via Cornara che collegava i due territori mediante un guado sul fiume. Era parte di un percorso che si staccava dalla via Annia all'altezza di Perarolo di Vigonza e raggiungeva il Piave nei pressi di Cornuda. Dello stesso periodo \u00e8 il toponimo, derivante dal nome di un proprietario terriero, tale Massenzio.\nDi origini paleocristiane sarebbe la chiesa di sant'Alessandro martire (la vecchia parrocchiale), il cui patrono farebbe pensare a uno stanziamento di soldati o alla presenza di veterani.\nLa prima citazione del toponimo risale per\u00f2 al 29 aprile 1085, data riportata nel documento con cui alcuni proprietari donarono diverse \"massaritias\" della zona al monastero di Sant'Eufemia di Villanova (l'attuale Abbazia Pisani). Nel basso medioevo si consolid\u00f2 l'autorit\u00e0 del vescovo di Treviso e Massanzago, dipendente dalla pieve di Rustega, ne divenne un feudo che garantiva ai titolari il diritto di riscossione delle decime. Il primo ad esserne investito fu Semenzin quondam Adalgentino Semenza nel 1270 e venne abolito solo nel 1865, su iniziativa del vescovo Federico Maria Zinelli.\nDal punto di vista politico, invece, Massanzago e le sue frazioni erano sottoposte all'autorit\u00e0 del Comune di Padova e vi rimasero sino alla conquista della Serenissima nel 1405. Ne seguirono le sorti attraverso le vicende ezzeliniane e carraresi e sotto l'influenza della famiglia da Camposampiero.\nCon l'occupazione veneziana l'organizzazione amministrativa della terraferma fu riformata: Massanzago fu assegnata alla podesteria di Camposampiero, mentre Sandono e Zeminiana vennero sottoposti a quella di Padova. A parte la parentesi della guerra della Lega di Cambrai, fu questo un periodo di pace e di relativo benessere che vide lo sviluppo dell'agricoltura - monopolizzata dalle famiglie lagunari - e la risistemazione idraulica dei corsi d'acqua.\nAlla caduta della Serenissima segu\u00ec il turbolento periodo napoleonico. Nel 1807 venne istituito il dipartimento del Brenta e Massanzago divenne comune, inquadrato nel distretto di Camposampiero. Segu\u00ec poi il periodo Austriaco e infine l'annessione al Regno d'Italia nel 1866.\nL'11 ottobre 1944 tra Zeminiana e Briana di Noale ci fu un importante combattimento tra Guardia Nazionale Repubblicana e partigiani guidati anche da Bruno Eugenio Ballan.\nMonumenti e luoghi d'interesse.\nArchitetture religiose.\nParrocchiale di Sant'Alessandro.\nSi trova discosta dal centro, in un'area rurale a ponente dell'abitato.\n\u00c8 citata per la prima volta nel 1181, in un documento del capitolo della cattedrale di Treviso. Nello scritto si legge che la chiesa godeva di un proprio beneficio e che il suo sacerdote poteva fregiarsi del titolo di rettore. Fu comunque una cappella dipendente dalla pieve di Rustega sino all'erezione della parrocchia autonoma.\nL'edificio attuale risale al XV Sec. e fu rimaneggiato e soprelevato 1620 su iniziativa dell'allora parroco don Bernardino Rocca. Altri interventi si ebbero nei secoli successivi: tra questi il rifacimento del pavimento in pietra di Chiampo (1845) e la ricostruzione del campanile (dal 1910).\nSin dal Settecento, tuttavia, la struttura si mostrava inadeguata ad accogliere la crescente popolazione. Con il tempo, inoltre, si aggiunse la necessit\u00e0 di un costoso restauro che indusse la comunit\u00e0 a costruire una nuova chiesa piuttosto che intervenire su quella preesistente. Nel 1956, tuttavia, ne inizi\u00f2 un drastico recupero grazie all'interessamento della Soprintendenza ai Monumenti.\nComparrocchiale di San Pio X e di Maria Regina.\nSorge in posizione centrale, di fronte a villa Baglioni.\nProgettata da Fausto Scudo, fu iniziata nel 1956, con la benedizione della prima pietra da parte di mons. Egidio Negrin, e venne conclusa nel 1972, con la consacrazione di mons. Antonio Mistrorigo. Bench\u00e9 rappresenti oggi il principale luogo di culto di Massanzago, non \u00e8 parrocchiale in quanto, secondo il diritto canonico, il titolo di una chiesa (in questo caso la parrocchiale di Sant'Alessandro) pu\u00f2 essere trasferito a un'altra solo se la prima viene demolita o sconsacrata. Per la stessa ragione, non pot\u00e9 essere intitolata al patrono del paese.\nArchitetture civili.\nVille venete.\nNel territorio comunale sono presenti 8 ville tutelate dall'Istituto Regionale Ville Venete (IRVV). Degna di menzione \u00e8 la Villa Baglioni, sede del municipio. Al suo interno sono conservati i magnifici affreschi del giovane Giambattista Tiepolo (il conte Baglioni volle che gli affreschi avessero un soggetto mitologico: Fetonte reclama il carro del Sole al dio Apollo, Trionfo dell'Aurora e Caduta di Fetonte nell'Eridano), simili a quelli di W\u00fcrzburg."}
{"id": "2082644", "revid": "709565", "url": "https://it.wikipedia.org/wiki?curid=2082644", "title": "X-Corporation", "text": "X-Corporation, o pi\u00f9 semplicemente X-Corp, \u00e8 un'organizzazione per la salvaguardia dei mutanti facente parte dell'universo Marvel. L'organizzazione fu creata con lo scopo di far valere i diritti civili e legali dei mutanti in tutto il mondo, a causa del loro vertiginoso incremento all'epoca in cui lo scrittore Grant Morrison sceneggiava la testata \"X-Men\".\nStoria.\n\"X-Corporation\" fu fondata dal professor Charles Xavier, gi\u00e0 fondatore degli X-Men, con lo scopo di salvaguardare la popolazione mutante su scala globale. A tale proposito, gli uffici di X-Corp furono dislocati nelle maggiori metropoli di ogni continente, gestiti da mutanti che in precedenza avevano fatto parte degli X-Men. Il quartier-generale era localizzato allo \"Xavier Institute\", ma le varie sedi avevano autonomia quasi illimitata e cooperavano con i governi ospiti. \u00c8 importante non confondere la X-Corporation di Xavier, con la \"X-Corps\" fondata da Banshee a Parigi, che tuttavia dopo la sua distruzione fu inglobata dalla prima. Dopo gli eventi di \"House of M\" e la decimazione, nella quale pi\u00f9 del 90% dei mutanti persero i loro poteri, le X-Corporation furono chiuse, su ordine di Ciclope, ed i membri richiamati allo Xavier Institute per paura di possibili attentati alle varie sedi, come accadde per quella parigina."}
{"id": "2082652", "revid": "188116", "url": "https://it.wikipedia.org/wiki?curid=2082652", "title": "Vito Cusumano", "text": "Biografia.\nIngegnere capo del comune di Salemi dal 1960 al 1975 ha partecipato a diverse commissioni di studio nel settore urbanistico e progettato e diretto nel settore dell'edilizia opere pubbliche, idrauliche, fognanti e viarie, tra cui emergono 3 lotti dell'Autostrada A19 Palermo \u2013 Catania.\nCandidato nella lista del Partito Socialista Italiano nel 1963 per la Camera dei deputati, ottiene 10.686 voti ma non risulta eletto. Diviene Sindaco di Buseto Palizzolo nel 1964 e lo resta fino al 1975.\nDeputato.\nAlle elezioni politiche del 1968, con 29.165 voti di preferenza nella lista \"PSI \u2013 PSDI\" nella circoscrizione Sicilia occidentale, diventa deputato alla Camera, aderendo al gruppo del PSI.\nViene rieletto a Montecitorio nel 1972 con 36.459 voti.\nNel 1976 con 26.411 preferenze risulta il primo dei non eletti. Componente del comitato centrale del Partito Socialista Italiano dal 1978 al 1984. Diviene Segretario regionale del Partito Socialista Italiano dal 1979 al 1981.\nNel 1979 ottiene 34.214 preferenze, insufficienti per l'elezione. Subentra alla Camera nel 1981 al posto di Salvatore Lauricella.\nNel 1983 arriva a 43.024 voti, ma non risulta eletto.\nInfine \u00e8 Sindaco di Salemi dal 1987 al 1990."}
{"id": "2082657", "revid": "110157", "url": "https://it.wikipedia.org/wiki?curid=2082657", "title": "Federazione cestistica del Gambia", "text": "La Federazione cestistica del Gambia \u00e8 l'ente che controlla e organizza la pallacanestro in Gambia.\nLa federazione controlla inoltre la nazionale di pallacanestro del Gambia. Ha sede a Banjul e l'attuale presidente \u00e8 Essa M. Gaye.\n\u00c8 affiliata alla FIBA dal 1972 e organizza il campionato di pallacanestro del Gambia."}
{"id": "2082658", "revid": "767487", "url": "https://it.wikipedia.org/wiki?curid=2082658", "title": "Emiliano Papa", "text": ""}
{"id": "2082665", "revid": "110157", "url": "https://it.wikipedia.org/wiki?curid=2082665", "title": "Federazione cestistica del Ghana", "text": "La Federazione cestistica del Ghana \u00e8 l'ente che controlla e organizza la pallacanestro in Ghana.\nLa federazione controlla inoltre la nazionale di pallacanestro del Ghana e ha sede a Accra.\n\u00c8 affiliata alla FIBA dal 1962 e organizza il campionato di pallacanestro del Ghana."}
{"id": "2082668", "revid": "110157", "url": "https://it.wikipedia.org/wiki?curid=2082668", "title": "Federazione cestistica di Gibuti", "text": "La Federazione cestistica di Gibuti \u00e8 l'ente che controlla e organizza la pallacanestro a Gibuti.\nLa federazione controlla inoltre la nazionale di pallacanestro di Gibuti. Ha sede a Gibuti e l'attuale presidente \u00e8 Ahmed Daher God.\n\u00c8 affiliata alla FIBA dal 1979 e organizza il campionato di pallacanestro di Gibuti."}
{"id": "2082676", "revid": "287204", "url": "https://it.wikipedia.org/wiki?curid=2082676", "title": "Monte Parodi", "text": "Il Monte Parodi si eleva per 673 m s.l.m. nella parte nord-occidentale del golfo della Spezia.\nCollocazione.\nIl rilievo sovrasta ad ovest la citt\u00e0 della Spezia e digrada con altre colline verso sud nella catena di alture che raggiunge il mare in corrispondenza di Portovenere.\n&lt;br&gt;Dal Parodi si accede all'Alta Via dei Monti Liguri e alla rete di sentieri del Parco nazionale delle Cinque Terre. \nDalla sommit\u00e0 del rilievo il panorama, specialmente nelle limpide e fredde giornate invernali, spazia dal Monte Saccarello al Monviso, percorre tutto l'Appennino emiliano e le Alpi Apuane per terminare con le isole dell'arcipelago toscano e la Corsica.\nGeologia.\nIl monte Parodi \u00e8 noto per i suoi giacimenti di piombo sotto forma di galena.\nAccesso alla cima.\nDa sempre il monte Parodi \u00e8 meta degli spezzini per fuggire alla calura estiva che avvolge la citt\u00e0 in luglio ed agosto (infatti sul monte si registrano sempre temperature di 6/7 gradi in meno che a livello del mare). \nLa sommit\u00e0 si raggiunge seguendo le strade che dalla citt\u00e0 ne salgono le pendici verso la Foce, Costa di Murlo o Biassa. L'automobile pu\u00f2 essere parcheggiata all'inizio del parco dove si trova la \"Palestra nel Verde\", un suggestivo percorso attrezzato \"fitness\" che consentire ai visitatori la possibilit\u00e0 di allenarsi tra boschi e macchia mediterranea. \nUn sentiero pedonale di circa 300 metri conduce al \"Forte del monte Parodi\", della catena di forti ottocenteschi costruiti a difesa della base navale. La struttura \u00e8 abbandonata e attualmente utilizzata per ospitare antenne e ripetitori radiotelevisivi, in via di ricollocazione."}
{"id": "2082677", "revid": "729019", "url": "https://it.wikipedia.org/wiki?curid=2082677", "title": "Harald Quandt", "text": " Figlio di Magda Goebbels e dell'industriale G\u00fcnther Quandt, era il figliastro del gerarca nazista Joseph Goebbels.\nDopo la seconda guerra mondiale lui e il suo fratellastro Herbert Quandt diressero l'importante azienda produttrice di batterie \"Accumulatorenfabrik AG\" (Afa), in seguito conosciuta come VARTA, lasciata loro in eredit\u00e0 dal padre G\u00fcnther. Negli anni sessanta i due fratelli divennero anche i principali azionisti della BMW.\nBiografia.\nLa giovinezza e la guerra.\nHarald Quandt, rampollo di seconda generazione di una delle famiglie pi\u00f9 ricche della Germania nasce nel 1921 dal matrimonio tra G\u00fcnther Quandt e Magda Behrend Rietschel. La coppia divorzia nel 1929 ma continua ad intrattenere rapporti molto cordiali e amichevoli. Magda in seguito celebra il suo matrimonio con Joseph Goebbels in una delle propriet\u00e0 di G\u00fcnther, con Hitler come testimone dello sposo.\nDopo le seconde nozze della madre, Harald resta a vivere con il proprio padre, che diventa uno dei pi\u00f9 importanti industriali del Terzo Reich, fino al 1934. Continua comunque a vedere spesso la madre, che era diventata la \"First Lady del Terzo Reich\", il patrigno, che dal 1933 \u00e8 ministro della propaganda, e i suoi fratellini e sorelline. Dopo il 1934 si trasferisce dalla madre e vive con la famiglia Goebbels fino al superamento degli esami scolastici finali nel 1940. In questo periodo sorprende molti diventando sostenitore dell'indipendentista indiano Subhas Chandra Bose e del suo motto \"tum mujhe khhon do, main tumhe azadi doonga\", ovvero \"Datemi il sangue e vi dar\u00f2 la libert\u00e0\".\nPresta servizio militare come tenente della Luftwaffe nel corso della seconda guerra mondiale. Rimane ferito e viene catturato dagli Alleati in Italia nel 1944, per poi essere rilasciato nel 1947. Nel maggio 1945 Magda e Joseph Goebbels muoiono suicidi, dopo aver ucciso i loro figli, nel F\u00fchrerbunker. Harald \u00e8 l'unico dei figli di Magda a sopravvivere.\nGli affari dopo la fine della guerra.\nDopo essere rientrato in Germania dapprima aiuta il suo fratellastro a ricostruire le industrie di famiglia che erano andate distrutte, e dal 1949 al 1953 studia ingegneria meccanica ad Hannover e Stoccarda. Suo padre muore nel 1954 durante un viaggio al Cairo e lascia il suo impero economico a Harald e Herbert, fatto che rende Harald uno degli uomini pi\u00f9 ricchi della Germania occidentale. In quel momento il gruppo Quandt si compone di pi\u00f9 di 200 aziende che spaziano dall'originario comparto tessile alla compagnia farmaceutica Altana AG. Il gruppo familiare possiede inoltre grosse quote del settore automobilistico tedesco con quasi il 10% delle azioni della Daimler-Benz e il 30% della BMW.\nAnche se Herbert e Harald gestiscono insieme le aziende, Herbert si concentra sulla AFA/VARTA e sugli investimenti nel ramo dell'automobile, mentre Harald si dedica maggiormente all'IWKA e alle ditte del settore ingegneristico e meccanico. Nei primi anni cinquanta Harald Quandt sposa Inge Bandekow, che \u00e8 figlia dell'avvocato della compagnia e ha lavorato con il padre come segretaria. Nei 17 anni successivi la coppia ha cinque figlie: Katarina Geller (1951), Gabriele Quandt-Langenscheidt (1952), Anette May-Thies (1954), Colleen-Bettina Rosenblat-Mo (1962) e Patricia Halterman (1967-2005). Harald Quandt riesce a sopravvivere ad un incidente che gli capita all'aeroporto di Zurigo-Kloten, ma nel 1967 muore quando un altro dei suoi aerei precipita in Italia.\nFilmografia.\nIl film-documentario \"Il silenzio dei Quandt\", prodotto dalla rete televisiva tedesca ARD nel 2007, descrive dettagliatamente il ruolo svolto dalla famiglia Quandt nel corso della seconda guerra mondiale. Per decenni la famiglia ha nascosto il proprio passato nazista, ma il film contiene nuove documentate rivelazioni, e mette la famiglia di fronte alla propria storia, come lo sfruttamento di schiavi nelle loro fabbriche nel corso della seconda guerra mondiale. Dopo l'uscita del film quattro membri della famiglia hanno annunciato l'intenzione di finanziare un progetto di ricerca affidando ad alcuni storici il compito di esaminare le attivit\u00e0 della famiglia stessa durante la dittatura di Adolf Hitler."}
{"id": "2082678", "revid": "300067", "url": "https://it.wikipedia.org/wiki?curid=2082678", "title": "Jim Holstein", "text": ""}
{"id": "2082681", "revid": "367445", "url": "https://it.wikipedia.org/wiki?curid=2082681", "title": "Villa De Vecchi", "text": "Villa De Vecchi \u00e8 una villa del XIX secolo situata a Cortenova, un paese in provincia di Lecco. Negli anni post costruzione fu un edificio molto curato con annesso un grande giardino. Col passare degli anni, a causa dell'abbandono e di alcuni atti vandalici la villa ha perso il suo fascino iniziale.\nLa storia della villa.\nLa Villa De Vecchi, soprannominata Casa Rossa per via del suo originario colore, fu voluta da Felice De Vecchi, uno dei protagonisti dell'epoca in cui ci fu il Risorgimento italiano. Spettacolari erano gli arredamenti; il conte aveva infatti una grande passione per l'oriente e aveva guarnito la villa con molti oggetti provenienti da varie parti del mondo. Oltre alle molte suppellettili collocate nei tre piani che la compongono, la villa aveva un parco annesso, contenente un grande giardino esterno con, a quanto pare, una fontana oggi misteriosamente scomparsa.\nFu iniziata nel 1854 e terminata nel 1858, finanziata da Felice de Vecchi e progettata dall'architetto Alessandro Sidoli, un architetto eclettico della seconda met\u00e0 dell'Ottocento. Il conte invece era a capo della Guardia nazionale italiana e partecip\u00f2 alle Cinque giornate di Milano. La villa venne ufficialmente abbandonata nel 1938 dagli eredi della Famiglia De Vecchi; negli anni successivi fu abitata da alcuni sfollati, poi nel 1959 la tenuta venne acquistata dai Medici di Marignano.\nAll'inizio degli anni ottanta, il complesso venne rilevato da alcune famiglie di imprenditori locali. Nel frattempo la villa venne depredata della mobilia e vandalizzata. Ormai da decenni si trova in uno stato di abbandono; con il passare degli anni sono nate leggende su fantasmi e presenze soprannaturali. Inoltre le foto della villa sono state pubblicate sul sito internet statunitense, che vanta circa 40 milioni di letture al mese, vicino ad altre sei case stregate scelte tra quelle di tutto il mondo. L'edificio \u00e8 situato sui monti Valsassinesi ed \u00e8 conosciuta localmente come \"la Villa dei Fantasmi\" dato che l'edificio abbandonato \u00e8 stato presumibilmente il luogo di un omicidio.\nLeggende metropolitane.\nNegli ultimi anni si sente sempre pi\u00f9 parlare delle sospette presenze che sarebbero presenti nella villa. Dai racconti popolari \u00e8 emerso che durante le notti del solstizio d'estate o quello d'inverno si possa sentire un lamento femminile proveniente dall'interno, appartenente presumibilmente all'amante dello storico proprietario, morta all'interno delle mura, a causa di un omicidio. Inoltre, si racconta che la casa sia il luogo in cui, con il passare degli anni, sono avvenuti dei suicidi a cui le autorit\u00e0 non sono riuscite a dare una descrizione accurata. Invece, \u00e8 dimostrato che non sia mai stato commesso nessun crimine al suo interno. Oltre alle grida, \u00e8 stata tramandata la leggenda del pianoforte; si racconta che nelle ore notturne, \u00e8 possibile udire un suono di pianoforte proveniente dalla sala, dove tuttora \u00e8 presente un vecchio piano, ormai distrutto. In un'intervista di un noto giornale milanese al Signor Giovanni Negri, figlio di Antonio, ultimo custode della tenuta, si evince che tutte le voci che ruotano intorno a Villa De Vecchi, sono infondate. Nell'edificio non sono mai avvenuti, n\u00e9 omicidi, n\u00e9 morti misteriose, tanto meno messe sataniche. Oggi l'edificio risulta in uno stato di abbandono, per tutelare la sicurezza, il comune ha posto delle recinzioni intorno all'abitazione che, col passare degli anni, ha perso la sua bellezza, diventando pericolante e inagibile.\nRimessa a nuovo futura.\nDurante gli ultimi anni ha avuto luogo una campagna di sensibilizzazione dell'opinione pubblica sulla villa, tenuta dal Fondo Ambiente Italiano in collaborazione con l'amministrazione comunale. Nel 2012 furono raccolte 250 firme che per\u00f2 non sono servite per la ristrutturazione della villa. I vecchi proprietari si erano disposti a cederla anche gratuitamente per riuscire a rivalorizzare la bellezza ormai perduta della villa. Il F.A.I. non pu\u00f2 prendere in carico la situazione dato che servirebbero circa 6 milioni di euro per la ristrutturazione. Il futuro della villa pare molto incerto, dato che la Provincia di Lecco e la Sovrintendenza ai beni culturali hanno stabilito un pericolo alla parete della montagna limitrofa di tipo idrogeologico medio-alto, bloccando cos\u00ec, per il momento, ogni possibile intervento di restauro.\nArchitettura.\nL'architetto che progett\u00f2 la villa fu Alessandro Sidoli, morto in giovane et\u00e0, fu a capo di un tipo di architettura definita eclettica. Il conte nonch\u00e9 finanziatore gir\u00f2 l'Europa, infatti nella villa furono trovate contaminazioni di architetture come quella bulgara, moresca o rumena. Essendo un edificio dell'Ottocento, anni in cui si creavano strutture solidissime, infatti presenta delle mura molto spesse e l'usura causata dagli agenti atmosferici impiegher\u00e0 molto tempo prima di riuscire a consumarla per intero.\nIn architettura l'eclettismo definisce quelle architetture legate ad una concezione storicistica dell'architettura da un lato e che nel contempo tendono ad un'unit\u00e0 sincretica, con la mescolanza di elementi ripresi da diversi movimenti storici ma anche esotici e contemporanei. Le prime manifestazioni si verificarono nell'Inghilterra settecentesca e perdurarono per tutto l'Ottocento e parte del Novecento. Assimilabili a questo filone anche alcune sperimentazioni della corte dei Borboni di Napoli che a Palermo, nel periodo del rifugio dalla Repubblica Napoletana del 1799, come nella Palazzina Cinese.\nNelle manifestazioni dell'eclettismo del primo ottocento le forme riprese erano in generale quelle classiche. Infatti si svilupp\u00f2 principalmente l'Architettura neoclassica che si manifest\u00f2 con il recupero di concetti e forme del classicismo greco (architettura neogreca), del Rinascimento (architettura neorinascimentale) e del Barocco (architettura neobarocca). Nei decenni successivi si svilupparono delle tendenze di recupero dell'architettura medievale che si manifest\u00f2 con l'Architettura neogotica, neoromanica e neobizantina. Verso la fine del XIX secolo e i primi del XX ebbero molto spazio i riferimenti alle architetture esotiche (soprattutto dell'Oriente) come l'Architettura neoegizia, l'Architettura islamica (Architettura neomoresca), ma anche l'architettura cinese e indiana.\nNel XX secolo si aggiungono anche caratteri stilistici dell'architettura modernista e dell'Art Nouveau. Il termine fu introdotto nel 1700 da Johann Joachim Winckelmann, teorico del neoclassicismo nelle arti figurative per indicare l'opera dei Carracci e la dottrina estetica da essi propugnata."}
{"id": "2082682", "revid": "188323", "url": "https://it.wikipedia.org/wiki?curid=2082682", "title": "Husqvarna WR 250", "text": ""}
{"id": "2082683", "revid": "188323", "url": "https://it.wikipedia.org/wiki?curid=2082683", "title": "Husqvarna WR 125", "text": ""}
{"id": "2082686", "revid": "124808", "url": "https://it.wikipedia.org/wiki?curid=2082686", "title": "Officina Ferrarrese", "text": ""}
{"id": "2082691", "revid": "1318658", "url": "https://it.wikipedia.org/wiki?curid=2082691", "title": "Benz Patent Motorwagen", "text": "La Patent Motorwagen (soprannominata anche \"Velociped\") \u00e8 un'autovettura prodotta dal 1886 al 1894 dalla Casa automobilistica tedesca Benz &amp; Cie. Si tratta della prima autovettura nella storia con motore a scoppio.\nLa genesi.\nIl fatto di essere la prima autovettura equipaggiata con motore a scoppio rappresenta la principale valenza storica (e non solo) di questo primordiale veicolo.\nLa nascita di questa autovettura si deve a due eventi avvenuti in precedenza. Nel 1876 Nikolaus August Otto realizza il primo motore a quattro tempi e 7 anni pi\u00f9 tardi, nel 1883, l'ingegnere Karl Benz fonda la \"Benz &amp; Cie. Rheinische Gasmotorenfabrik\".\nL'ingegnere Karl Benz aveva in mente di realizzare un veicolo per il trasporto di persone in grado di muoversi autonomamente, senza bisogno del traino dei cavalli. All'epoca, gi\u00e0 diversi costruttori, soprattutto francesi, avevano realizzato veicoli a motore (basti pensare ai veicoli di Leon Boll\u00e9e e della De Dion-Bouton, anch'essa nata nel 1883), ma si trattava di veicoli con motore a vapore, relativamente prestanti in rapporto alla loro smisurata massa.\nKarl Benz voleva realizzare un mezzo che fosse anche leggero e quindi molto pi\u00f9 maneggevole di quanto non fosse una vettura a vapore. Inizialmente, nelle intenzioni di Benz, il mezzo doveva essere a quattro ruote, ma il vulcanico ingegnere non riusc\u00ec a trovare un modo per far sterzare l'asse anteriore in maniera soddisfacente, per cui decise di ripiegare sulla soluzione dell'avantreno ad una sola ruota. La vettura finale sarebbe stata quindi un triciclo, mosso sfruttando la potenza fornita da un motore a scoppio, sull'onda nascente della realizzazione di Nikolaus Otto.\nDi l\u00ec a poco tempo Karl Benz brevetta il suo triciclo: il 29 gennaio del 1886 all'Ufficio Brevetti dell'Impero Germanico viene registrata la \"Patent Motorwagen\" (brevetto n\u00ba 37435); ci\u00f2 che rese questa vettura meritevole di tale brevetto stava nelle soluzioni tecniche adottate, assolutamente inedite per l'epoca, e che nelle loro linee generali sarebbero state mantenute, con qualche aggiornamento, per oltre un secolo. Mai fino a quel momento, su un mezzo di trasporto, vennero impiegati congiuntamente un carburatore, un sistema di raffreddamento ad acqua, un sistema di accensione elettrica, un sistema di sterzatura e persino un telaio di tipo tubolare. Per tali motivi, la \"Patent Motorwagen\" venne riconosciuta come la prima, vera automobile nella storia dei trasporti.\nLa presentazione al pubblico.\nOggi giorno, per lanciare un nuovo modello di autovettura, in genere la si presenta al pubblico in occasione di una delle grandi kermesse automobilistiche che si svolgono durante l'anno in alcune grandi citt\u00e0 del pianeta. Ma anche la prima autovettura della storia, la \"Patent Motorwagen\" di Karl Benz, ebbe l'occasione di essere presentata al pubblico. In realt\u00e0 non vi fu alcuna manifestazione particolare, ma un semplice giro di qualche decina di metri lungo la Ringstra\u00dfe di Mannheim (la sede dell'azienda di Karl Benz) effettuato il 3 luglio 1886, tra gli sguardi dei passanti, le cui espressioni variavano tra lo stupore ed il disgusto. Poich\u00e9 inizialmente la vettura non era prevista con un vero e proprio serbatoio, fu necessario che Eugen Benz, il primogenito, seguisse a piedi la vettura, rabboccandone il carburatore ogni volta che questo esauriva la sua scorta di carburante. Anche la stampa dell'epoca non si fece scappare la notizia del giorno: assai lodevoli furono le parole del giornale, il quale, ignorandone il vero nome, battezz\u00f2 la vettura \"Velociped\". Oggigiorno, quando si parla di \"Benz Velociped\" ci si riferisce proprio alla \"Patent Motorwagen\" e non va fatta confusione con la Benz Velo, che \u00e8 il modello che avrebbe sostituito proprio la \"Patent Motorwagen\". \nNonostante tutto, per\u00f2, la vettura era qualcosa di inusitato agli occhi del pubblico ed il successo stent\u00f2 ad arrivare. A poco valse il tentativo di presentarla ad una mostra, per cui Benz cadde in depressione. Fu la moglie di Benz, Bertha, ad ideare uno stratagemma tale da far impennare la celebrit\u00e0 della vettura e la sua reputazione per quanto riguarda l'affidabilit\u00e0. Il 5 agosto 1888, Bertha Benz \"rub\u00f2\" l'autovettura al marito ed assieme ai due figli percorse i circa 90 km che la separavano dall'abitazione dei suoi genitori, per poi fare ritorno a Mannheim.\nLa notizia si diffuse ben presto nell'intero Paese: cos\u00ec facendo, Bertha Benz contribu\u00ec a consolidare la reputazione non solo della \"Patent Motorwagen\", ma del concetto stesso di automobile.\nLa prima \"Velociped\".\nIl primissimo esemplare della \"Patent Motorwagen\" montava un motore a quattro tempi sistemato posteriormente. Tale motore constava di un cilindro orizzontale, della cilindrata di 577 cm\u00b3 (alesaggio mm 70, corsa mm 150), erogante una potenza di \u00be di CV a 400 giri/min. Il motore era raffreddato tramite la vaporizzazione dell'acqua contenuta in un apposito serbatoio sistemato sul motore stesso. L'accensione era elettrica ed era composta da una pila al bicromato di potassio (da cambiare ogni 10\u00a0km) e da un ruttore con bobina e candela.\nL'alimentazione era affidata ad un carburatore dotato di una vaschetta contenente il carburante. All'epoca il concetto di automobile era del tutto nuovo, per cui non esistevano stazioni di servizio: il carburante utilizzato era la ligroina, una sorta di benzina leggera, facilmente vaporizzabile che all'epoca del debutto era reperibile unicamente solo presso alcune farmacie.\nSul telaio in tubi di acciaio erano montate sospensioni a balestre longitudinali con ruote a raggi metallici (di tipo ciclistico). Il sistema frenante era a ceppi in cuoio, mentre la trasmissione era a cinghia (tra il motore e l'albero di rinvio) e catene (dall'albero di rinvio alle ruote). Lo sterzo era a barra. Una particolarit\u00e0 stava nel volano, che era in posizione orizzontale anzich\u00e9 verticale. Ci\u00f2 era dovuto al timore riposto da Karl Benz nei confronti di un volano verticale. Egli temeva che tale soluzione potesse compromettere la stabilit\u00e0 della vettura. Gli esemplari successivi, per\u00f2, montarono il volano verticale.\nSuccessivi sviluppi.\nDopo il primo esemplare, Karl Benz realizz\u00f2 altri esemplari su richiesta dei clienti. Tali esemplari erano via via sempre pi\u00f9 perfezionati.\nIl secondo esemplare, realizzato nel 1887, era una versione ulteriormente migliorata e potenziata e dotata, tra l'altro, di un meccanismo (scatola planetaria) avente la funzione di cambio di velocit\u00e0 a due rapporti. Il monocilindrico aveva ora una cilindrata di 954\u00a0cm\u00b3 ed erogava una potenza massima di 0.9 CV, consentendo alla vettura di raggiungere una velocit\u00e0 massima di 16\u00a0km/h.\nIl terzo esemplare montava invece un volano verticale. La produzione degli esemplari successivi si articol\u00f2 in tre motorizzazioni: oltre al motore da 954\u00a0cm\u00b3 con potenza di 1\u00a0CV a 400 giri/min, venne proposta anche una versione con motore da 1045\u00a0cm\u00b3 e potenza di 1.5\u00a0CV a 500 giri/min, nonch\u00e9 una versione da 1660\u00a0cm\u00b3 e potenze tra 2.5 e 3\u00a0CV a 500 giri/min. Quest'ultima versione ha visto anche l'abbandono del cambio planetario a favore di una trasmissione a cinghie, in grado anch'essa di consentire, tramite pulegge di diametro diverso, due rapporti di marcia.\nLa produzione della \"Patent Motorwagen\" cess\u00f2 nel 1894. L'erede della prima autovettura della storia fu la \"Benz Velo\".\nMemoria del mondo.\nIl brevetto del modello n.1 \u00e8 stato inserito nel 2011 dall'UNESCO nell'Elenco delle Memorie del mondo."}
{"id": "2082697", "revid": "278209", "url": "https://it.wikipedia.org/wiki?curid=2082697", "title": "Azerbaijan Basketball Federation", "text": ""}
{"id": "2082698", "revid": "27767", "url": "https://it.wikipedia.org/wiki?curid=2082698", "title": "Municipalit\u00e0 Locale di Madibeng", "text": ""}
{"id": "2082699", "revid": "27767", "url": "https://it.wikipedia.org/wiki?curid=2082699", "title": "Municipalit\u00e0 Locale di Moretele", "text": ""}
{"id": "2082700", "revid": "287204", "url": "https://it.wikipedia.org/wiki?curid=2082700", "title": "Montmorency", "text": ""}
{"id": "2082701", "revid": "27767", "url": "https://it.wikipedia.org/wiki?curid=2082701", "title": "Municipalit\u00e0 Locale di Moses Kotane", "text": ""}
{"id": "2082702", "revid": "27767", "url": "https://it.wikipedia.org/wiki?curid=2082702", "title": "Municipalit\u00e0 Locale di Rustenburg", "text": ""}
{"id": "2082703", "revid": "278209", "url": "https://it.wikipedia.org/wiki?curid=2082703", "title": "Basketball Federation of Armenia", "text": ""}
{"id": "2082704", "revid": "76963", "url": "https://it.wikipedia.org/wiki?curid=2082704", "title": "Leo Burmester", "text": "Biografia.\nSul palco, si \u00e8 esibito come Osric in \"Amleto\" per il New York Shakespeare Festival, cos\u00ec come al teatro di Broadway in \"Big River\", e come Thenardier in \"Les Mis\u00e9rables (musical)\". Burmester lavor\u00f2 per il direttore John Sayles nel film \"Passion Fish\" nel 1992 e in \"Stella solitaria\" nel 1996. Lavor\u00f2 anche per John Schlesinger e Sidney Lumet in \"L'ultima tentazione di Cristo\" nel 1988. Burmester \u00e8 nato e cresciuto a Louisville, Kentucky e studi\u00f2 alla Western Kentucky University come un grande biologa prima di passare al dramma. Dopo aver ricevuto un MAE dall'Universit\u00e0 di Denver, insegn\u00f2 per un anno prima di lavorare come attore. Fece il suo lungometraggio d'esordio in \"The House of God\" nel 1979, ma prima lavorava in un grande progetto di bilancio nel film \"Cruising\" 1980. Burmester interpret\u00f2 uno degli agenti FBI Rosenberg in \"Daniel\" nel 1983. Svolse Holly Hunter padre nel prologo del film \"Dentro la notizia\" nel 1987, e nel film \"Affari d'oro\" nel 1988. Il suo ruolo migliore fu in \"The Abyss\" nel 1989, come Catfish DeVries, esperto di decompressione.\n\u00c8 morto di leucemia nel 2007 a 63 anni. In base alle sue volont\u00e0, le sue ceneri sono state in parte disperse presso una fattoria del Kentucky orientale ed in altra parte dalle parti di Louisville."}
{"id": "2082705", "revid": "278209", "url": "https://it.wikipedia.org/wiki?curid=2082705", "title": "Gibraltar Amateur Basket Ball Association", "text": ""}
{"id": "2082706", "revid": "767487", "url": "https://it.wikipedia.org/wiki?curid=2082706", "title": "Bj\u00f6rn Skifs", "text": "Bj\u00f6rn Skifs inizia la propria carriera professionale nel 1963 con il gruppo \"Slam Creepers\" e nei Blue Swede nei primi anni '70.\nHa rappresentato per ben 2 volte la Svezia all'Eurovision, la prima nel 1978 e la seconda nel 1981."}
{"id": "2082707", "revid": "253269", "url": "https://it.wikipedia.org/wiki?curid=2082707", "title": "George Raft", "text": "Agile ballerino, con l'aspetto da duro, interpret\u00f2 spesso il ruolo del gangster e del teppista, stile di vita che lo contraddistinse anche in giovent\u00f9 e fuori dal set, tanto che rifiut\u00f2 ottime opportunit\u00e0 per gli aspetti caratteriali che lo contraddistinsero. Fu insignito della famosa stella attribuita alle Celebrit\u00e0 della Hollywood Walk of Fame.\nBiografia.\nRaft nacque ad Hell's Kitchen, un quartiere di Manhattan (New York), il 26 settembre 1901 da una numerosa e umile famiglia di religione cattolica. Il padre, Conrad Ranft, era nato e cresciuto nel Massachusetts da genitori tedeschi, mentre la madre, Eva Glockner, era un'immigrata tedesca. Svolse inizialmente la professione di ballerino, ma fu anche pugile, sport praticato anche da molti altri divi del cinema americano dell'epoca e che contribu\u00ec a segnargli il volto da duro. La sua giovent\u00f9 fu caratterizzata da un comportamento spregiudicato e da alcune amicizie \"scomode\" che egli mantenne anche quando giunse al culmine della carriera.\nDalle sale da ballo, Raft riusc\u00ec a farsi strada fino a Broadway ed esord\u00ec nel cinema nel 1929 con \"Queen of the Night Clubs\", ma la sua grande stagione si apr\u00ec con l'avvento del sonoro e, soprattutto, con gli anni d'oro del cinema poliziesco e del gangster-movie, che trovarono linfa dai fatti di cronaca che scuotevano l'America ai tempi del proibizionismo. Prima fu al fianco di Eddie Cantor nella commedia \"Il re dei chiromanti\" (1931) ma si mise poi in luce in \"Quick Millions\" (1931), nel quale indoss\u00f2 i panni di un gangster della banda di Spencer Tracy, in \"Scarface\" (1932), dove interpret\u00f2 Guino Rinaldo, l'azzimato teppista che si esibisce nel lancio della monetina, accanto a Paul Muni e Ann Dvorak.\nGrazie al successo di \"Scarface\", Raft gir\u00f2 in rapida sequenza un film dopo l'altro, tra cui \"Night After Night\" (1932), in cui \u00e8 un ex pugile arricchito, proprietario di un lussuoso locale notturno, che tenta di elevarsi socialmente. Il film segn\u00f2 l'esordio nel cinema di Mae West, che Raft conosceva dai tempi in cui aveva debuttato come ballerino professionista di tango e collaboratore di noti gangster di New York.\nTra le altre interpretazioni di Raft, sono da ricordare quelle nella commedia \"Se avessi un milione\" (1932), nel romantico \"Bolero\" (1934), nel ruolo di un seducente ballerino accanto a Carole Lombard, \"The Glass Key\" (1935), \"Anime sul mare\" (1937), \"Morire all'alba\" (1939), in cui fu un anomalo gangster vessato dal destino, e \"Fulminati\" (1941). Nel ruolo del gangster che si redime o dell'investigatore privato dai modi dubbi fu sicuramente uno dei divi per eccellenza, se non pari, sicuramente secondo solamente a James Cagney.\nDopo il grande successo di \"Strada maestra\" (1940), dove ebbe il titolo di testa a scapito di Humphrey Bogart, rifiut\u00f2 di accettare la parte di protagonista in \"Il mistero del falco\" (1941) e successivamente in \"La fiamma del peccato\" (1944). Questo atteggiamento di superiorit\u00e0 da parte di Raft, allora fra i grandi divi della Warner Bros., contribu\u00ec a consacrare Bogart e Fred MacMurray, che presero il suo posto nei predetti film, mentre Raft, che si avvicinava ai cinquant'anni d'et\u00e0, inizi\u00f2 a ricevere proposte come attore non protagonista, insidiato nel ruolo di duro anche dal ben pi\u00f9 giovane Alan Ladd. Tutto ci\u00f2 non deve stupire perch\u00e9 George Raft era all'epoca molto pi\u00f9 famoso di \"Bogey\" e MacMurray e quindi il suo carattere altero e sprezzante lo condizion\u00f2 professionalmente, e i suoi colpi di testa risultarono sicuramente determinanti per l'inizio del suo declino.\nRecit\u00f2 ancora da protagonista in un ottimo noir, \"I morti non parlano\" (1949), e in film in cui interpret\u00f2 eroi esemplari come \"Le spie\" (1943) e \"Notturno di sangue\" (1946), dove fu un investigatore osteggiato dalla societ\u00e0, ma, giunto all'apice della carriera, la sua vita privata e quella relazionale iniziarono a fare sempre maggiore notizia per i presunti legami con la malavita, risalenti ai tempi in cui faceva il ballerino nei locali di New York. Negli anni cinquanta interpret\u00f2 prevalentemente ruoli di contorno ed arriv\u00f2 addirittura a parodiare se stesso nei suoi vecchi film, impersonando il gangster \"Ghette\" nella commedia \"A qualcuno piace caldo\" (1959) di Billy Wilder.\nRaft ebbe diversi problemi con la giustizia. Il suo nightclub a L'Avana venne chiuso dal regime di Fidel Castro e nel 1966, a causa dei suoi pericolosi legami con il mondo del crimine, le autorit\u00e0 gli impedirono di entrare in Gran Bretagna. Per giustificare le cattive acque in cui si trov\u00f2 durante gli anni della vecchiaia, egli dichiar\u00f2: \"Una parte dei miei soldi l'ho persa al gioco, un'altra l'ho spesa con le donne e il resto, purtroppo, l'ho sprecato stupidamente\".\nScrisse anche un'autobiografia, della quale fu costretto a vendere i diritti per i problemi economici che lo affliggevano, e dalla quale nel 1961 fu tratto il film \"Testa o croce\", in cui Raft venne interpretato da Ray Danton. Nella fase finale della sua carriera lavor\u00f2 in ruoli di caratterista, con un piccolo cameo in \"James Bond 007 - Casino Royale\" (1967) e in \"Sextette\" (1978), in cui ritrov\u00f2 Mae West, e proponendo frequenti rivisitazioni dei suoi pi\u00f9 vecchi e amati ruoli, come lo scaltro gangster del poliziesco \"Il detective con la faccia di Bogart\" (1980), che fu la sua ultima apparizione sullo schermo.\nRaft mor\u00ec per leucemia nel 1980, all'et\u00e0 di 79 anni, esattamente due giorni dopo Mae West, che era stata sua partner agli esordi. Vennero tumulati nello stesso cimitero di Los Angeles."}
{"id": "2082708", "revid": "63727", "url": "https://it.wikipedia.org/wiki?curid=2082708", "title": "Benz Velociped", "text": ""}
{"id": "2082709", "revid": "278209", "url": "https://it.wikipedia.org/wiki?curid=2082709", "title": "Basketball Federation of Georgia", "text": ""}
{"id": "2082711", "revid": "119744358", "url": "https://it.wikipedia.org/wiki?curid=2082711", "title": "Municipalit\u00e0 locali del Sudafrica", "text": "Le municipalit\u00e0 locali del Sudafrica, o municipalit\u00e0 di categoria B, costituiscono il terzo livello di governo locale del Paese e, dopo la riforma amministrativa approvata nel 2016, sono pari a 205. Esse ricadono sotto la giurisdizione delle municipalit\u00e0 distrettuali.\nNon vi sono municipalit\u00e0 locali in nessuna delle 6 municipalit\u00e0 metropolitane, che hanno un diverso sistema di amministrazione.\nLe municipalit\u00e0 locali possono comprendere pi\u00f9 citt\u00e0, villaggi o fattorie; normalmente sono governate da un sindaco e da un consiglio comunale. Come le municipalit\u00e0 metropolitane, sono divise in distretti elettorali chiamati \"wards\", operativi sia per le elezioni nazionali che per quelle locali.\nModifiche territoriali.\nNel 2011 sono state apportate le seguenti modifiche territoriali:\nNel 2016 il numero delle municipalit\u00e0 locali \u00e8 passato da 226 a 205. Le municipalit\u00e0 soppresse e accorpate in municipalit\u00e0 di nuova istituzione sono state le seguenti:\nAltre municipalit\u00e0, invece, sono state soppresse e suddivise tra municipalit\u00e0 gi\u00e0 esistenti:\n\u00c8 stata infine costituita la municipalit\u00e0 locale di Collins Chabane, a seguito dell'accorpamento di parte di Makado e di parte di Thulamela (entrambe rimaste)."}
{"id": "2082715", "revid": "599013", "url": "https://it.wikipedia.org/wiki?curid=2082715", "title": "Dick Schnittker", "text": ""}
{"id": "2082718", "revid": "339392", "url": "https://it.wikipedia.org/wiki?curid=2082718", "title": "Municipalit\u00e0 Locale di Belabela", "text": ""}
{"id": "2082719", "revid": "27767", "url": "https://it.wikipedia.org/wiki?curid=2082719", "title": "Municipalit\u00e0 Locale di Lephalale", "text": ""}
{"id": "2082720", "revid": "27767", "url": "https://it.wikipedia.org/wiki?curid=2082720", "title": "Municipalit\u00e0 Locale di Modimolle", "text": ""}
{"id": "2082721", "revid": "27767", "url": "https://it.wikipedia.org/wiki?curid=2082721", "title": "Municipalit\u00e0 Locale di Mogalakwena", "text": ""}
{"id": "2082723", "revid": "27767", "url": "https://it.wikipedia.org/wiki?curid=2082723", "title": "Municipalit\u00e0 Locale di Mookgopong", "text": ""}
{"id": "2082727", "revid": "27767", "url": "https://it.wikipedia.org/wiki?curid=2082727", "title": "Municipalit\u00e0 Locale di Thabazimbi", "text": ""}
{"id": "2082728", "revid": "2089481", "url": "https://it.wikipedia.org/wiki?curid=2082728", "title": "Husqvarna WRE", "text": "La Husqvarna WRE \u00e8 una motocicletta prodotta dal 1994 al 2013 nella sola cilindrata da 125\u00a0cm\u00b3 per il fuoristrada, ma non per uso agonistico, della casa Husqvarna.\nQuesto motociclo viene spesso confuso con il Husqvarna WR, che ha un nome simile, ma che \u00e8 per uso agonistico e adotta soluzioni diverse, pi\u00f9 improntate per l'uso competitivo.\nInfatti questo modello anche se apparentemente simile al \"WR\" e con le stesse misure del motore (per i modelli dal '94 al '96 si ha il motore 56x50,6), ha un telaio con architettura pi\u00f9 classica, un impianto frenante meno esasperato, un serbatoio pi\u00f9 capiente (10,2 litri invece di 7), una sella pi\u00f9 sagomata per facilitare la seduta e un impianto di scarico pi\u00f9 silenziato.\nInoltre il motore \u00e8 studiato in modo da avere un comportamento pi\u00f9 dolce e lineare, inoltre usa un sistema allo scarico comandato elettricamente e non meccanicamente, mentre nel 2008 \u00e8 stato introdotto il sistema ECS della Dell'Orto per poter rispettare le normative anti-inquinamento, si ha come contro un peso maggiorato di circa 10\u00a0kg, il che porta la moto a un peso in ordine di marcia di 110\u00a0kg."}
{"id": "2082730", "revid": "20234931", "url": "https://it.wikipedia.org/wiki?curid=2082730", "title": "Yi l'arciere", "text": ""}
{"id": "2082731", "revid": "23797", "url": "https://it.wikipedia.org/wiki?curid=2082731", "title": "I just called to say I love you", "text": ""}
{"id": "2082735", "revid": "1305772", "url": "https://it.wikipedia.org/wiki?curid=2082735", "title": "Ambush marketing", "text": "Ambush marketing, o marketing di imboscata, \u00e8 l'espressione comunemente usata nel mondo anglosassone in ipotesi di associazione indebita (non autorizzata) di un brand ad un evento mediatico o all'interno di uno spazio pubblico; ossia quando lo stesso non appartenga ad uno degli sponsor ufficiali. Accade sovente che un brand paghi per diventare sponsor ufficiale ed unico di un dato evento mediatico, nel quale si intromette cercando visibilit\u00e0, con un'azione di marketing non convenzionale, un'altra compagnia in modo non ufficiale. \nInoltre, \u00e8 bene presupporre la capacit\u00e0 di un brand di selezionare il profilo del proprio destinatario ed intervenire in uno spazio e un tempo ridotto, attivando la pratica di risemantizzazione del luogo e facendo prendere coscienza agli individui del tema sociale o di marketing. \nIl termine \"Ambush Marketing\" \u00e8 stato coniato dal marketing strategist Jerry Welsh, mentre lavorava per l'American Express Company, nel 1980.\nEsempi storici.\nNel 1996, durante la conferenza stampa di presentazione della finale dei 100 m ad Atlanta, Linford Christie si present\u00f2 sfoggiando delle lenti in cui si poteva riconoscere il logo del suo sponsor tecnico, Puma.\nIl 22 marzo 2007 Sony lancia in Francia la nuova PlayStation 3. All'evento si \"imbosca\" una societ\u00e0 concorrente che, senza essere autorizzata, sfrutta lo sforzo di Sony per promuovere la sua console per videogiochi diretta rivale della PS3.\nUn caso eclatante avvenne nelle olimpiadi del 2008: nella cerimonia di apertura l'ultimo tedoforo fu l'atleta Li Ning, che oltre ad essere stato un ex-ginnasta, \u00e8 anche imprenditore di un'omonima azienda di abbigliamento sportivo.\nUn altro caso si \u00e8 verificato durante il Campionato mondiale di calcio 2010 prima della partita tra Paesi Bassi e Danimarca, disputata a Johannesburg il 15 giugno 2010. Un gruppo di 36 ragazze olandesi che indossavano capi di vestiario arancioni sponsorizzati (nonostante l'assenza di loghi) da una marca di birra tedesca sono state bloccate all'ingresso dello stadio, a causa della violazione delle norme FIFA sull'esclusiva commerciale."}
{"id": "2082736", "revid": "76963", "url": "https://it.wikipedia.org/wiki?curid=2082736", "title": "Todd Graff", "text": "Graff scrisse anche \"The Vanishing - Scomparsa\", e \"L'amore \u00e8 un trucco\". Come attore, Graff \u00e8 apparso in \"Death to Smoochy\", \"Strange Days\", \"Not Quite Paradise\" e \"The Abyss\". Raggiunse la fama nel 1975, quando interpret\u00f2 Jesse nella serie TV \"The Electric Company\", cui partecip\u00f2 fino a quando non fu interrotta nel 1977."}
{"id": "2082738", "revid": "986213", "url": "https://it.wikipedia.org/wiki?curid=2082738", "title": "Luigi d'Assia-Philippsthal", "text": "Biografia.\nPrincipe appartenente alla famiglia dei langravi di Assia-Philippsthal milit\u00f2 nell'esercito del Regno di Napoli durante le guerre napoleoniche. Ebbe inizialmente il comando della fortezza di Gaeta durante l'assedio del 1806; anche se il governo napoletano aveva ceduto la piazzaforte ai francesi egli rifiut\u00f2 di consegnarla e resistette ad un assedio iniziato l'8 marzo fino al 10 luglio quando, ferito mentre incoraggiava i soldati sui bastioni, deve abbandonare la fortezza; l'assedio si concluse il 18 luglio 1806 con la capitolazione della guarnigione. Successivamente comand\u00f2, coadiuvato dal colonnello Nunziante e dal tenente colonnello Bardot, la spedizione di uomini che, nel 1807, partita dalla Sicilia tent\u00f2 la riconquista della parte continentale del regno venendo per\u00f2 sconfitta nella battaglia di Mileto del 28 maggio 1807. Alla morte del fratello principe Carlo, nell'assedio di Francoforte, il 2 gennaio 1793 gli succedette in qualit\u00e0 di principe ereditario del langraviato di Assia-Philippsthal e dopo la sua morte senza eredi diretti (l'unico figlio era morto nel 1802 a quattro anni d'et\u00e0) lascio a sua volta il titolo al fratello Ernesto Costantino."}
{"id": "2082743", "revid": "22356", "url": "https://it.wikipedia.org/wiki?curid=2082743", "title": "Phlaocyon", "text": "Il flaocione (gen. Phlaocyon) \u00e8 un mammifero carnivoro estinto appartenente ai canidi. Visse nel Miocene inferiore (circa 20 - 16 milioni di anni fa) in Nordamerica.\nDescrizione.\nLungo circa 80 centimetri, questo carnivoro doveva avere un aspetto simile a quello dell'attuale procione. La testa era corta e ampia, con occhi direzionati in avanti; nella maggior parte delle specie di \"Phlaocyon\", la dentatura era sprovvista di denti carnassiali adatti a tagliare la carne, e per questo motivo si ritiene che la dieta di questo animale fosse onnivora.\nTutti i membri del genere Phlaocyon erano caratterizzati da premolari robusti (il quarto premolare superiore era particolarmente ampio), da molari superiori piuttosto allungati e dalla presenza di un ampio talonide sul primo molare inferiore. Nelle proporzioni del cranio, Phlaocyon era caratterizzato da uno jugale profondo, un muso ampio e larghe arcate zigomatiche.\nClassificazione.\nFin dal momento della sua scoperta, questo animale \u00e8 stato ritenuto un anello di congiunzione tra i canidi e i procionidi. L'anatomia del corpo e le caratteristiche della dentatura, in effetti, ricordano molto gli odierni procioni; alcune caratteristiche craniche, tuttavia, hanno portato gli studiosi a classificarlo all'interno della famiglia dei canidi, seppure come forma aberrante. \u00c8 probabile che il flaocione fosse un membro dalle specializzazioni insolite della sottofamiglia dei borofagini, che svilupparono caratteristiche simili a quelle delle iene. I veri procioni, invece, apparvero almeno alla fine del Miocene.\nLe specie pi\u00f9 note sono Phlaocyon annectens e P. leucosteus (la specie tipo). Alcune specie (\"P. yatkolai\" e \"P. mariae\") iniziarono a sviluppare una dentatura di tipo ipercarnivoro; probabilmente questi animali furono tra i primi membri dei borofagini ad adottare una dieta ipercarnivora.\nPaleoecologia.\nLe zampe anteriori possedevano estremit\u00e0 adatte ad arrampicarsi sugli alberi piuttosto che muoversi sul terreno. \u00c8 probabile, quindi, che il flaocione fosse un animale parzialmente arboricolo, al contrario dei canidi odierni."}
{"id": "2082744", "revid": "287204", "url": "https://it.wikipedia.org/wiki?curid=2082744", "title": "Mitologia induista", "text": "La mitologia induista \u00e8 l'insieme di miti e leggende che fanno riferimento alla religione induista. Essa raggruppa un gran numero di miti che descrivono l'antica epoca in cui vivevano le divinit\u00e0 creatrici e ordinatrici del cosmo, insieme col loro corteggio di altri personaggi leggendari, intramezzati da discorsi filosofici e morali. \u00c8 la base dell'induismo e ha influenzato la filosofia indiana e altre religioni come il buddismo e il giainismo.\nLe divinit\u00e0 induiste sono nell'ordine di centinaia, e ognuna rappresenta un elemento della vita.\nLa mitologia vedica.\nI pi\u00f9 antichi testi mitologici indiani sono i quattro Veda, sarebbero stati rivelati poi trasmessi per via orale prima di essere scritti in differenti epoche avanti Cristo. Questi testi sono all'origine dell'induismo.\nLa trinit\u00e0 ind\u00f9.\nLa mitologia ind\u00f9 si fonda su una trinit\u00e0:\nLa particolarit\u00e0 della mitologia ind\u00f9 risiede nel pragmatismo di questa trinit\u00e0. Questi tre aspetti dell'eternit\u00e0 influiscono direttamente sul destino dell'uomo, manifestandosi nella dimensione temporale.\nLe epopee.\nI principali racconti epici sono il R\u0101m\u0101ya\u1e47a, il Mah\u0101bh\u0101rata e i Pur\u0101\u1e47a. Questi testi hanno una grande influenza sulla cultura indiana, raccontano la storia degli dei, servendo da parabola e da fonte di devozione per gli induisti."}
{"id": "2082750", "revid": "1305772", "url": "https://it.wikipedia.org/wiki?curid=2082750", "title": "Yamaha WR", "text": "Con la sigla WR sono contraddistinte le motociclette della casa motociclistica giapponese Yamaha Motor destinate all'uso in fuoristrada e nel supermotard. Derivano dai modelli di motocross Yamaha YZ e sono disponibili in varie cilindrate, dove nel caso queste siano a quattro tempi hanno anche la lettera F (WR 450 F). Nel listino 2009 c'\u00e8 un'estensione con modelli non competitivi, dove alla sigla \"WR\" viene affiancata un'ulteriore lettera identificativa, la X per i modelli da motard, la R per i modelli da enduro.\nStoria.\nLa serie \"WR\" prende origini dai modelli per le competizioni \"YZ 250\" che la Yamaha aveva approntati nel 1989, modificando le \"YZ\" ufficiali per il cross, allo scopo di renderle adatte alle gare di specialit\u00e0 enduro. La modifica sostanziale consiste nell'adozione di tutti quei sistemi/dispositivi necessari per la circolazione su strade pubbliche, che non sono presenti sui modelli da cross e di una pi\u00f9 distanziata rapportatura del cambio, cui richiama la sigla \"WR\", acronimo di \"wide ratio\" = rapporti spaziati.\nNel corso del lungo processo evolutivo, la serie \"WR\" ha collezionato numerosi propulsori di varie cilindrate e, negli ultimi anni, anche con motorizzazioni a 4 tempi ed in quest'ultimo caso il nome viene arricchito dal suffisso \"F\".\nModelli da competizione.\nLe 2T.\nQueste moto, prodotte dal 1989 al 2002, differiscono principalmente dalle versioni da motocross per la presenza di un impianto elettrico arricchito da luci e clacson, inoltre possono avere dei sistemi di scarico differenti.\nCilindrate.\nProdotta nelle cilindrate:\nLe 4T.\nSono i modelli prodotti dal 1998, destinati esplicitamente alle competizioni di enduro e nel 2009 sono disponibili nelle cilindrate da 250 e 450\u00a0cm\u00b3. Le caratteristiche tecniche restano molto simili a quelle dei corrispondenti modelli da motocross.\nCilindrate.\nProdotta nelle cilindrate:\nModelli non da competizione.\nSono delle motociclette prodotte a partire dal 2008, che si ispirano ai modelli da competizione WR-F, ma progettate con criteri differenti, in modo da poter assicurare un utilizzo semplice e dai costi di gestione minori.\nDescrizione.\nQuesta moto viene proposta nelle versioni \"R\" per un uso da fuoristrada e la \"X\" per la versione motard con le ruote da 17 pollici, l'impianto frenante da moto stradale (maggiorato) e il parafango anteriore accorciato, le coperture riviste in entrambe le cilindrate (125 e 250) con coperture da 110/70-17 M/C 54H all'anteriore e 140/70-17 M/C 66H al posteriore.\nLa cilindrata 250 venne prodotta dal 2008 al 2011 ad eccezione della versione WR-X che \u00e8 stata prodotta fino al 2010, la cilindrata 125 \u00e8 in produzione dal 2009."}
{"id": "2082751", "revid": "188323", "url": "https://it.wikipedia.org/wiki?curid=2082751", "title": "Yamaha WR 250", "text": ""}
{"id": "2082752", "revid": "188323", "url": "https://it.wikipedia.org/wiki?curid=2082752", "title": "Yamaha WR 200", "text": ""}
{"id": "2082753", "revid": "188323", "url": "https://it.wikipedia.org/wiki?curid=2082753", "title": "Yamaha WR 125", "text": ""}
{"id": "2082754", "revid": "20235287", "url": "https://it.wikipedia.org/wiki?curid=2082754", "title": "Shangdi", "text": ""}
{"id": "2082755", "revid": "22356", "url": "https://it.wikipedia.org/wiki?curid=2082755", "title": "Tomarctus", "text": "Il tomarcto (gen. Tomarctus) \u00e8 un mammifero carnivoro estinto appartenente ai canidi. Visse nel Miocene inferiore e medio (23 \u2013 16 milioni di anni fa). I suoi resti sono stati ritrovati in gran parte del Nordamerica.\nDescrizione.\nLa testa corta, le mascelle forti e la corporatura massiccia erano le caratteristiche principali di questo canide di medie dimensioni, dalla taglia di poco superiore a quella di un coyote attuale. Le zampe erano relativamente lunghe (rispetto a quelle dei suoi antenati come \"Hesperocyon\") e indicano che questo animale era gi\u00e0 adattato all'inseguimento della preda. Il cranio, tuttavia, mostra specializzazioni verso una dieta simile a quella delle attuali iene: i molari erano insolitamente robusti e le mascelle erano eccezionalmente forti. Queste caratteristiche permettevano al tomarcto di fracassare le ossa delle prede e di cibarsi del midollo.\nClassificazione.\nUn tempo si pensava che il tomarcto, a causa delle sue caratteristiche \u201cmiste\u201d, fosse il candidato ideale come antenato dei canidi odierni; in particolare, gli studiosi si basavano su prove come il quinto dito di \"Tomarctus\", gi\u00e0 vestigiale come quello degli attuali cani. In realt\u00e0 questo animale era gi\u00e0 troppo specializzato per poter essere sulla linea evolutiva di lupi, volpi e cani; con tutta probabilit\u00e0 era un membro primitivo della sottofamiglia dei borofagini, i cui ultimi rappresentanti (si veda \"Osteoborus\") portarono all'estremo le specializzazioni gi\u00e0 presenti in \"Tomarctus\". Si presume che quest'ultimo derivasse dal genere \"Nothocyon\", vissuto qualche milione di anni prima.\nPaleoecologia.\nL'ambiente in cui viveva \"Tomarctus\" era costituito da praterie, che nel corso del Miocene stavano rapidamente espandendosi. In questo ambiente vi erano numerosi altri predatori specializzati in modo simile a \"Tomarctus\", come i cosiddetti \u201ccani \u2013 orso\u201d (Amphicyonidae) e alcuni mustelidi giganti (\"Megalictis ferox\"). Quando questi carnivori si estinsero, la loro nicchia ecologica fu definitivamente occupata dai canidi, che poterono specializzarsi ancor pi\u00f9 verso una dieta adatta a frantumare le ossa.\nSpecie.\nIl tomarcto divenne in breve tempo un carnivoro molto diffuso: in pochi milioni di anni si svilupparono varie specie di questo animale, che occuparono vaste regioni del Nordamerica. Ad esempio, nel deserto del Mojave in Arizona sono stati scoperti i fossili di \"Tomarctus temerarius\", mentre un gran numero di specie sono note negli eccezionali giacimenti del Nebraska: tra queste, da ricordare \"T. hippophaga\" e \"T. brevirostris\". Anche negli Stati Uniti orientali sono stati rinvenuti fossili di questo canide: in Florida, infatti, visse la specie \"T. canarrus\"."}
{"id": "2082760", "revid": "300067", "url": "https://it.wikipedia.org/wiki?curid=2082760", "title": "Ronnie Lester", "text": "Carriera.\nDirigente.\nCostretto ad abbandonare prematuramente la pallacanestro per problemi fisici, \u00e8 stato per 24 anni nello staff dei Los Angeles Lakers, dal 1987 al 2001 come scout e dal 2001 al 2011 come \"assistant GM\".\nNel 2013 \u00e8 entrato a far parte della dirigenza dei Phoenix Suns."}
{"id": "2082761", "revid": "34760", "url": "https://it.wikipedia.org/wiki?curid=2082761", "title": "Matrice densa", "text": ""}
{"id": "2082762", "revid": "22356", "url": "https://it.wikipedia.org/wiki?curid=2082762", "title": "Mesocyon", "text": "Il mesocione (gen. Mesocyon) \u00e8 un mammifero carnivoro estinto appartenente ai canidi. Visse nel corso dell'Oligocene e sopravvisse fino ai primi tempi del Miocene (34 \u2013 21 milioni di anni fa); i suoi resti fossili sono stati ritrovati in numerosi giacimenti del Nordamerica.\nDescrizione.\nIl corpo di questo animale era robusto e allungato, mentre le zampe erano piuttosto corte. Il cranio era insolitamente robusto e il muso molto breve: per questo motivo, il mesocione \u00e8 stato soprannominato \u201ccane dal muso corto\u201d. L'aspetto doveva essere simile a quello di un coyote (al quale assomigliava anche per le dimensioni), ma molto pi\u00f9 robusto e con una testa pi\u00f9 corta. Le ossa del polso non erano fuse, come quelle dei moderni canidi, e questo permetteva al mesocione di arrampicarsi sugli alberi e di attaccare le prede con le zampe anteriori. Probabilmente, per\u00f2, queste caratteristiche non permettevano al mesocione di correre velocemente. Questo canide, inoltre, possedeva mascelle e denti pi\u00f9 robusti rispetto a quelli dei canidi attuali; il mesocione si specializz\u00f2 quindi per fracassare le ossa delle sue prede, dalle quali estraeva il midollo particolarmente nutriente. In ogni caso, la dentatura del mesocione era ipercarnivora, e indicava che questi animali si nutrivano quasi esclusivamente di carne.\nClassificazione.\nIl mesocione, descritto per la prima volta nel 1890 da William Berryman Scott, era un membro della sottofamiglia degli esperocionini (Hesperocyoninae), che comprendeva i pi\u00f9 antichi tra i canidi. In particolare, \"Mesocyon\" pu\u00f2 essere considerato il pi\u00f9 primitivo di un clade che comprendeva, tra gli altri, anche \"Cynodesmus\" e \"Philotrox\". Si ritiene che il mesocione fosse l'antenato di canidi come \"Enhydrocyon\", che svilupparono ulteriormente la dentatura \u201cspaccaossa\u201d. Di \"Mesocyon\" sono note varie specie, tra le quali una delle pi\u00f9 note \u00e8 \"M. coryphaeus\". Al genere \"Mesocyon\" era ascritta un tempo anche la specie \"M. geringensis\", attualmente considerata la specie tipo di un altro genere di canide, \"Sunkahetanka\"."}
{"id": "2082763", "revid": "135224", "url": "https://it.wikipedia.org/wiki?curid=2082763", "title": "Palazzo Galli", "text": "Il Palazzo Galli \u00e8 un palazzo neoeclettico di Napoli, realizzato nel 1927, nell'ambito del piano di edificazione (\"riempimento\") di Santa Lucia, nel quartiere San Ferdinando.\n\u00c8 opera dell'architetto Gino Copped\u00e8, su commissione dell'imprenditore Giovanni Galli. \nL'edificio consta di un grande blocco, su impianto quadrilatero, e costituisce una interessante testimonianza del composito ed eccentrico \"stile Copped\u00e8\" diffusissimo in quel periodo a Roma (vedi Quartiere Copped\u00e8)."}
{"id": "2082766", "revid": "131358", "url": "https://it.wikipedia.org/wiki?curid=2082766", "title": "Guglielmo Sansoni (Tato)", "text": ""}
{"id": "2082767", "revid": "1965179", "url": "https://it.wikipedia.org/wiki?curid=2082767", "title": "Shang Di", "text": "Shang Di, Shangdi o Shang Ti () \u00e8 il Dio, importante e supremo, ma poco conosciuto, della dinastia cinese degli Shang. Compariva anche nei testi delle dinastie successive (Zhou, Qin e Han) sotto un aspetto simile al Cielo (), amministratore di tutte le cose, al quale verr\u00e0 assimilato nel culto imperiale instaurato dal confucianesimo.\n\"Shang\" significa \"precedente\" o \"superiore\"; \"di\", di cui il significato d'origine rimane incerto, fu impiegato sotto la dinastia Zhou come prefisso dei nomi postumi degli ultimi due imperatori Shang, e dei nomi di re leggendari come Yao e Shun. Il Primo imperatore un\u00ec il carattere \"d\u00ec\" con \"hu\u00e1ng\" (), termine indicante gli eroi civilizzatori, al fine di creare la parola imperatore (). A partire da questo momento \"di\" ha dunque chiaramente il senso di \"imperatore\", per cui \"shangdi\" sarebbe \"imperatore supremo\".\n\"Shangdi\" \u00e8 un termine talvolta utilizzato come qualifica rispettosa per gli dei taoisti (esempio: \"Yuhuang Shangdi\", \"Grande Dio Imperatore di Giada\"). Questo termine \u00e8 stato scelto per tradurre la parola Dio in una delle due versioni cinese della Bibbia protestante, e resta la traduzione pi\u00f9 corrente di questo termine in Cina.\nIscrizioni oracolari.\nLe iscrizioni oracolari Shang che si collocano tra la met\u00e0 del XIV secolo e l'XI secolo provengono quasi tutte dalla capitale; le indicazioni che contengono riguardano esclusivamente il culto reso alla famiglia reale. Gli altri aspetti della religione degli Shang restano fuori dalla portata della curiosit\u00e0 dei ricercatori. Queste iscrizioni sono brevi, ellittiche, e soprattutto nell'ultimo periodo della dinastia, pi\u00f9 della met\u00e0 dei segni non sono stati identificati con certezza. In tale contesto bisogna interpretare i termini \"shang\" e \"di\".\nIl carattere \"di\" presenta all'origine una forma totalmente differente da quella sua attuale: \u00e8 un fascio di raggi in cui alcuni credono di vedere una fascina destinata al sacrificio dal fuoco citato negli oracoli. Appariva il pi\u00f9 delle volte da solo che combinato con il carattere \"shang\"; la combinazione \"xi\u00e0d\u00ec\" () \u00e8 anche accertata, cos\u00ec come un'iscrizione dove \"di\" \u00e8 preceduto da nuvola (dio delle nuvole?). \u00c8 possibile che \"di\" fosse un nome comune, tuttavia il \"Di\" citato nelle iscrizioni sembra essere un'entit\u00e0 specifica autonoma dagli antenati imperiali o dagli elementi naturali individuali, dato che ad esso non vengono offerti sacrifici, mentre alle altre divinit\u00e0 s\u00ec. A volte tuttavia sono menzionati dei sacrifici a suoi \"emissari\" (tra cui il vento o i \"cinque ministri meritevoli\"). \"Di\" sembra controllare soprattutto i fenomeni naturali, ma anche altri avvenimenti importanti, sembra avere in alcune iscrizioni intenzioni di tipo umano. Vista la rarit\u00e0 delle informazioni disponibili, gli esperti non sono riusciti in alcun modo a provare nessuna di queste ipotesi.\nPeriodo Han e successivi.\nSotto gli Han (-206~220), quando viene citato, Shangdi \u00e8 assimilato ad altri dei, come Ma Rong (\u99ac\u878d 79-166), il dio Taiyi (\u592a\u4e00\u795e, Taiyishen, Grande Uno), che sar\u00e0 la divinit\u00e0 principale dei Taiping o come Zheng Xuan (\u912d\u7384) (127-200), il Cielo. Gao You lo immagina abitante nel recinto imperiale, zona celeste che si trova attorno alla stella polare, da dove gli dei stellari governano il destino dell'imperatore e della sua corte.\nShangdi \u00e8 sconosciuto dai culti popolari, taoisti, o altri, che fanno la loro apparizione storica durante il periodo dei regni combattenti e sotto gli Han. Il suo nome \u00e8 utilizzato solo occasionalmente come titolo onorifico attribuito a qualche altro dio. Tuttavia il suo ricordo si \u00e8 conservato nel confucianesimo tramite i classici che restarono nel programma riservato all'educazione dei funzionari fino al 1904. Nel culto imperiale che i confuciani cercarono di promuovere, Shangdi \u00e8 un altro appellativo al Cielo (Huangtian Shangdi \u7687\u5929\u4e0a\u5e1d). \nVia via nel tempo Shangdi/Cielo si \u00e8 arricchito di una dimensione di creatore sconosciuta fino alla fine degli Han, ispirata ai miti d'origine indiana o taoista come Pangu o i Tre Puri, come testimonia un saluto fatto a Shangdi nel Tempio del cielo, dall'imperatore Jiajing (\u5609\u9756) (1521 - 1566 ) della dinastia Ming.\nTesti cristiani.\nLa presenza di uno Shangdi, \"imperatore supremo\", nell'antica religione cinese, attir\u00f2 naturalmente l'attenzione dei missionari cristiani. Tuttavia i cattolici scelsero l'appellativo \"Signore del Cielo\" (\u5929\u4e3b tianzhu), per il loro Dio. Furono i protestanti attivi nel sud della Cina nel XIX secolo, tra cui James Legge, autore di una trascrizione correntemente utilizzata nei paesi anglosassoni prima del pinyin, a scegliere la parola Shangdi per indicare Dio. I missionari del nord arrivati all'inizio del XX secolo preferirono utilizzare il termine \"Shen\" (\u795e), sempre simile alla parola Dio. Shangdi quindi indica Dio di tipo abramitico e il suo concetto equivalente in filosofia."}
{"id": "2082768", "revid": "197586", "url": "https://it.wikipedia.org/wiki?curid=2082768", "title": "Tinin", "text": ""}
{"id": "2082769", "revid": "124123", "url": "https://it.wikipedia.org/wiki?curid=2082769", "title": "Stephen Kaplan", "text": "Era un autore popolare e commentatore radio, molto famoso per il suo scetticismo sulla casa infestata di Amityville. Kaplan visse nella Contea di Suffolk (New York), dove lavor\u00f2 come insegnante di scuola\nIl caso di Amityville.\nLa pittoresca casa di Amityville al 112 Ocean Avenue, divenne celebre nel 1974 quando Ronald \"Butch\" DeFeo Jr. uccise a colpi di fucile i suoi genitori e quattro fratelli. Il 21 novembre 1975 DeFeo venne condannato a sei condanne di 25 anni. George e Kathy Lutz si trasferirono nella casa il 18 dicembre 1975. Rimasero nella casa quasi per un mese prima di fuggire, a loro dire a causa di fantasmi, demoni ed altri inspiegabili disturbi.\nIl romanzo di Jay Anson, \"Orrore ad Amityville\", \u00e8 la cronaca degli eventi paranormali dal punto di vista dei Lutz, che portarono alla loro partenza. Il libro divenne un bestseller, e ne fu tratto un film interpretato da Rod Steiger, Margot Kidder e James Brolin.\nIl 16 febbraio 1976, poco dopo che i Lutz abbandonarono la casa, il Dottor Kaplan ricevette una telefonata da George Lutz. Kaplan si era infatti auto affermato presidente della Societ\u00e0 di Parapsicologia di Long Island, nonch\u00e9 di alcune altre societ\u00e0 relative, ed era quindi che ospite frequente del popolare programma radio della WBAB \"Spectrum with Joel Martin\".\nFu grazie a questa sua fama che Lutz richiese che il Dr. Kaplan e i suoi soci del Parapsychology Institute investigassero sugli avvenimenti della casa. Come il Dr. Kaplan ricord\u00f2 nel suo resoconto dell'incidente, \"The Amityville Horror Conspiracy\", questa conversazione iniziale gli fece nascere dei sospetti sulla validit\u00e0 dell'asserzione di George che la casa era infestata dagli spiriti. \nKaplan si present\u00f2 ai Lutz insieme al team dell'emmittente televisiva \"Channel 7\", affermando di essere l\u00ec per indagare e che \"Se la storia \u00e8 una truffa...il pubblico lo sapr\u00e0\".\nLutz cacci\u00f2 malamente Kaplan e, come motivazione di quel gesto, dichiar\u00f2 che lui e la moglie non volevano pubblicit\u00e0 circa la casa. Tuttavia, giorni dopo, della storia si parl\u00f2 su Channel 5 news. \"Amityville Horror\" guadagn\u00f2 notoriet\u00e0 in breve tempo, ed Ed e Lorraine Warren, marito e moglie che facevano parte di un team di investigazione del paranormale, furono coinvolti nel caso.\nPoco tempo dopo, nel corso di un programma radiofonico, Kaplan inizi\u00f2 ad affermare che quella della casa stregata di Amityville era solo una truffa ed insisteva nell'affermare che nel libro di Anson vi erano delle incongruenze e non era esatto al 100%. \nKaplan non entr\u00f2 mai all'interno della casa, malgrado lui dicesse il contrario ed avesse la pretesa di conoscerla anche meglio dei suoi proprietari. \nTuttavia, nel 1995, Kaplan scrisse un libro intitolato \"La cospirazione di Amityville Horror\", nel quale continuava ad asserire che la storia di Amityville era tutta una farsa. Una settimana prima che il libro fosse pubblicato, Kaplan mor\u00ec di un attacco di cuore."}
{"id": "2082777", "revid": "287204", "url": "https://it.wikipedia.org/wiki?curid=2082777", "title": "Zora Babkova", "text": ""}
{"id": "2082778", "revid": "767487", "url": "https://it.wikipedia.org/wiki?curid=2082778", "title": "Jean-Pierre Danel", "text": "Inizi\u00f2 la sua carriera nel 1982. Al 2006 risale \"Guitar Connection\", e \"Guitar Connection 2\" (2007), \"Guitar Connection 3\" (2008), \"Guitar Connection - Tribute to The Shadows\" (2009), e \"The Best of Guitar Connection\" (2009), \"Jean-Pierre Danel plays The Shadows\" (2009), \"Guitar Connection Anthology\" (2009), \"Out of the blues\" (2010), \"When the guitar rocks !\" (2011).\nDanel possiede la famosa Fender Stratocaster \"Miss Daisy\" (1954) con numero di serie 0585."}
{"id": "2082782", "revid": "1437722", "url": "https://it.wikipedia.org/wiki?curid=2082782", "title": "Paolo Conte Live", "text": "Paolo Conte Live \u00e8 il secondo album dal vivo di Paolo Conte, con materiale tratto in gran parte da un concerto tenuto dall'artista allo Spectrum di Montr\u00e9al, in Canada, il 30 aprile 1988. L'unica eccezione \u00e8 costituita dal brano \"Messico e nuvole\", qui presente in una registrazione effettuata a Bologna nel 1984, presso l'Osteria delle Dame di Bologna.\nIl CD contiene tre canzoni ancora inedite nell'interpretazione di Conte: la citata \"Messico e nuvole\" (incisa nel 1970 da Enzo Jannacci, originariamente con la dicitura \"Mexico\"), \"Vamp\" (scritta per Gabriella Ferri e da lei registrata nel 1981), e \"Don't break my heart\", incisa nel 1985 da Mia Martini, con il titolo \"Spaccami il cuore\" e il testo in italiano, mentre per questa nuova versione Conte ha adattato un testo diverso e in lingua inglese. Il brano sar\u00e0 poi ripreso da Miriam Makeba e Dizzy Gillespie nell'album Eyes on Tomorrow.\nTutte le musiche e i testi sono di Paolo Conte, salvo \"Messico e nuvole\", scritta con Vito Pallavicini e Michele Virano."}
{"id": "2082784", "revid": "287204", "url": "https://it.wikipedia.org/wiki?curid=2082784", "title": "Arang", "text": "Arang \u00e8 una suddivisione dell'India, classificata come \"nagar panchayat\", di 16.593 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 11' 60 N e 81\u00b0 58' 0 E e ha un'altitudine di 266 .\nSociet\u00e0.\nEvoluzione demografica.\nAl censimento del 2001 la popolazione di Arang assommava a 16.593 persone, delle quali 8.398 maschi e 8.195 femmine. I bambini di et\u00e0 inferiore o uguale ai sei anni assommavano a 2.645, dei quali 1.352 maschi e 1.293 femmine. Infine, coloro che erano in grado di saper almeno leggere e scrivere erano 10.568, dei quali 6.360 maschi e 4.208 femmine."}
{"id": "2082795", "revid": "287204", "url": "https://it.wikipedia.org/wiki?curid=2082795", "title": "Akaltara", "text": "Akaltara \u00e8 una suddivisione dell'India, classificata come \"nagar panchayat\", di 20.373 abitanti, situata nel distretto di Janjgir-Champa, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 1' 0 N e 82\u00b0 25' 60 E e ha un'altitudine di 282 .\nSociet\u00e0.\nEvoluzione demografica.\nAl censimento del 2001 la popolazione di Akaltara assommava a 20.373 persone, delle quali 10.543 maschi e 9.830 femmine. I bambini di et\u00e0 inferiore o uguale ai sei anni assommavano a 2.758, dei quali 1.394 maschi e 1.364 femmine. Infine, coloro che erano in grado di saper almeno leggere e scrivere erano 14.051, dei quali 8.304 maschi e 5.747 femmine."}
{"id": "2082796", "revid": "767487", "url": "https://it.wikipedia.org/wiki?curid=2082796", "title": "Pete Newell", "text": "\u00c8 membro del Naismith Memorial Basketball Hall of Fame dal 1979 in qualit\u00e0 di contributore."}
{"id": "2082799", "revid": "486946", "url": "https://it.wikipedia.org/wiki?curid=2082799", "title": "Classe Saam", "text": ""}
{"id": "2082800", "revid": "122240870", "url": "https://it.wikipedia.org/wiki?curid=2082800", "title": "TCEP", "text": "Il TCEP (o tris(2-carbossietil)fosfina) \u00e8 un agente riducente usato in biochimica ed in biologia molecolare. Rispetto ad altri agenti riducenti come il ditiotreitolo o il 2-mercaptoetanolo presenta il vantaggio di essere inodore, pi\u00f9 idrofilo e pi\u00f9 resistente all'ossidazione in aria.\nApplicazioni.\nIl TCEP \u00e8 spesso usato come agente riducente per rompere i legami disolfuro all'interno e tra le proteine come fase preparatoria per l'elettroforesi su gel.\nRispetto agli altri due agenti pi\u00f9 comuni usati per questo scopo (ditiotreitolo e \u03b2-mercaptoetanolo), il TCEP ha i vantaggi di essere inodore, un agente riducente pi\u00f9 potente, irreversibile (nel senso che il TCEP non si rigenera, in quanto il prodotto finale della scissione del disolfuro mediata dal TCEP \u00e8 in realt\u00e0 due tioli/cisteine liberi), pi\u00f9 idrofilo e pi\u00f9 resistente all'ossidazione nell'aria. \nTCEP \u00e8 particolarmente utile quando si etichettano i residui di cisteina con maleimidi. Il TCEP pu\u00f2 impedire alle cisteine di formare ponti disolfuro e, diversamente dal ditiotreitolo e dal \u03b2-mercaptoetanolo, non reagir\u00e0 altrettanto facilmente con la maleimide. Tuttavia, \u00e8 stato riportato che TCEP reagisce con maleimmide in determinate condizioni.\nTCEP \u00e8 anche usato nel processo di omogeneizzazione dei tessuti per l'isolamento dell'RNA.\nPer le applicazioni in spettroscopia UV-visibile, TCEP \u00e8 utile quando \u00e8 importante evitare l'assorbimento interferente da 250 a 285 nm che pu\u00f2 verificarsi con il ditiotreitolo. Il ditiotreitolo assorbe lentamente nel tempo sempre pi\u00f9 luce in questo spettro quando si verificano varie reazioni redox."}
{"id": "2082803", "revid": "197586", "url": "https://it.wikipedia.org/wiki?curid=2082803", "title": "4^ Brigata Garibaldi", "text": ""}
{"id": "2082804", "revid": "287204", "url": "https://it.wikipedia.org/wiki?curid=2082804", "title": "Ambagarh Chowki", "text": "Ambagarh Chowki \u00e8 una suddivisione dell'India, classificata come \"nagar panchayat\", di 8.494 abitanti, situata nel distretto di Rajnandgaon, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 20\u00b0 46' 56 N e 80\u00b0 44' 28 E.\nSociet\u00e0.\nEvoluzione demografica.\nAl censimento del 2001 la popolazione di Ambagarh Chowki assommava a 8.494 persone, delle quali 4.171 maschi e 4.323 femmine. I bambini di et\u00e0 inferiore o uguale ai sei anni assommavano a 1.035, dei quali 517 maschi e 518 femmine. Infine, coloro che erano in grado di saper almeno leggere e scrivere erano 6.695, dei quali 3.455 maschi e 3.240 femmine."}
{"id": "2082805", "revid": "197586", "url": "https://it.wikipedia.org/wiki?curid=2082805", "title": "Quarta Brigata Garibaldi", "text": ""}
{"id": "2082806", "revid": "287204", "url": "https://it.wikipedia.org/wiki?curid=2082806", "title": "Ahiwara", "text": "Ahiwara \u00e8 una suddivisione dell'India, classificata come \"nagar panchayat\", di 18.744 abitanti, situata nel distretto di Durg, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 20' 51 N e 81\u00b0 25' 18 E.\nSociet\u00e0.\nEvoluzione demografica.\nAl censimento del 2001 la popolazione di Ahiwara assommava a 18.744 persone, delle quali 9.547 maschi e 9.197 femmine. I bambini di et\u00e0 inferiore o uguale ai sei anni assommavano a 2.738, dei quali 1.354 maschi e 1.384 femmine. Infine, coloro che erano in grado di saper almeno leggere e scrivere erano 12.412, dei quali 7.282 maschi e 5.130 femmine."}
{"id": "2082810", "revid": "300067", "url": "https://it.wikipedia.org/wiki?curid=2082810", "title": "Maurice Lucas", "text": ""}
{"id": "2082812", "revid": "88740", "url": "https://it.wikipedia.org/wiki?curid=2082812", "title": "August Enna", "text": "Biografia.\nEnna era nato in Danimarca in una poverissima famiglia italo-tedesca. .\nFu avviato inizialmente al commercio che lasci\u00f2 per dedicarsi interamente alla musica. Se si esclude qualche sporadica lezione di violino impartitagli intorno ai diciassette anni, Enna si form\u00f2 per la musica interamente da autodidatta.\nCominci\u00f2 a esibirsi come violinista in ristoranti, teatri e orchestre da ballo. Si leg\u00f2, nel 1880, a una piccola orchestra dove lavor\u00f2 come violinista e tamburino girando in varie citt\u00e0 della Finlandia.\nTornato in patria divent\u00f2 direttore di orchestra di una compagnia teatrale di provincia per la quale scrisse musiche di vario genere. Fra queste una \"sinfonia in Do minore\" (1886) che gli procur\u00f2 la protezione del musicista Niels W. Gade. Grazie a questa conoscenza riusc\u00ec a ottenere una borsa di studio dal governo del suo paese per mezzo della quale si rec\u00f2 a Lipsia negli anni 1888-1889 per perfezionarsi.\nIn Germania scrisse gran parte della sua opera \"Hexen\" (\"Le Streghe\"). Tornato in patria dal 1890 al 1891 fu direttore di orchestra del teatro Dagmar a Copenaghen. Nel 1892 fu rappresentata la sua opera Le Streghe con la quale riscosse un notevole successo. L'opera fu in seguito rappresentata nei teatri di Berlino, Praga, Magdeburgo, Weimar, Stoccolma, Amsterdam nonch\u00e9 in Austria, Belgio e Russia con forte apprezzamento del pubblico e della critica.\nLa spontaneit\u00e0 nello stile di Enna deriva in primo luogo dalla sua formazione da autodidatta che gli permise di acquisire schemi compositivi originali e di rara bellezza. Nella sua esistenza, spesso tribolata, un ruolo molto importante ha ricoperto la figura di Carl Nielsen musicista di grande successo nella Copenaghen di fine secolo.\nLe successive opere di Enna, \"Cleopatra\" (1893) e poi \"Aucassin og Nicolete\" (1896), accrebbero la sua rilevanza nel panorama dei musicisti danesi.\nAccus\u00f2 un calo di popolarit\u00e0 con l'opera \"La principessa sul pisello\" (\"Prinsessen pa aerten\") (1900), si riabilit\u00f2 immediatamente dopo con il balletto-pantomima \"La pastorella e lo spazzacamino\" (\"Hyrdin-den og Skorstensfejeren\") (1900) e con l'operetta \"Ib e la piccola Kristine\" (\"Ib og lille Kristine\") (1902).\nCon \"Komedianter\" cominci\u00f2 il suo progressivo allontanamento dall'influenza di Wagner e si avvicin\u00f2 all'opera verista italiana.\nSono da ricordare inoltre, per il particolare rilievo strumentale, le sue musiche di scena per \"Kronbruden\", la saga di Strindberg."}
{"id": "2082813", "revid": "197586", "url": "https://it.wikipedia.org/wiki?curid=2082813", "title": "4a Brigata Garibaldi", "text": ""}
{"id": "2082814", "revid": "767487", "url": "https://it.wikipedia.org/wiki?curid=2082814", "title": "The Phantom (serial cinematografico)", "text": "The Phantom \u00e8 un serial cinematografico del 1943 della Columbia Pictures sul personaggio dei fumetti Uomo mascherato creato da Lee Falk nel 1936.\nNei cinema.\nQuesto serial in pratica costituiva un \"film esteso\" ed era costituito da 15 episodi (di circa 30 minuti), ognuno dei quali veniva proiettato per una settimana nello stesso cinema. La conclusione di ogni episodio era caratterizzata dal \"cliffhanger\", ovvero dal finale aperto, in sospeso, questo ovviamente per invitare il pubblico ad andare al cinema anche la settimana successiva.\nTrama.\nIl professor Davidson parte alla ricerca della perduta Citt\u00e0 di Zoloz. Anche un altro che \u00e8 partito per la spedizione: il dottor Premmer. I due si scontrano con la morte di Davidson per fine. Premmer cos\u00ec si appropria della citt\u00e0 e del suo misterioso segreto, ma un giorno dal nulla appare un eroe misterioso per fronteggiarlo. Egli si fa chiamare \"Phantom\" (Fantasma) ed \u00e8 il figlio illegittimo di Davidson."}
{"id": "2082817", "revid": "599013", "url": "https://it.wikipedia.org/wiki?curid=2082817", "title": "Jeryl Sasser", "text": "Carriera.\nNel 2001 viene selezionato al primo giro del Draft NBA dagli Orlando Magic."}
{"id": "2082820", "revid": "767487", "url": "https://it.wikipedia.org/wiki?curid=2082820", "title": "Nel cuore di Amsterdam", "text": "Nel cuore di Amsterdam \u00e8 il DVD video della registrazione del concerto tenuto da Paolo Conte nel 1988 al Royal Theatre Carr\u00e9 di Amsterdam.\nTesti e musiche sono di Paolo Conte."}
{"id": "2082826", "revid": "22356", "url": "https://it.wikipedia.org/wiki?curid=2082826", "title": "Acerosodontosaurus", "text": ""}
{"id": "2082828", "revid": "124910407", "url": "https://it.wikipedia.org/wiki?curid=2082828", "title": "Agrupaci\u00f3n Deportiva Alcorc\u00f3n", "text": "L'Agrupaci\u00f3n Deportiva Alcorc\u00f3n \u00e8 una societ\u00e0 calcistica spagnola con sede a Alcorc\u00f3n, in Spagna. Fu fondata nel 1971 e attualmente milita nella Segunda Divisi\u00f3n, la seconda serie del campionato spagnolo di calcio.\nStoria.\nL'Agrupaci\u00f3n Deportiva Alcorc\u00f3n fu fondata nel 1971 da un gruppo di soci guidati da Dionisio Mu\u00f1oz Jerez, che cre\u00f2 una squadra di calcio con i giovani della localit\u00e0 madrilena. Nel 1977, dopo aver militato nelle divisioni inferiori della zona di Madrid a livello amatoriale, raggiunse la promozione in Tercera Divisi\u00f3n, ma retrocesse nuovamente dopo una sola stagione. Nel 1979 torn\u00f2 in Tercera Divisi\u00f3n e vi rimase per nove stagioni consecutive.\nNegli anni novanta il club affront\u00f2 una grave crisi finanziaria che lo costrinse a militare nei campionati inferiori, anche amatoriali. Fu un momento molto duro nella storia dell'Alcorc\u00f3n.\nNel 1998 assunse il ruolo di presidente Esteban M\u00e1rquez Ponce, che inizi\u00f2 un progetto di rinascita del club. L'Alcorc\u00f3n fu promosso in Tercera Divisi\u00f3n. Nella stagione 2000-2001 l'obiettivo del club era la permanenza nella categoria, ma la squadra giunse inaspettatamente a giocare per la prima volta la Segunda Divisi\u00f3n B. Da allora \u00e8 sempre rimasta nella categoria fino alla stagione 2009-2010, quando ha ottenuto una splendida promozione in Segunda Divisi\u00f3n. Dopo un primo campionato a met\u00e0 classifica, l'Alcorc\u00f2n sfior\u00f2 nel 2012 la promozione in Primera Divisi\u00f3n, perdendo la finale play-off contro il Valladolid. Nel campionato successivo perse la semifinale play-off, questa volta contro il Girona. L'anno dopo si piazz\u00f2 al nono posto, sfiorando l'accesso ai play-off.\nLa pagina pi\u00f9 bella della sua storia l'Alcorc\u00f3n la scrisse il 27 ottobre 2009, quando raggiunse una storica e clamorosa vittoria ai danni del blasonato Real Madrid, sconfiggendolo per 4-0 nell'andata dei sedicesimi di finale di Coppa del Re. Nella partita di ritorno, al Santiago Bernab\u00e9u, fu sconfitto dai \"Blancos\" per 0-1 (gol di Rafael van der Vaart), riuscendo cos\u00ec, contro ogni previsione e pronostico, a superare il turno, in virt\u00f9 del punteggio totale di 4-1. Agli ottavi di finale la squadra di Anquela fu, per\u00f2, eliminata dal Racing Santander, a causa della sconfitta interna per 2-3 e del pareggio per 0-0 al Sardinero.\nStadio.\nL'Alcorc\u00f3n gioca le sue partite casalinghe nello Stadio Santo Domingo, chiamato anche \"Alcorconazo\" in onore della mitica vittoria ai danni del Real Madrid, che pu\u00f2 ospitare 7.900 spettatori.\nRosa 2021-2022.\n\"Rosa aggiornata al 23 agosto 2021.\""}
{"id": "2082835", "revid": "767487", "url": "https://it.wikipedia.org/wiki?curid=2082835", "title": "Luke Schenscher", "text": ""}
{"id": "2082839", "revid": "129019", "url": "https://it.wikipedia.org/wiki?curid=2082839", "title": "Escola Massana", "text": "L'Escola Massana \u00e8 il centro municipale di Barcellona delle arti visuali, delle arti applicate e del disegno e venne fondata nel 1929 con obiettivo l'insegnamento dell'arte e del disegno.\nHa sede nell'antico edificio del Hospital de la Santa Creu nel quartiere del Raval, grazie alle donazioni del pasticciere e filantropo barcellonese Agust\u00ed Massana.\nLa scuola offre tre livelli d'insegnamento riconosciuti dal Dipartimento dell'Educazione della Generalitat de Catalunya e dei corsi di specializzazione dell'Universit\u00e0 Autonoma di Barcellona."}
{"id": "2082850", "revid": "300067", "url": "https://it.wikipedia.org/wiki?curid=2082850", "title": "Olivier Ilunga", "text": "Club.\nNativo della Repubblica Democratica del Congo e trasferitosi poi in Svezia, ha debuttato nel 2000 con la canotta dello 08 Stockholm con cui ha disputato tre stagioni vincendo un titolo nazionale. Successivamente passa ai Solna Vikings, contribuendo con 10,1 punti di media ad arrivare alle semifinali play-off perse contro il Plannja Basket.\nNell'agosto 2004 firma un contratto triennale con opzione per il quarto anno con la Benetton Treviso guidata in panchina da Ettore Messina. Qui non gioca mai titolare, ma \u00e8 parte della squadra che raggiunge le semifinali scudetto contro l'Armani Jeans Milano e i quarti di finale di Eurolega contro i baschi del Tau Vitoria.\nAncora sotto contratto con i trevigiani, nella stagione seguente viene prestato allo 08 Stockholm, in cui giocher\u00e0 un ulteriore anno prima di approdare ai ciprioti dell'AEL Limassol. Nel 2008-2009 torna in patria e vince il titolo nazionale con i Sundsvall Dragons, con un apporto di 9 punti a partita. Un anno dopo \u00e8 nuovamente di scena a Cipro, questa volta all'ETHA Engomis.\nDal 2010 in poi continuer\u00e0 la sua carriera nella Svenska basketligan, dividendosi tra Solna Vikings, 08 Stockholm e una breve parentesi all'LF Basket. Nell'estate 2015 viene ufficializzato il suo passaggio alla neonata sezione cestistica della polisportiva AIK, militante in terza serie nazionale nel suo primo anno di attivit\u00e0 e in seconda serie dall'anno successivo."}
{"id": "2082856", "revid": "129019", "url": "https://it.wikipedia.org/wiki?curid=2082856", "title": "Deputazione di Barcellona", "text": "La Deputazione di Barcellona \u00e8 il consiglio provinciale della provincia di Barcellona. \nEletto a suffragio ristretto dai sindaci e dai consiglieri comunale tramite sistema elettorale proporzionale applicato nei singoli \"partiti giudiziari\", ossia l'equivalente dei cantoni francesi, si compone di 51 deputati ed \u00e8 un'istituzione pubblica che offre servizi ai cittadini e supporto tecnico, economico e tecnologico ai municipi dei 311 comuni della provincia di Barcellona.\nLa \"Diputaci\u00f3\" venne creata nel 1836 in seguito alla suddivisione della Spagna in province e da allora ebbe competenza in materia di opere pubbliche, educazione, beneficenza, esercitando anche funzioni intermedie tra i comuni e l'amministrazione statale. Ha sede a Barcellona nella Casa Serra, al numero 126 della Rambla de Catalunya.\nDalla fine della dittatura franchista sono stati presidenti della \"Diputaci\u00f3\": "}
{"id": "2082858", "revid": "767487", "url": "https://it.wikipedia.org/wiki?curid=2082858", "title": "Red Hot!", "text": "Red Hot! \u00e8 una raccolta di Sammy Hagar, pubblicata dalla Capitol Records nel 1992.\nI brani in essa contenuti sono tratti dai due album live \"All Night Long\" e \"Live 1980\".\nTracce.\nLe prime sei tracce provengono dall'album \"All Night Long\", le restanti da \"Live 1980\"."}
{"id": "2082860", "revid": "1888664", "url": "https://it.wikipedia.org/wiki?curid=2082860", "title": "Natanz", "text": "Natanz (Farsi:\u0646\u0637\u0646\u0632) \u00e8 il capoluogo dello shahrest\u0101n omonimo, nella Provincia di Esfahan, in Iran. Si trova a 70 km a sudest di Kashan. La popolazione nel 2006 ammontava a 12.060 abitanti.\nClima e orografia.\nIl suo clima particolarmente salubre e la frutta localmente prodotta (specialmente le pere di Natanz) sono rinomati in tutto l'Iran. La famosa catena montuosa del Karkas (\"Kuh-e Karkas\", che significa \"montagna degli avvoltoi\"), che raggiunge un'altezza di 3.899 metri, sormonta il villaggio, e gli abitanti del villaggio, indicandola, raccontano che il re achemenide Dario III, venne ucciso nei pressi.\nMonasteri.\nAlcuni piccoli monasteri punteggiano l'area, come il monastero di Abd as-Samad. Elementi architettonici presenti nel complesso di edifici risalgono al 1304, con successive aggiunte e restauri, come la Khaneqah e la volta in stile \"Muqarnas\". La tomba onora il filosofo e religioso sufi \"Sceicco Abd al-Samad\", e venne costruita dal discepolo dello sceicco, il vizir ilkhanide \"Zain al-Din Mastari\".\nInstallazione nucleare.\nL'impianto nucleare di Natanz, che si trova a circa 30 kilometri in direzione nord-nordovest dalla cittadina () vicino ad una delle autostrade principali, si ritiene che sia il principale centro per l'arricchimento dell'uranio dell'Iran (ad uso sia civile che possibilmente militare) dal momento che si stima siano state installate 3800 centrifughe, attualmente operative, alimentate con esafluoruro di uranio (UF6).\nL'11 aprile 2021 l'impianto nucleare \u00e8 stato oggetto di un sabotaggio nel quale \u00e8 stato distrutto o manomesso un gran quantitativo di macchinari impiegati per la lavorazione di materiale nucleare. In seguito, le autorit\u00e0 iraniane hanno accusato Israele di aver condotto un atto di \"terrorismo nucleare\"."}
{"id": "2082861", "revid": "339392", "url": "https://it.wikipedia.org/wiki?curid=2082861", "title": "Diputaci\u00f3 de Barcelona", "text": ""}
{"id": "2082864", "revid": "709565", "url": "https://it.wikipedia.org/wiki?curid=2082864", "title": "Crocodylus johnsoni", "text": "Il coccodrillo di Johnson (\"Crocodylus johnsoni\"), noto anche come coccodrillo d'acqua dolce australiano (in inglese \"Australian freshwater crocodile\", da cui il nomignolo di \"freshie\"), \u00e8 un Crocodilide endemico dell'Australia. Comune abitante delle regioni settentrionali del continente, \u00e8 molto pi\u00f9 piccolo dell'altra specie australiana, il coccodrillo marino (\"Saltwater crocodile\", il cosiddetto \"salty\"), responsabile di molti attacchi all'uomo.\nNonostante possano mordere se vengono disturbati o se si sentono in pericolo, i coccodrilli di Johnston non hanno la reputazione di mangiatori di uomini, anche per il fatto che le loro mascelle sono troppo piccole per ferire gravemente una persona. Quando sono intenti a prendere bagni di sole sulla riva non si curano quasi mai dell'uomo e possono pertanto essere avvicinati con facilit\u00e0.\nDescrizione.\nIl coccodrillo di Johnston \u00e8 una specie piuttosto piccola. I maschi possono raggiungere i 3 metri di lunghezza, mentre le femmine non superano mai i 2 metri e 10. Sebbene raggiunga discrete dimensioni, \u00e8 pi\u00f9 leggero rispetto ad altre specie e arriva a pesare 91\u00a0kg. Il corpo \u00e8 di color marrone chiaro, ma dal collo alla coda \u00e8 segnato da fasce pi\u00f9 scure. Alcuni esemplari presentano queste bande anche sul muso. Le scaglie che ricoprono questo animale sono molto grandi e soprattutto quelle sul dorso sono piuttosto larghe e appuntite. Sui fianchi e sul lato esterno degli arti, invece, si fanno pi\u00f9 rotondeggianti.\nDistribuzione e habitat.\nIl coccodrillo di Johnston \u00e8 diffuso negli Stati dell'Australia Occidentale, del Queensland e del Territorio del Nord, dove si pu\u00f2 incontrare con facilit\u00e0 nelle zone umide d'acqua dolce, nei billabong, nei fiumi e nei torrenti. Proprio per la sua propensione ad ambienti dulciacquicoli non entra in competizione con i coccodrilli marini, nonostante talvolta si spinga in acque salmastre. La dieta degli esemplari adulti \u00e8 costituita da uccelli, pipistrelli, rettili, anfibi e pesci."}
{"id": "2082866", "revid": "96382451", "url": "https://it.wikipedia.org/wiki?curid=2082866", "title": "The Best of Sammy Hagar", "text": "The Best of Sammy Hagar \u00e8 una raccolta di Sammy Hagar, pubblicata dalla Capitol Records nel 1992."}
{"id": "2082867", "revid": "6923", "url": "https://it.wikipedia.org/wiki?curid=2082867", "title": "Boano", "text": "Boano (indonesiano: \"Pulau Boano\") \u00e8 un'isola dell'Indonesia che fa parte delle Molucche. \u00c8 situata nel Mar di Ceram, pochi chilometri a nord dell'isola di Ceram (da cui la separa lo Stretto di Boano). Ha una superficie di 120\u00a0km\u00b2 e il suo punto pi\u00f9 elevato raggiunge i 606 metri."}
{"id": "2082873", "revid": "96292754", "url": "https://it.wikipedia.org/wiki?curid=2082873", "title": "Turn Up the Music!", "text": "Turn Up the Music! \u00e8 un album raccolta di Sammy Hagar, pubblicata nel 1993."}
{"id": "2082874", "revid": "38845", "url": "https://it.wikipedia.org/wiki?curid=2082874", "title": "Alcal\u00e1 Zamora", "text": ""}
{"id": "2082876", "revid": "1048993", "url": "https://it.wikipedia.org/wiki?curid=2082876", "title": "20\u00aa Mostra internazionale d'arte cinematografica di Venezia", "text": "La 20\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 24 agosto al 7 settembre del 1959: \u00e8 la quarta e ultima edizione della Mostra sotto la direzione di Floris Luigi Ammannati.\nIl Leone d'oro va ex aequo a due classici del cinema italiano: \"La grande guerra\" di Mario Monicelli e \"Il generale Della Rovere\" di Roberto Rossellini. Leone d'argento allo svedese \"Il volto\" \"(Ansiktet)\" di Ingmar Bergman.\nPremiato James Stewart per l'intenso ruolo in \"Anatomia di un omicidio\" di Otto Preminger: per la stessa interpretazione sar\u00e0 candidato all'Oscar al miglior attore nel marzo del 1960.\nGiuria e palmares.\nLa giuria era cos\u00ec composta:\nLuigi Chiarini (presidente, Italia), Georges Altman (Francia), Sergej Bondarcuk (Unione Sovietica), Ralph Forte (Stati Uniti d'America), Luis G\u00f3mez Mesa (Spagna), Ernst Kruger (Repubblica Federale Tedesca), Roger Maxwell (Gran Bretagna), Vinicio Marinucci, Dario Zanelli (Italia).\nI principali premi distribuiti furono:"}
{"id": "2082877", "revid": "38845", "url": "https://it.wikipedia.org/wiki?curid=2082877", "title": "Alcal\u00e1-Zamora", "text": ""}
{"id": "2082883", "revid": "1272592", "url": "https://it.wikipedia.org/wiki?curid=2082883", "title": "Roy Miller", "text": ""}
{"id": "2082887", "revid": "1305772", "url": "https://it.wikipedia.org/wiki?curid=2082887", "title": "Crocodylus novaeguineae", "text": "Il coccodrillo della Nuova Guinea (Crocodylus novaeguineae, Schimdt, 1928) \u00e8 una piccola specie di coccodrillo diffusa unicamente sull'isola da cui prende il nome.\nDescrizione.\nI maschi di questa specie raggiungono i 3.5 m di lunghezza, mentre le femmine, pi\u00f9 piccole, non superano i 2.7. Il corpo \u00e8 di un colore uniforme bruno-verdastro, ma sulla coda sono presenti delle strisce marrone scuro o nere. Il muso \u00e8 appuntito e piuttosto stretto, soprattutto negli esemplari pi\u00f9 giovani, ma si allarga un po' di pi\u00f9 con l'et\u00e0. Nell'aspetto fisico somiglia moltissimo al coccodrillo siamese (\"C. siamensis\") e al coccodrillo delle Filippine (\"C. mindorensis\"). Quest'ultima specie in particolare \u00e8 cos\u00ec simile al coccodrillo della Nuova Guinea che fino a poco tempo fa era considerata una sua sottospecie (\"C. novaeguineae mindorensis\").\nDistribuzione.\nAnimale soprattutto notturno, il coccodrillo della Nuova Guinea vive in gran numero nelle paludi d'acqua dolce e nei laghi dell'isola, in special modo nelle regioni dell'interno. Sebbene possa vivere anche in acque salate, \u00e8 raro trovare un esemplare in acque costiere, soprattutto in presenza dell'altra specie di coccodrillo dell'isola, il coccodrillo marino (\"C. porosus\"), che compete con esso per le risorse alimentari. In Nuova Guinea sono presenti due popolazioni distinte di \"C. novaeguineae\", separate l'una dall'altra da una catena montuosa; una serie di analisi del DNA hanno dimostrato che tali popolazioni sono geneticamente separate tra loro."}
{"id": "2082889", "revid": "767487", "url": "https://it.wikipedia.org/wiki?curid=2082889", "title": "Enough Cryin", "text": "Enough Cryin \u00e8 un brano R&amp;B della cantante statunitense Mary J. Blige, prodotto da Rodney \"Darkchild\" Jerkins e scritto dalla cantante insieme a Sean Garrett e Shawn Carter. Il brano \u00e8 stato pubblicato nel giugno del 2006 come terzo singolo estratto dall'album \"The Breakthrough\", ed oltre ad essere entrato nella top40 della Billboard Hot 100, \u00e8 arrivato alla posizione numero 2 della Hot R&amp;B/Hip-Hop Songs. Nei crediti della canzone appare il featuring di Brook-Lyn, che altri non \u00e8 che l'alter ego in versione MC della cantante.\nComposizione e testo.\nLa canzone \u00e8 composta seguendo un \"beat\" molto forte e incalzante, fatto di campionamenti di sospiri che si ripetono di continuo. In origine il pezzo avrebbe dovuto ospitare la rapper Foxy Brown, la quale ha registrato la sua parte per il brano, ma secondo indiscrezioni avrebbe perso l'udito durante la sessione. Blige ha rivelato al programma della BET \"106 &amp; Park\" che la strofa di Brown era stata scritta da Jay-Z e che la rapper non era giusta per la traccia (confermando in questo modo le voci che da anni speculavano sul fatto che la Brown non scrivesse i testi delle proprie canzoni, ovvero un'onta per qualsiasi rapper). Cos\u00ec \u00e8 sorta l'idea che la cantante potesse reincidere il pezzo rap da sola, e in questo modo \u00e8 nato l'alter ego sporco e cattivo di Mary, Brook-Lyn, che permette all'artista di poter rappare a briglia sciolta senza preoccuparsi dell'effetto che quello che dice pu\u00f2 avere sulla persona di Mary. La cantante stessa ha spiegato. \"Ho dovuto separare queste due perch\u00e9 Mary \u00e8 gentile e intelligente, Brook \u00e8 pazza e ignorante e se ne frega.\" La cantante si era esibita nella pratica del rap gi\u00e0 fin dal suo primo album, ma \u00e8 la prima volta che usa il suo alter ego, che compare anche nel remix della canzone di Busta Rhymes \"Touch It\". La canzone \u00e8 stata ispirata dalla turbolenta relazione durata molti anni con K-Ci Haley, cantante dei Jodeci, e in particolare da un episodio particolarmente imbarazzante: Mary si trovava in Europa, e durante uno show aveva dichiarato di trovarsi in procinto di sposarsi; solo una settimana prima per\u00f2, in America, K-Ci aveva dichiarato il contrario, che si trattava solo di un pettegolezzo.\n\u201c\u00c8 stato un disastro che mi ha imbarazzato moltissimo\u201d ha spiegato la cantante, che ha detto di voler condividere quell'orribile momento con i suoi fan, tramite questa canzone. Il messaggio \u00e8 quello di andare avanti e fare il proprio lavoro. Il testo inizia con la cantante che illustra la situazione di sottomissione in cui si trovava, con il suo fidanzato che la teneva in pugno e oltrepassava continuamente il limite, approfittando della pazienza della cantante. Nel ritornello l'artista canta di come ha deciso finalmente di porre fino a questi giochi, perch\u00e9 \u00e8 giunto il momento di smettere di piangere (come suggerisce il titolo della canzone, che significa proprio \"Basta piangere\") e quello di salutare e pensare a se stessi. La cantante decide di riprendersi la propria vita, e di tornare a focalizzarsi su amici e famiglia, che prima aveva trascurati per seguire uno stupido, pensando di poter essere l'unica per lui.\nVideo.\nIl videoclip del singolo \u00e8 stato girato a Long Beach, California, e diretto dal mago dei video hip-hop, Hype Williams. Si tratta di un video glamour, che mostra la cantante come protagonista di una serie di servizi fotografici di moda. Originariamente il video prevedeva anche la partecipazione di 50 Cent, amico della star, nel ruolo di CJ, un ipotetico fidanzato della cantante modellato sull'ex K-Ci Haley. Il video, che presenta i bordi in cinemascope bianchi come in gran parte della produzione del regista degli anni 2000, segue la cantante nei preparativi e nelle riprese sei vari servizi di moda. Nel primo servizio che viene mostrato la cantante, vestita di pelliccia leopardata, esegue il pezzo appoggiata a un pianoforte, con molti primissimi piani che evidenziano un trucco acceso e occhiali da sole. La scena del primo ritornello vede invece la cantante avanzare di fronte all'obiettivo con un vestito rosso che fluttua in aria, e con capelli biondi mossi trattenuti da una fascia. Successivamente viene mostrato anche un momento di pausa dal set, in cui la cantante, in accappatoio di fronte allo specchio nel suo camerino, si toglie un anello e lo appoggia sconsolata sul tavolo. Segue una scena in cui l'artista indossa un peplo viola e orecchini d'oro, con capelli raccolti in uno chignon. Nelle sequenze successive la cantante ha invece le treccine, sciolte quando indossa un tailleur grigio e un basco, raccolte quando ha una maglietta bianca scollata. Quando interpreta Brook, la cantante adotta un look molto pi\u00f9 di strada: capelli ricci, occhiali da sole, top leopardato o blu, jeans a vita bassa, cappello dorato o bandana. Nella sequenza rap Blige appare nel video simultaneamente sia nei panni di Mary (vestita di bianco, pi\u00f9 raffinata) che in quelli di Brook (pi\u00f9 hip-hop e grezza). Nell'ultima scena del video la cantante appare tra due pareti blu, stretta in un abito nero di pelle con una lunga coda che fluttua nell'aria. Per tutto il video si vedono elementi tipici delle sessioni fotografiche di moda e la cantante appare in pi\u00f9 di dieci look diversi. Blige aveva gi\u00e0 attraversato la strada del video glamour in passato, ma con molti meno cambi d'abito.\nRicezione.\nBarry Walters del Rolling Stone ha definito il brano \"elegante e crudo\", paragonandolo a un classico dei Run-DMC.\nIl singolo non ha saputo ripetere n\u00e9 il successo di \"Be Without You\", n\u00e9 quello di \"One\". In USA \u00e8 arrivato alla posizione numero 32 nella Hot 100, mentre nella classifica R&amp;B ha ottenuto un risultato decisamente migliore arrivando fino al numero 2 e spendendovi pi\u00f9 di 40 settimane, riuscendo ad essere classificato al numero 10 delle 100 canzoni R&amp;B di maggior successo del 2006. Al di fuori degli Stati Uniti la canzone non ha avuto nessun tipi di risonanza, a causa della scarsa promozione e della riluttanza delle radio a programmarla, nonostante il successo mondiale dei due singoli precedenti. Nel Regno Unito il singolo si \u00e8 fermato al numero 46, senza dunque riuscire ad entrare in top40."}
{"id": "2082891", "revid": "125030997", "url": "https://it.wikipedia.org/wiki?curid=2082891", "title": "Divisiones Regionales de F\u00fatbol", "text": "Le Divisiones Regionales de F\u00fatbol (\"Divisioni Regionali di Calcio\" in spagnolo) rappresentano il livello pi\u00f9 basso del campionato spagnolo di calcio, subito al di sotto della Tercera Divisi\u00f3n RFEF, il quinto livello del campionato spagnolo di calcio e l'ultimo a essere gestito dalla federcalcio nazionale iberica.\nL' organizzazione delle Divisiones Regionales \u00e8 infatti garantita dalle 19 Federazioni territoriali (una per ciascuna delle Comunit\u00e0 autonome della Spagna) che compongono la Federazione calcistica della Spagna. Il numero delle divisioni, dei livelli, dei gruppi e delle squadre varia per ogni comunit\u00e0."}
{"id": "2082892", "revid": "339392", "url": "https://it.wikipedia.org/wiki?curid=2082892", "title": "Truffatore", "text": ""}
{"id": "2082896", "revid": "290948", "url": "https://it.wikipedia.org/wiki?curid=2082896", "title": "Variazione a gradino", "text": ""}
{"id": "2082898", "revid": "219019", "url": "https://it.wikipedia.org/wiki?curid=2082898", "title": "Edward Poynter", "text": " \nBiografia.\nFiglio di Ambrose Poynter, da giovane ha frequentato la Ipswich School e il Brighton College, poi continu\u00f2 ancora gli studi per tutta l'Europa (da Londra a Roma), influenzato da Michelangelo che ammirava, nei suoi viaggi incontr\u00f2 James McNeill Whistler. Spos\u00f2 nel 1866 Agnes MacDonald, in seguito Poynter viene eletto presidente dell'accademia reale (la Royal Academy of Arts) dal 1896 e divent\u00f2 baronetto nel 1902.\nOpere.\nFamoso per i suoi quadri storici fra cui:\nDipinse anche celebrit\u00e0 del momento come Lillie Langtry, dipinto che ebbe Oscar Wilde"}
{"id": "2082901", "revid": "116427093", "url": "https://it.wikipedia.org/wiki?curid=2082901", "title": "Richard Le Gallienne", "text": " \nBiografia.\nNacque Richard Thomas Gallienne. Successivamente cambi\u00f2 il suo cognome in Le Gallienne. Abbandon\u00f2 una sicura carriera familiare per la sua passione di scrittore. La sua prima opera, \"My Ladies' Sonnets\", risale al 1887. Nel 1889, Le Gallienne lavor\u00f2 per un breve periodo come segretario di Wilson Barrett. \nSi spos\u00f2 tre volte: la prima moglie fu Mildred Lee, che mor\u00ec nel 1894 e da cui ebbe due figlie: Hesper Joyce Hutchinson (nata Le Gallienne) e Maria (morta durante il parto). Tre anni dopo, nel 1897, spos\u00f2 Julie N\u00f8rregaard, una giornalista danese. La coppia ebbe una figlia, Eva Le Gallienne (1899-1991). Si separarono pochi anni dopo ed infine divorziarono nel 1911. Nello stesso anno Le Gallienne si spos\u00f2 per la terza volta con Irma Perry (nata Hinton), precedentemente sposata con il cugino Roland Hinton Perry dal quale aveva avuto una figlia, Gwen Le Gallienne (nata Gwendolyn Hinton Perry) (1898 c.-1966). Le Gallienne in seguito svolse anche l'attivit\u00e0 di traduttore dal danese. Vi fu una piccola diatriba riguardo al suo nome. \nAlcune sue opere furono adattate per il cinema e la televisione: nel 1916, negli Stati Uniti usc\u00ec il film \"The Chain Invisible\", adattamento cinematografico di un suo libro e, nel 1956, una sua storia fu il soggetto dell'episodio tv \"Once Upon a Crime\" facente parte della serie \"Schlitz Playhouse of Stars\". \nOpere.\nFra i tanti lavori ci furono:"}
{"id": "2082903", "revid": "204012", "url": "https://it.wikipedia.org/wiki?curid=2082903", "title": "Buone maniere", "text": ""}
{"id": "2082904", "revid": "115445800", "url": "https://it.wikipedia.org/wiki?curid=2082904", "title": "Francesco Saverio Del Carretto", "text": "Biografia.\nAllievo della Scuola militare Nunziatella di Napoli, rimase fedele ai Borbone nel periodo napoleonico, e nel 1806 segu\u00ec Ferdinando IV in Sicilia. Nel 1808 pass\u00f2 in Spagna dove prese parte alla guerra d'indipendenza contro i francesi (1808-1813).\nDopo la Restaurazione ottenne la nomina a colonnello dell'esercito borbonico e ricevette il comando militare della Provincia di Basilicata. Aderente alla Carboneria, ebbe parte attiva nella rivoluzione del 1820-1821 e fu capo di Stato Maggiore nell'esercito costituzionale guidato da Guglielmo Pepe nella guerra contro gli Austriaci.\nDopo il fallimento dei moti costituzionali Del Carretto abiur\u00f2 la scelta carbonara, dichiarando di aver aderito alla setta solo per boicottarla, e fu riabilitato dalla commissione d'inchiesta, la cosiddetta \"Giunta di scrutinio\". Diventato reazionario, dopo essersi messo in luce nel biennio 1824-1825 come comandante di colonne mobili nella repressione del brigantaggio nella Calabria Citeriore, nel 1827 fu nominato capo della gendarmeria delle Due Sicilie; in questa veste si distinse nella repressione dei moti del Cilento del 1828 e nella distruzione del villaggio di Bosco (7 luglio 1828).\nLuigi Settembrini riassunse cos\u00ec la tragedia di Bosco:\nMinistro della polizia nei governi Avarna (1831) e Serracapriola, essendo riuscito a sostituire nell'incarico il moderato Nicola Intonti, Del Carretto fu il responsabile della repressione di tutti i movimenti insurrezionali nel Regno delle Due Sicilie. Nel 1837 soffoc\u00f2, con la consueta durezza, dei tumulti scoppiati in Sicilia in seguito a un'epidemia di colera: vennero arrestate 750 persone di cui 123 furono condannate a morte. Potente ministro della polizia e capo della gendarmeria per diciassette anni, fu costretto a fuggire all'estero a causa dei moti del 1848: scacciato anche dalla corte, riusc\u00ec a scappare in Francia, per mezzo del vascello \"Nettuno\", il 5 gennaio 1848. Durante il governo costituzionale fu sostituito a capo della polizia dal liberale Carlo Poerio e dopo la rivoluzione da Gaetano Peccheneda, che riprese i suoi metodi. Ritornato a Napoli due anni dopo, Del Carretto si ritir\u00f2 a vita privata."}
{"id": "2082906", "revid": "55935", "url": "https://it.wikipedia.org/wiki?curid=2082906", "title": "Francesco Saverio del Carretto", "text": ""}
{"id": "2082907", "revid": "767487", "url": "https://it.wikipedia.org/wiki?curid=2082907", "title": "Ettore Grande", "text": "Fu protagonista di un \"caso giudiziario\" che lo vide imputato per l'omicidio della moglie Vincenzina \"Nina\" Virando, trovata morta a Bangkok il 23 novembre 1938 dopo meno di quattro mesi dal matrimonio, uccisa da tre colpi di pistola.\nBiografia.\nNato a Villafranca Piemonte nella valle del Po, figlio di Stefano (1877-1966), uno dei fondatori del Partito Popolare Italiano nel 1919 e libero docente di geografia dell'Universit\u00e0 di Torino.\nInizi\u00f2 la carriera diplomatica nel 1929 a Berlino poi a Tunisi, in seguito ricopr\u00ec gli incarichi di console a Valona in Albania e a Charleroi in Belgio.\nDiventato vice console alla Legazione italiana in Siam a Bangkok, il 15 maggio 1938 Ettore Grande conobbe Vincenzina detta Nina Virando (nata nel 1913), figlia del gioiellerie torinese Ignazio (1867-1941) originario di Balma di Vi\u00f9 nelle Valli di Lanzo e i due si sposarono il 31 luglio 1938.\nI neosposi partorirono il 2 agosto da Venezia a bordo del transatlantico Conte Rosso con destinazione Singapore ed arrivarono a Bangkok il 27 agosto, la coppia visse al Mandarin Oriental sulle rive del fiume Chao Phraya e dal 4 ottobre si trasferirono in un bungalow di lusso nella Rajdamri Road. \nLa mattina del 23 novembre 1938 venne trovato nella camera da letto del bungalow il cadavere della moglie con ferite d'arma da fuoco alla testa, subito intervenne la polizia locale che concluse che con la tesi del suicidio, dopo una veloce autopsia venne rimpatriata e sepolta nella tomba di famiglia a Vi\u00f9 La polizia locale sostenne che si era suicidata con la pistola Browning 6,35 del marito alle 7:15 del mattino mentre Ettore Grande stava facendo la doccia. \nGrande sostenne fin da subito che si fosse suicidata mentre la famiglia della moglie sostenne subito la tesi dell'omicidio, il 24 dicembre del 1938 Grande si imbarc\u00f2 con il feretro della moglie in un mercantile a Singapore diretto in Italia e arriv\u00f2 a Torino dopo un viaggio di venti giorni. \nIl 7 aprile 1939 venne arrestato e incominci\u00f2 il processo alla Corte d'Assise a Torino e venne condannato l'11 aprile 1941 ventiquattro anni di reclusione per omicidio.\nVenne liberato dai partigiani dal carcere di Voghera il 26 aprile 1945, ma prefer\u00ec non fuggire per avere ancora speranze di revisione del processo, in seguito venne assolto per insufficienza di prove dalla Corte di Assise di Novara nel 1946 e successivamente prosciolto con formula ampia, per non aver commesso il fatto, dalla Corte d'Assise di Bologna il 18 dicembre 1951. Ci furono 19 perizie sul corpo della moglie tra il 1939 e il 1951. \nDal 1952 si trasfer\u00ec a Roma dove cominci\u00f2 a lavorare per il Ministero degli esteri dove ricopr\u00ec l'incarico di vice-capo servizio dell'ufficio stranieri e il 19 novembre 1954 venne nominato segretario d'ambasciata a Sofia in Bulgaria. \nIn seguito divenne console generale a Bengasi e svolse un ruolo lodevole nella crisi di Suez, poi nel 1957 spos\u00f2 a Villafranca Piemonte Vera Roscheeva nata Barbara Alexandrova (nata nel 1927), figlia dell'ex governatore di Sofia e segretario generale del Parlamento bulgaro, imparentata con l'ex re di Bulgaria Boris III.\nIl 2 novembre 1962 la seconda moglie venne trovata esanime in un lago di sangue dalla cameriera nella sua casa romana dopo che si era tagliata i polsi, ma venne salvata in tempo, poi nel 1965 la seconda moglie venne condannata per lesioni gravi al suo ex amante. \nIn seguito ricopr\u00ec l'incarico di console a Recife in Brasile, e dopo poco la moglie chiese il divorzio; poi nel 1971 torn\u00f2 in Italia e concluse la sua carriera diplomatica.\nNel 1985 tent\u00f2 di far sequestrare il film per la televisione \"Il caso Ettore Grande\", che per\u00f2 and\u00f2 lo stesso in onda.\nMor\u00ec all'ospedale di Pescara l'8 ottobre 1992 all'et\u00e0 di 89 anni e venne sepolto nel cimitero di Villafranca Piemonte."}
{"id": "2082913", "revid": "69648127", "url": "https://it.wikipedia.org/wiki?curid=2082913", "title": "Rops", "text": ""}
{"id": "2082914", "revid": "339392", "url": "https://it.wikipedia.org/wiki?curid=2082914", "title": "Rop's", "text": ""}
{"id": "2082918", "revid": "188116", "url": "https://it.wikipedia.org/wiki?curid=2082918", "title": "Raffaele Cantone", "text": " Dal 17 giugno 2020 ricopre la carica di Procuratore della Repubblica a Perugia, a seguito della nomina da parte del CSM.\nVive tutelato dal 1999 e sottoposto a scorta dal 2003 dopo la scoperta del progetto di un attentato ai suoi danni organizzato dal clan dei Casalesi. \u00c8 stato, per quattro legislature, consulente della Commissione parlamentare antimafia, partecipando anche alla redazione della relazione sulla criminalit\u00e0 organizzata di tipo camorristico in Campania. \u00c8 presidente onorario del presidio di Libera di Giugliano in Campania (NA), dedicato a \"Filomena Morlando\", vittima innocente di camorra.\nBiografia.\nOrigini e formazione.\nNato a Napoli, cresce a Giugliano. Laureatosi in giurisprudenza presso l'Universit\u00e0 degli Studi di Napoli Federico II con l'intenzione di diventare avvocato, entr\u00f2 nella magistratura italiana nel 1991, partecipando a un concorso per 160 posti dietro il consiglio di intraprendere tale carriera fornitogli dallo zio Nicola Giovannone, un maresciallo maggiore della Guardia di Finanza.\nLa carriera nella magistratura.\n\u00c8 stato sostituto procuratore presso il tribunale di Napoli, dove si \u00e8 occupato principalmente di criminalit\u00e0 economica, fino al 1999, quando \u00e8 entrato nella Direzione distrettuale antimafia della Procura di Napoli, di cui ha fatto parte fino al 2007. Assegnato all'area del casertano, si \u00e8 occupato delle indagini sul clan camorristico dei Casalesi, riferite anche nel noto best seller di Roberto Saviano, \"Gomorra\", riuscendo a ottenere la condanna all'ergastolo dei pi\u00f9 importanti capi di quel gruppo fra cui Francesco Schiavone, detto \"Sandokan\", Francesco Bidognetti, detto \"Cicciotto 'e Mezzanott\", Walter Schiavone, detto \"Walterino\", Augusto La Torre, Mario Esposito e numerosi altri. Si \u00e8 occupato anche delle indagini sulle infiltrazioni nel settore dei rifiuti e delle infiltrazioni dei clan casertani all'estero, in particolare in Scozia, dove \u00e8 stata individuata una vera e propria filiale del clan La Torre di Mondragone dedita al reinvestimento in attivit\u00e0 imprenditoriali e commerciali di proventi illeciti, in Germania, Romania e Ungheria, dove esponenti del clan \"Schiavone\" durante la latitanza si erano stabiliti e avevano acquistato beni immobili e imprese. Ha curato il filone di indagini che hanno riguardato gli investimenti del gruppo Zagaria a Parma e Milano facendo condannare per associazione camorristica un importante immobiliarista di Parma.\nDal 2007 ha lavorato presso l'Ufficio del Massimario della Suprema Corte di Cassazione, dove ha coordinato il settore penale. Nel novembre 2013 ha presentato al CSM la richiesta di nomina a procuratore aggiunto presso la Procura del neonato Tribunale Napoli nord, segno evidente della volont\u00e0 di tornare all'attivit\u00e0 inquirente. Nel 2014 al 2019 \u00e8 stato in aspettativa dalla magistratura a causa dell'incarico di presidente dell'ANAC.\nGli incarichi politici.\nA dicembre 2011 viene nominato dal Ministro per la Pubblica amministrazione Filippo Patroni Griffi componente della Commissione che elabora le prime proposte anticorruzione del governo Monti, da cui scaturir\u00e0 la Legge Severino.\nIl 24 marzo 2012, gli viene conferita la cittadinanza onoraria del comune di Cortona, e il 15 ottobre dello stesso anno ottiene quella del comune di Agerola. Il 21 marzo 2013, nel corso della \"Giornata della memoria e dell'impegno in ricordo delle vittime delle mafie\", gli viene conferita la cittadinanza onoraria del comune di Sessa Aurunca.\nIl 18 giugno 2013 il Presidente del Consiglio dei ministri Enrico Letta lo nomina componente della \"task force\" per l'elaborazione di proposte in tema di lotta alla criminalit\u00e0 organizzata.\nIl 27 marzo 2014 il presidente del Consiglio Matteo Renzi propone Cantone quale presidente dell'Autorit\u00e0 nazionale anticorruzione, nomina confermata dalle commissioni affari costituzionali di Camera e Senato all'unanimit\u00e0\nDopo la seconda ondata di arresti per la realizzazione di Expo 2015, il governo ha affidato la sorveglianza degli appalti a un commissario governativo individuato proprio nel presidente dell'ANAC.\nPer iniziativa di Cantone viene cos\u00ec inaugurato in via sperimentale l'istituto della \u201cvigilanza collaborativa\u201d, ovvero la verifica preliminare di legittimit\u00e0 delle procedure di gara da parte dell'ANAC, con l'obiettivo di evitare il contenzioso amministrativo e ridurre i rischi di corruzione. Riconosciuta best practice internazionale dall'OCSE, che vi ha dedicato una pubblicazione monografica, il nuovo Codice degli appalti ha istituzionalizzato la \u201cvigilanza collaborativa\u201d dell'Autorit\u00e0 anticorruzione, che per contratti di particolare rilievo pu\u00f2 essere richiesta dalle stazioni appaltanti previa stipula di un apposito protocollo di intesa.\nNel 2016 \u00e8 stato nominato dal Ministro della Giustizia coordinatore del Tavolo tecnico \u201cMafie, corruzione e pubbliche amministrazioni\u201d nell'ambito degli Stati generali della lotta alle mafie.\nPartecipa ai lavori della Consulta internazionale sulla giustizia, la corruzione, il crimine organizzato e le mafie, istituita presso il Dicastero per il Servizio dello Sviluppo Umano Integrale dello Stato del Vaticano.\nAd aprile 2017 viene nominato presidente del collegio arbitrale per l'erogazione, da parte del fondo di solidariet\u00e0, di prestazioni in favore degli investitori delle Banche in liquidazione Banca Etruria, Banca delle Marche, Cassa di Risparmio della provincia di Chieti e Cassa di Risparmio di Ferrara.\nIl rientro in magistratura.\nNel luglio 2019, in una lettera aperta pubblicata sul sito dell'Autorit\u00e0 nazionale anticorruzione, ha annunciato l'intenzione di rientrare in magistratura \"per il manifestarsi di un diverso approccio culturale nei confronti dell'Anac e del suo ruolo\".\nIl 24 ottobre \u00e8 rientrato ufficialmente all'Ufficio del Massimario della Corte di cassazione, dove prestava servizio prima di assumere la presidenza dell'Anac.\nIl Consiglio superiore della magistratura, con una votazione 12-8, avalla la sua nomina a Procuratore della Repubblica di Perugia, durante la seduta del 17 giugno 2020. Il Ministero della Giustizia, il successivo 24 giugno, autorizza il suo \u00abanticipato possesso\u00bb nella sede perugina, dove potrebbe prendere servizio gi\u00e0 dal 29 giugno.\nScritti.\n\u00c8 autore di numerosi articoli pubblicati sul quotidiano \"Il Mattino\" e di numerose pubblicazioni in materia giuridica. Collabora con riviste giuridiche, quali \"Cassazione Penale\", \"Rivista Penale\", \"Archivio nuova procedura penale\" e \"Gazzetta Forense\".\nNel 2008 ha pubblicato per la Mondadori, \"Solo per giustizia\", opera autobiografica in cui ripercorre la sua esperienza di magistrato di prima linea.\nDel 2010 \u00e8 \"Gattopardi\", per la collana \"Strade blu\" (Mondadori Editore), come per il precedente scritto diventato in pochi mesi best seller.\nNell'aprile del 2012, per la Collana \"Frecce\" di Mondadori editore, esce \"Operazione Penelope\"; un libro dove Cantone affronta il tema mafie analizzando una risposta a un interrogativo, contenuto nel sottotitolo al testo: \"Perch\u00e9 la lotta alla criminalit\u00e0 organizzata e al malaffare rischia di non finire mai\". Una tela, quella che nel poema omerico, Penelope realizza e disfa nell'attesa del suo Ulisse, che, sebbene dopo lungo tempo, riuscir\u00e0 a tornare a Itaca. Eccola, la metafora solo apparentemente pessimista, che Raffaele Cantone prende a modello, analizzando le dinamiche che ruotano intorno alle mafie e alle possibilit\u00e0 di riuscire nell'opera di contrasto a esse.\nCon \"Football Clan\", pubblicato con Rizzoli, Raffaele Cantone e Gianluca Di Feo ricostruiscono i rapporti tra mafia e pallone. \"Ma non \u00e8 solo un garbato atto d'accusa a un sistema cos\u00ec indulgente con se stesso da chiudere sempre gli occhi davanti a contaminazioni sempre pi\u00f9 evidenti. \u00c8 anche una sorta di breviario, la storia di un fenomeno da non sottovalutare ricostruita con il gusto dell'aneddoto\" (Marco Imarisio, per il Corriere della Sera).\nDel 2017 \u00e8 \"La corruzione spuzza\", scritto assieme al consigliere di Stato Francesco Caringella. Riprendendo una frase pronunciata da papa Francesco a Scampia, il libro passa in rassegna, come recita il sottotitolo, \u201ctutti gli effetti sulla nostra vita quotidiana della malattia che rischia di uccidere l'Italia\u201d, dalla sanit\u00e0 all\u2019istruzione, dalla politica agli appalti pubblici. Seguito \u201cideale\u201d del volume \u00e8 \"La corruzione spiegata ai ragazzi che hanno a cuore il futuro del loro Paese\" (2018), nato dal suggerimento, rivolto da numerosi studenti e docenti nel corso della presentazione nelle scuole del precedente libro, di realizzare un testo che fosse pensato appositamente per i pi\u00f9 giovani.\nAttivit\u00e0 accademica.\n\u00c8 stato professore a contratto per la cattedra di diritto penale presso l\u2019Universit\u00e0 Federico II di Napoli nell\u2019anno accademico 2003/2004 e per cinque anni, fino al 2009-2010, professore a contratto di diritto penale amministrativo presso l\u2019Universit\u00e0 telematica Guglielmo Marconi di Roma.\nNominato nel 2013 docente della Scuola di polizia tributaria per i corsi agli ufficiali e sottufficiali della Guardia di finanza in materia di \u201clegislazione antimafia\u201d, svolge attivit\u00e0 didattica presso la Scuola nazionale dell\u2019amministrazione, la Scuola Superiore di Polizia, la Scuola Superiore della Presidenza del Consiglio dei Ministri, l\u2019Istituto tecnico investigativo dell\u2019Arma dei Carabinieri e l\u2019Istituto Alti Studi della Difesa.\nNell\u2019anno accademico 2016/2017 ha tenuto l\u2019insegnamento di \u201cResponsabilit\u00e0 amministrativa e legislazione anticorruzione\u201d presso l\u2019Universit\u00e0 di Cassino.\n\u00c8 attualmente professore a contratto - a titolo gratuito - dell\u2019insegnamento di \u201cLegislazione antimafia: profili sostanziali e processuali\u201d presso l\u2019Universit\u00e0 Suor Orsola Benincasa di Napoli e dell\u2019insegnamento \u201cPrevenzione della Corruzione e Trasparenza nella Pubblica amministrazione\u201d presso il Dipartimento di Giurisprudenza dell\u2019Universit\u00e0 Federico II, sempre a Napoli."}
{"id": "2082923", "revid": "599013", "url": "https://it.wikipedia.org/wiki?curid=2082923", "title": "Judy Nagel", "text": "Era figlia di Jack ed \u00e8 sorella minore di Cathy, a loro volta sciatori alpini di alto livello.\nBiografia.\nOriginaria di Crystal Mountain, dove il padre era maestro di sci, e specialista delle discipline tecniche, ottenne il suo primo risultato di rilievo in Coppa del Mondo il 18 gennaio 1968 sul tracciato di Bad Gastein in Austria piazzandosi 8\u00aa in slalom speciale. Ai X Giochi olimpici invernali di , sua unica presenza olimpica, si classific\u00f2 12\u00aa nello slalom gigante e non concluse lo slalom speciale. Il 6 aprile dello stesso anno sal\u00ec per la prima volta sul podio in Coppa del Mondo sulle nevi di casa di Heavenly Valley alle spalle dell'austriaca Gertrud Gabl e della fuoriclasse canadese Nancy Greene, sempre in slalom speciale.\nL'8 febbraio 1969 conquist\u00f2 la prima vittoria in Coppa del Mondo a Vipiteno, in Italia, tra i pali stretti. All'inizio della stagione successiva colse a Lienz le sue altre due vittorie nel circuito, il 19 dicembre in slalom gigante e il 20 in slalom speciale. Convocata per i Mondiali disputati in Val Gardena, in Italia, giunse 5\u00aa nello slalom speciale, mentre il 27 febbraio 1970 a Vancouver si aggiudic\u00f2 l'ultimo podio in Coppa del Mondo di carriera, classificandosi 3\u00aa nello slalom gigante vinto dalla francese Mich\u00e8le Jacot davanti alla statunitense Barbara Cochran. Il 14 marzo dello stesso anno ottenne l'ultimo piazzamento della sua attivit\u00e0 agonistica, il 6\u00ba posto nello slalom speciale di Coppa del Mondo disputato a Voss in Norvegia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2082924", "revid": "1784425", "url": "https://it.wikipedia.org/wiki?curid=2082924", "title": "Jaramogi Oginga Odinga", "text": "\u00c8 stato un capo dell'etnia luo, e una delle figure di maggior rilievo della lotta per l'indipendenza in Kenya. In seguito fu vicepresidente del Kenya e poi leader dell'opposizione. Suo figlio, Raila Odinga, \u00e8 stato primo ministro del Kenya; un altro figlio, Oburu Odinga, occupa una posizione di rilievo nel Ministero delle finanze.\nBiografia.\nOdinga nacque nel distretto di Bondo, nella provincia di Nyanza, in Kenya. Nella sua autobiografia, \"Not Yet Uhuru\", Odinga ipotizza di essere nato nell'ottobre del 1911, ma non ci sono dati anagrafici certi. Fu battezzato \"Obadiah Adonijah\", ma in seguito rifiut\u00f2 i nomi conferitigli con rito cristiano e si fece chiamare Oginga Odinga. Ebbe modo di studiare, conseguendo la laurea alla Universit\u00e0 di Makerere nel 1940, e in seguito insegn\u00f2 presso la Maseno High School.\nNegli anni quaranta Odinga entr\u00f2 in politica, dedicando i propri sforzi soprattutto a rafforzare la consapevolezza e l'unione dei gruppi etnici luo in Africa orientale. La sua fama divenne tale da guadagnarli l'appellativo di \"Ker\", riservato ai capi spirituali della tradizione luo come il leggendario Ramogi Ajwang (XVI secolo). Proprio con riferimento a questa figura, Odinga divenne noto anche come \"Jaramogi\" (\"figlio di Ramogi\").\nNel 1948 Odinga si iscrisse al partito politico indipendentista Kenya African Union (KAU), acquisendo il ruolo di rappresentante politico del luo. In seguito, il KAU mut\u00f2 struttura e nel 1960 Odinga e Tom Mboya fondarono congiuntamente una nuova formazione politica, il Kenya African National Union (KANU). Quando il Kenya ottenne l'indipendenza quattro anni dopo, il KANU divenne il primo partito di governo e Odinga acquis\u00ec il ruolo di vicepresidente, a fianco di Jomo Kenyatta. In seguito, proprio divergenze con la linea politica di Kenyatta convinsero Odinga ad abbandonare la propria carica e il KANU nel 1966, fondando un partito di opposizione, il Kenya People's Union (KPU).\nL'ostilit\u00e0 fra Odinga e Kenyatta continu\u00f2 a crescere. Nel 1969, durante una manifestazione pubblica a Kisumu, Odinga e Kenyatta giunsero a un violento scontro verbale che degener\u00f2 in una vera e propria sommossa, in cui furono uccise 11 persone. Per questo motivo Odinga fu incarcerato per due anni, e in seguito rimase fuori dalla scena politica fino alla morte di Kenyatta nell'agosto del 1978.\nIl successore di Kenyatta, Daniel arap Moi, volle conferire a Odinga un incarico di responsabilit\u00e0, ma i dissapori col partito di governo ancora una volta portarono Odinga a rinunciare all'incarico. Nel 1982 Odinga progett\u00f2 la costituzione di un nuovo movimento politico, ma il progetto fall\u00ec quando la costituzione del Kenya venne modificata facendo del paese una democrazia monopartitica. Nello stesso anno Daniel arap Moi fu vittima di un tentativo di golpe, e Odinga fu messo agli arresti.\nNegli anni novanta Odinga ricominci\u00f2 a cercare un proprio spazio sulla scena politica, dando vita a movimenti di opposizione volti a restaurare il pluripartitismo nel paese. Di particolare importanza fu la fondazione del Forum for the Restoration of Democracy (FORD), che avrebbe avuto un ruolo determinante nella fine dell'egemonia del KANU nel paese anche dopo la morte di Odinga, avvenuta nel 1994."}
{"id": "2082926", "revid": "14691", "url": "https://it.wikipedia.org/wiki?curid=2082926", "title": "Oginga Odinga", "text": ""}
{"id": "2082927", "revid": "14691", "url": "https://it.wikipedia.org/wiki?curid=2082927", "title": "Jaramogi Ajuma Oginga Odinga", "text": ""}
{"id": "2082932", "revid": "1728", "url": "https://it.wikipedia.org/wiki?curid=2082932", "title": "Raimondo-Roger di Foix", "text": ""}
{"id": "2082937", "revid": "1745361", "url": "https://it.wikipedia.org/wiki?curid=2082937", "title": "Von Neumann", "text": ""}
{"id": "2082938", "revid": "1728", "url": "https://it.wikipedia.org/wiki?curid=2082938", "title": "Urgel", "text": ""}
{"id": "2082939", "revid": "1605525", "url": "https://it.wikipedia.org/wiki?curid=2082939", "title": "I Classici del Giallo Mondadori dal 301 al 400", "text": ""}
{"id": "2082946", "revid": "697352", "url": "https://it.wikipedia.org/wiki?curid=2082946", "title": "Urgell (disambigua)", "text": "Urgell (in spagnolo Urgel) si pu\u00f2 riferire a:"}
{"id": "2082950", "revid": "1921140", "url": "https://it.wikipedia.org/wiki?curid=2082950", "title": "Sindrome di von Neumann", "text": "La sindrome di von Neumann \u00e8 un termine coniato dal prof. Chittoor V. Ramamoorthy l'ascolto di una conferenza di Reiner Hartenstein. Il nome si riferisce al matematico John von Neumann, che ha descritto il modello di architettura dei computer.\nRamamoorthy ha notato che, in un sistema a parallelismo massiccio, con migliaia o decine di migliaia di processori, le prestazioni possono essere inferiori alle attese.\nLa sindrome di von Neumann \u00e8 detta a volte \"supercomputing crisis\", e si crede dovuta a due fattori: il primo \u00e8 l'efficienza dell'hardware nello spostamento dei dati, il cosiddetto memory wall (barriera della memoria) o collo di bottiglia di von Neumann; il secondo fattore consiste nella difficolt\u00e0 nello scrivere programmi per sistemi a parallelismo massiccio, e la difficolt\u00e0 nello sviluppo in parallelismo thread-level nelle CPU multi-core.\nIl termine spiega anche il paradosso del calcolo riconfigurabile, in cui l'uso di quest'ultimo su dispositivi logici del tipo Field Programmable Gate Array (FPGA) produce risultati pi\u00f9 veloci nonostante la pi\u00f9 bassa velocit\u00e0. Questo perch\u00e9, invece di muovere i dati, viene ottimizzata la localit\u00e0 dell'esecuzione attraverso la distribuzione e l'indirizzamento. Ci\u00f2 viene chiamato anche paradigma anti macchina guidato da flusso di dati. "}
{"id": "2082957", "revid": "834", "url": "https://it.wikipedia.org/wiki?curid=2082957", "title": "Pvp", "text": ""}
{"id": "2082963", "revid": "28592", "url": "https://it.wikipedia.org/wiki?curid=2082963", "title": "Calem", "text": ""}
{"id": "2082965", "revid": "1305772", "url": "https://it.wikipedia.org/wiki?curid=2082965", "title": "PVP", "text": ""}
{"id": "2082966", "revid": "834", "url": "https://it.wikipedia.org/wiki?curid=2082966", "title": "PvP", "text": ""}
{"id": "2082967", "revid": "1342115", "url": "https://it.wikipedia.org/wiki?curid=2082967", "title": "Francesco Cacciatore", "text": "Biografia e attivit\u00e0 politica.\nFratello di Luigi Cacciatore, che aveva quattro anni in pi\u00f9, nel 1923 si iscrisse alla Federazione giovanile socialista di cui divenne segretario regionale. Venne arrestato con Luigi e costretto a rifugiarsi a Napoli dopo essere stato vittima di violenti pestaggi.\nDopo essere riuscito a sfuggire ai tedeschi mentre veniva trasportato in Germania, Cecchino \u00e8 tra i promotori del CLN di Salerno, segretario della sezione socialista, fondatore de \u00abIl Lavoro\u00bb, il primo giornale del partito nella Italia liberata. Egli fu uno dei padri fondatori della istituzione democratica municipale a Salerno, non solo durante il governo dell'\"esarchia\", ma anche dopo, quando in seguito alle elezioni amministrative del novembre 1946 fu all'opposizione della giunta di centro-destra. Rest\u00f2 consigliere comunale per vent'anni. Nel 1957 venne designato membro del Comitato Centrale del PSI.\nEletto deputato nel 1953 con il PSI; mantenne il seggio parlamentare fino al 1972, quando l'indebolimento del PSIUP e i meccanismi della legge elettorale privarono l'intero partito di ogni rappresentanza.\nRaccolse il testimone politico lasciatogli dal fratello Luigi (assertore delle posizioni di Lelio Basso e Rodolfo Morandi, collocati all'estrema sinistra nel PSI) quando il 17 dicembre 1963, insieme con gli altri deputati della \"sinistra socialista\", neg\u00f2 il voto di fiducia al governo Governo Moro I che avviava il centro-sinistra in Italia. Era il preludio alla sua convinta partecipazione alla nascita del PSIUP nel 1964, di cui segu\u00ec le vicissitudini sino alla confluenza nel Partito Comunista Italiano nel 1972. \nDal 1974 al 1975 \u00e8 sindaco di Montesano sulla Marcellana. Muore il 3 marzo 1983."}
{"id": "2082974", "revid": "466539", "url": "https://it.wikipedia.org/wiki?curid=2082974", "title": "Jeff Chandler", "text": "Biografia.\nNato da famiglia di origine ebraica, sua amica di infanzia e vicina di casa a Brooklyn fu Susan Hayward, anche lei futura star di Hollywood. Dopo il liceo, il giovane Ira Grossel segu\u00ec un corso di arte drammatica e inizi\u00f2 a lavorare come attore in compagnie teatrali. Dopo aver prestato servizio militare come ufficiale durante la seconda guerra mondiale, recit\u00f2 anche alla radio e la sua voce calda e virile divenne presto molto popolare grazie al radioromanzo della CBS \"Our Miss Brooks\" (1948-1957). All'apice della fama come attore, incise dischi di successo per la Liberty Records. Compositore e violinista, ebbe anche una sua casa editrice che pubblicava spartiti e canzoni, la Chandler Music.\nNel 1947 fu messo sotto contratto dalla Universal Pictures. Viso dai tratti somatici marcati, capelli precocemente brizzolati (fu chiamato \"Big Grey\"), alta statura (1,93\u00a0m), nella sua non lunga carriera (in tutto 48 film) interpret\u00f2 per lo pi\u00f9 personaggi d'azione dal carattere deciso: sceriffi, soldati, uomini della Frontiera e spesso indiani. Nel 1950 ottenne una candidatura all'Oscar al miglior attore non protagonista per il ruolo del fiero capo Apache Cochise nel film \"L'amante indiana\", a fianco di James Stewart e Debra Paget, uno dei primi western a rileggere la figura degli indiani d'America e a sottolinearne il significato storico e la nobilt\u00e0 di popolo. Chandler fu il primo attore a essere candidato all'Oscar per il ruolo di un indiano, e interpret\u00f2 nuovamente il ruolo di Cochise in due sequel: \"Kociss, l'eroe indiano\" (1952) e \"Il figlio di Kociss\" (1954).\nChandler fu un divo di primo piano per tutti gli anni cinquanta, distinguendosi anche in melodrammi, come \"Delitto sulla spiaggia\" (1955), con Joan Crawford, \"Un solo grande amore\" (1957), per il quale ricevette un compenso di 200\u00a0000 dollari!, \"Vento di passioni\" (1958), di Richard Wilson, con Eduardo De Filippo e Esther Williams (con la quale Chandler ebbe una relazione), \"Uno sconosciuto nella mia vita\" (1959) e \"Ritorno a Peyton Place\" (1961). Fu bravissimo anche in pellicole di genere bellico e western, come \"Il maggiore Brady\" (1954), \"La tragedia del Rio Grande\" (1958), \"Lampi nel sole\" (1959), \"Dieci secondi col diavolo\" (1959), di Robert Aldrich, con Martine Carol, e \"L'urlo della battaglia\" (1962), di Samuel Fuller, un film di guerra crudo e realistico, arrivato sugli schermi l'anno successivo alla morte di Chandler: fu il suo ultimo lavoro e la sua migliore interpretazione.\nVita privata.\nNel 1946 spos\u00f2 Marjorie Hoshelle dalla quale ebbe due figlie, Jamie e Dana.\nMorte.\nNel maggio del 1961, dopo un infortunio alla schiena avvenuto durante le riprese di \"L'urlo della battaglia\" di Samuel Fuller, Chandler fu sottoposto a un intervento chirurgico all'ernia del disco durante il quale fu danneggiata un'arteria; i medici effettuarono ripetute trasfusioni di sangue e altri due interventi, ma l'attore mor\u00ec a 42 anni. La sua vicenda fu un caso di malasanit\u00e0, che ebbe vasta eco negli Stati Uniti e si concluse con il risarcimento alle figlie di Chandler.\nDoppiatori italiani.\nJeff Chandler \u00e8 stato doppiato prevalentemente da Emilio Cigoli che gli ha prestato la voce in: \"Spada nel deserto\", \"Il deportato\", \"L'amante indiana\", \"Due bandiere all'ovest\", \"L'uccello di Paradiso\", \"Hong Kong\", \"L'uomo di ferro\", \"Jeff, lo sceicco ribelle\", \"Kociss, l'eroe indiano\", \"L'autocolonna rossa\", \"Il pirata yankee\", \"Perdonami, se mi ami\", \"Bill West fratello degli indiani\", \"Ad est di Sumatra\", \"Il maggiore Brady\", \"Il figlio di Kociss\", \"Yankee Pasci\u00e0\", \"Il re dei barbari\", \"Orgoglio di razza\", \"Delitto sulla spiaggia\", \"I pionieri dell'Alaska\", \"Il tigrotto\", \"Scialuppe a mare\", \"I pilastri del cielo\", \"Il vestito strappato\", \"Un solo grande amore\", \"La tragedia del Rio Grande\", \"La signora prende il volo\", \"Vento di passioni\", \"Uno sconosciuto nella mia vita\", \"Lampi nel sole\", \"I ribelli del Kansas\", \"Ritorno a Peyton Place\", \"L'urlo della battaglia\"\nCambia voce nei film di produzione United Artists: in \"Drango\" e \"Dieci secondi col diavolo\" \u00e8 infatti doppiato da Gualtiero De Angelis.\nRiconoscimenti.\nPremi Oscar 1951 - Candidatura come migliore attore non protagonista per \"L'amante indiana\" (\"Broken Arrow\") di Delmer Daves. "}
{"id": "2082975", "revid": "66387", "url": "https://it.wikipedia.org/wiki?curid=2082975", "title": "Ksenija Ivanovna Shestova", "text": ""}
{"id": "2082977", "revid": "834", "url": "https://it.wikipedia.org/wiki?curid=2082977", "title": "Player versus Player", "text": ""}
{"id": "2082978", "revid": "701660", "url": "https://it.wikipedia.org/wiki?curid=2082978", "title": "Tauroctonia", "text": "La tauroctonia \u00e8 l'uccisione rituale di un toro nella religione mitraica greco-romana da parte della divinit\u00e0 Mitra (\"tauroctonos\", in greco \"\u03c4\u03b1\u03c5\u03c1\u03bf\u03ba\u03c4\u03cc\u03bd\u03bf\u03c2\", lett. \"uccisore del toro\"). Una sua rappresentazione, secondo un identico schema iconografico, era affrescata al centro di ogni Mitreo. Il Taurobolio, invece, era il rito di sacrificare un toro nel quadro del culto della Grande Madre.\nLo schema iconografico.\nSecondo l'iconografia della tauroctonia, Mitra, con pantaloni e berretto frigio, sgozza il toro, inginocchiandosi con il ginocchio sinistro sul suo dorso e voltando la testa all'indietro. Il suo mantello ondeggia mostrando il suo lato interno. Un serpente e un cane sembrano bere il sangue che sgorga dalla ferita aperta (talvolta chicchi di grano sostituiscono le gocce di sangue), mentre uno scorpione attacca i testicoli del toro. Normalmente compare anche un corvo e spesso anche una coppa e un leone. Cautes e Cautopates, i gemelli celesti che accompagnano Mitra, stanno ai lati con le gambe incrociate portando una torcia. La torcia di Cautes punta verso l'alto, perch\u00e9 Cautes rappresenta l'equinozio di primavera (o secondo alcuni l'aurora); quella di Cautopates, che \u00e8 l'equinozio d'autunno (o il tramonto), \u00e8 diretta verso il basso. Sopra Mitra, i simboli di Sole e Luna sono disegnate su un cielo stellato.\nLe sue interpretazioni.\nSecondo Untersteiner questo schema altamente simbolico potrebbe essere stato sviluppato dalla scuola di scultori di Pergamo verso il 200 a.C., forse adattando l'iconografia utilizzata per Alessandro Magno. Franz Cumont, a cui si ispirano la maggior parte degli studi sul mitraismo del XX secolo, ritenne che il sacrificio del toro potesse avere origine dalla religione iranica.\nOggi, invece, si ritiene che la scena abbia un significato astrologico.\nSecondo David Ulansey (1991) la tauroctonia rappresenta il controllo di Mitra sulla precessione degli equinozi, un fenomeno studiato scientificamente dall'astronomo greco Ipparco di Nicea poco prima della nascita del mitraismo, come racconta Claudio Tolomeo, ma che forse aveva incuriosito gli astrologi gi\u00e0 da molti secoli, se non da millenni.\nNel corso dell'anno solare la direzione terra-sole interseca la volta celeste in un punto diverso della fascia delle costellazioni dello zodiaco. Il punto di intersezione, che corrisponde a una stessa data (ad esempio all'equinozio di primavera), varia leggermente di anno in anno e ci\u00f2 si dice, appunto, \"precessione degli equinozi\". Occorrono circa duemila anni perch\u00e9 l'equinozio passi da una costellazione ad un'altra, quella che la precede nello zodiaco. Anticamente nell'equinozio di primavera il sole si trovava nella costellazione del toro, passando poi a quella dell'Ariete per trovarsi in quella dei Pesci circa dall'epoca di Cristo. Nel linguaggio dell'astrologia ognuno di questi periodi di circa duemila anni \u00e8 detto \"era\". Oggi, ad esempio, stiamo per entrare nell'era dell'Aquario.\nIn corrispondenza ad ogni era variano anche le costellazioni che si vengono a trovare nell'equatore celeste. Gli animali, associati a Mitra nella tauroctonia, rappresentano proprio le costellazioni che si trovavano all'equatore celeste proprio durante l'era del toro: il serpente sarebbe l'Idra di Lerna, il cane la costellazione del Canis Major o Minor e analogamente vi sarebbero la costellazione del Corvo, quella dello Scorpione, quella del Cratere e infine del Leone. Lo stesso Mitra potrebbe essere associato a Perseo, un antenato mitologico di Mitridate, la cui costellazione si trova proprio al di sopra di quella del toro. Anche il grano/sangue potrebbe alludere alla stella Spica o alle Perseidi che dalla Terra appaiono quali originati dalla costellazione di Perseo.\nTutti i particolari, quindi, dell'iconografia mitraica potrebbero avere un significato astronomico.\nLa tauroctonia nel neoclassicismo.\nLa tauroctonia, come altre note sculture ellenistiche, fu ripresa durante il Neoclassicismo. L'iconografia compare nella scultura \"La pazzia di Oreste\" di Raymond Barth\u00e9lemy, che vinse il Prix de Rome nel 1860; un modello in gesso, che \u00e8 conservato dalla \u00c9cole Nationale Sup\u00e9rieure des Beaux-Arts e nel 2004 fu incluso nell'esposizione viaggiante \"Dieux et Mortels\"."}
{"id": "2082979", "revid": "28592", "url": "https://it.wikipedia.org/wiki?curid=2082979", "title": "Passo del Furlo", "text": ""}
{"id": "2082984", "revid": "229737", "url": "https://it.wikipedia.org/wiki?curid=2082984", "title": "Variazione a rampa", "text": ""}
{"id": "2082985", "revid": "258227", "url": "https://it.wikipedia.org/wiki?curid=2082985", "title": "Guerra sucia", "text": ""}
{"id": "2082989", "revid": "36426", "url": "https://it.wikipedia.org/wiki?curid=2082989", "title": "Palazzetto de' Serragli", "text": ""}
{"id": "2082992", "revid": "287204", "url": "https://it.wikipedia.org/wiki?curid=2082992", "title": "Open Arms (Tina Turner)", "text": "Open Arms \u00e8 una canzone di Tina Turner del 2004.\nLa canzone prodotta da Jimmy Hogart, e scritta da Martin Brammer, Colette Van Sertima, Ben Barson \u00e8 il primo singolo (ed uno dei tre inediti) estratto dal greatest hits della Turner \"All The Best\", pubblicato nel 2004.\nIl singolo ha raggiunto la quindicesima posizione della classifica statunitense \"Adult Contemporary\" (AC) e la venticinquesima della classifica britannica dei singoli pi\u00f9 venduti."}
{"id": "2082995", "revid": "130040", "url": "https://it.wikipedia.org/wiki?curid=2082995", "title": "Sigerio", "text": ""}
{"id": "2083011", "revid": "1305772", "url": "https://it.wikipedia.org/wiki?curid=2083011", "title": "Fick", "text": ""}
{"id": "2083015", "revid": "1305772", "url": "https://it.wikipedia.org/wiki?curid=2083015", "title": "Break Every Rule", "text": "Break Every Rule \u00e8 un album di Tina Turner pubblicato nel 1986. \u00c8 il sesto album in studio da solista di Tina Turner, pubblicato dalla Capitol Records, seguito dell'album di grande successo \"Private Dancer\", pubblicato due anni prima.\nDescrizione.\nL'intero lato A dell'album \u00e8 stato prodotto da Graham Lyle e Terry Britten, lo stesso team dietro il singolo di successo \"What's Love Got to Do with It\", mentre il lato B includeva brani prodotti da Bryan Adams, Bob Clearmountain, Mark Knopfler e Rupert Hine.\nDegli undici brani dell'album, otto sono stati pubblicati come singoli, sia in Europa che negli Stati Uniti: \"Typical Male\" (US # 2) con Phil Collins alla batteria, \"What You Get Is What You See\" (US # 13) con Eric Clapton alla chitarra, \"Two People\" (Spagna # 1, US R&amp;B # 18), \"Girls\" (Paesi Bassi # 19), scritto da David Bowie, \"Back Where You Started\" (US Rock # 18) scritto e prodotto da Bryan Adams, \"Afterglow\" (US Dance # 2) con Steve Winwood alla tastiera, \"Break Every Rule\" (Austria # 21) scritto e prodotto da Rupert Hine e \"Paradise Is Here\" (Irlanda # 24).\nLa maggior parte dei singoli fu pubblicata anche in versione extended mix o alternativa, accompagnati da B-sides non incluse nell'album, e diverse versioni live, la maggior parte delle quali a tutt'oggi inedite su compact disc e in digitale. \nLa Turner ha anche registrato altri brani durante le sessioni dell'album, con Steve Lillywhite e Bryan Adams che per\u00f2 non furono incluse nel cut finale e rimasero inedite.\nDopo l'uscita di \"Break Every Rule\", Turner ha registrato il duetto \"Tearing Us Apart\" con Eric Clapton, incluso nel suo album \"August\" del 1986, prodotto da Phil Collins e pubblicato anche come singolo all'inizio del 1987.\nSuccesso commerciale.\nCome il suo predecessore, \"Break Every Rule\" ha venduto molto bene in tutto il mondo. Ha raggiunto il quarto posto nella Billboard 200, il secondo nella classifica degli album pi\u00f9 venduti del Regno Unito e il primo in Svizzera e Germania (per 12 settimane). L'album \u00e8 stato certificato disco di platino dalla RIAA per un milione di copie vendute negli Stati Uniti. \u00c8 stato anche certificato platino in alcuni paesi europei tra cui Germania e Regno Unito. Ad oggi l'album ha venduto oltre 12 milioni di copie in tutto il mondo.\nTour.\nLa Turner intraprese un lungo tour mondiale per promuovere l'album, il \"Break Every Rule World Tour\", che viene ricordato anche per una data record a Rio de Janeiro in cui si esib\u00ec di fronte a centoottantamila persone, entrando nel \"Guinness dei primati\". Il concerto \u00e8 stato pubblicato in home video. Alcune date della tappa europea del tour furono utilizzate per l'album live \"Tina Live in Europe\" del 1988."}
{"id": "2083018", "revid": "729019", "url": "https://it.wikipedia.org/wiki?curid=2083018", "title": "Wet cleaning", "text": "Il wet cleaning \u00e8 un lavaggio alternativo al lavaggio a secco, che utilizza l'acqua invece di solventi chimici.\nL'avvento di questa tipologia di lavaggio \u00e8 stata dovuta soprattutto ai risultati delle ricerche sugli effetti del lavaggio a secco sui lavandai. Infatti i solventi possono causare danni al sistema nervoso centrale e al sistema riproduttivo. Ci\u00f2 ha spinto numerose case produttrici di lavatrici professionali ad orientarsi su questa nuova tecnologia promossa in particolar modo dal \"Centro per la tecnologia ambientale\" dell'EPA di Chicago.\nIl moderno \"wet cleaning\" nasce nel 1991 e in Italia tra le prime aziende che si sono dedicate esclusivamente al \"wet cleaning\" c'\u00e8 la \"Lavastir\".\nIl processo del \"wet cleaning\" prevede l'utilizzo di macchine ed essiccatori altamente tecnologici e l'uso di saponi senza solventi e acqua per lavare i vestiti di qualsiasi tessuto. Il \"wet cleaning\" infatti si differenzia dal tradizionale lavaggio in acqua perch\u00e9 permette di lavare tutti i tessuti anche quelli che in precedenza potevano essere solo lavati a secco.\nNumerosi sono stati i \"test\" effettuati dall'EPA per verificare anche le sensazioni dei clienti delle lavanderie che senza sapere quale tecnologia fosse stata usata dai lavandai, preferivano quasi sempre i capi lavati con questo sistema.\nIl lavaggio a wet cleaning (lavaggio a umido professionale) NON pu\u00f2 lavare qualunque indumento senza rovinarlo, ci sono indumenti che possono essere lavati solo a secco, indubbiamente questo lavaggio ha spostato notevolmente verso di s\u00e9 la percentuale di capi lavati normalmente in lavanderia, , ma solo dove questo tipo di lavaggio viene effettuato.\nIl wet cleaning professionale ha aperto nuove possibilit\u00e0 di business a vecchie e nuove lavanderie a secco. \nIl motivo fondamentale \u00e8 stato la soddisfazione dei clienti e un sistema di lavaggio naturale \"pi\u00f9 pulito\", poich\u00e9 non pu\u00f2 esistere business senza clienti soddisfatti. In tutto il mondo ed anche in Italia numerose sono le lavanderie che hanno sostituito il lavaggio a secco adottando come unico sistema di lavaggio il wet cleaning professionale con attrezzature specifiche (non adeguate). \n tutti i giorni hanno sviluppato conoscenza e metodologie sempre pi\u00f9 sofisticate, spinte dalla voglia di ricercare per s\u00e9 e per i clienti il vero pulito ed anche dalla consapevolezza che la salvaguardia del nostro pianeta \u00e8 impegno di tutti. "}
{"id": "2083021", "revid": "1305772", "url": "https://it.wikipedia.org/wiki?curid=2083021", "title": "Foreign Affair (Tina Turner)", "text": "Foreign Affair \u00e8 il settimo album in studio della cantante svizzera-statunitense Tina Turner, pubblicato dalla Capitol Records il 13 settembre 1989.\nSuccesso commerciale.\nSebbene l'album non abbia avuto un grande successo negli Stati Uniti, non riuscendo a superare la trentunesima posizione nella Billboard 200, fu un grande successo in Europa, vendendo oltre sei milioni di copie in tutto il mondo.\nFu il primo lavoro della sua carriera a raggiungere la vetta nella classifica degli album pi\u00f9 venduti del Regno Unito, dove ha superato il milione e mezzo di copie vendute. L'album ha anche raggiunto la numero uno in numerosi paesi, tra cui Germania e Svezia, e ha stazionato al primo posto della classifica europea per quattro settimane.\nPromozione.\nSingoli.\nIn Europa, sei dei brani dell'album sono diventati singoli di successo; \"The Best\" (US # 15, UK # 4), cover di Bonnie Tyler, \"Steamy Windows\" (UK # 13), \"I Don't Wanna Lose You\" (UK # 8), \"Foreign Affair\" (Germania # 35), \"Look Me in the Heart\" (US AC # 4 &amp; UK # 31) e \"Be Tender with Me Baby\" (UK # 28).\nTour.\nA supporto dell'album la Turner si imbarc\u00f2 nel \"\", il primo per la cantante a svolgersi negli stadi.\nIl tour si svolse esclusivamente in Europa, senza toccare gli Stati Uniti, per ringraziare i suoi fan per aver supportato la sua carriera e quel disco in particolare. Nel complesso, il tour ha attirato quasi quattro milioni di spettatori, battendo il record per un tour europeo, precedentemente stabilito dai Rolling Stones."}
{"id": "2083023", "revid": "278650", "url": "https://it.wikipedia.org/wiki?curid=2083023", "title": "Stati Uniti d'America nella crisi di Abadan", "text": "Si pu\u00f2 parlare di Stati Uniti nella crisi iraniana solo in relazione al contesto della Guerra Fredda, nella logica dei due blocchi contrapposti. L'America interviene in Iran nel 1953 per timore che il paese possa cadere sotto l'influenza sovietica. Altrimenti la crisi seguita alla nazionalizzazione del petrolio iraniano crisi di Abadan sarebbe rimasta confinata ad uno scontro tra Londra e Teheran nel quadro del declino dell'Impero britannico. In origine Washington anzi simpatizzava con la lotta della Persia per l'emancipazione economica dall'Impero britannico, ma cambia idea con il cambio di presidente tra Truman ed Eisenhower.\nIntroduzione.\nL'interesse americano per l'Iran non era di antica tradizione, si erano accorti dell'importanza dell'Iran le compagnie petrolifere gi\u00e0 nel 1921 quando tentarono di ottenere una concessione da Teheran ma vennero ostacolate da Gran Bretagna e Russia in relazione all'accordo anglo-russo del 1907. Gli americani arrivano in forze in Iran solo durante la seconda guerra mondiale, quando (1942) sostituiscono gli inglesi nella gestione logistica del cosiddetto \"corridoio persiano\", la via di rifornimento di materiale bellico all'Unione Sovietica attraverso la Persia. Il Dipartimento di Stato riconobbe l'importanza dell'Iran ai fini dello sforzo bellico e dopo l'occupazione anglo-russa del paese del 25 agosto 1941, gli USA si trovarono nelle condizioni di svolgere il ruolo di garante dell'indipendenza iraniana rispetto alla poco rassicurante politica imperialista di Mosca e Londra. Nel 1943 si tiene nella capitale persiana la Conferenza di Teheran tra Stalin, Roosevelt e Churchill, in cui si decide, tra l'altro, la ricostruzione economica e democratica del paese a guerra finita . Fra il dicembre 1945 ed i primi mesi del 1946 di fronte al sostegno sovietico all'Azerbaigian iraniano, le pressioni statunitensi e britanniche sul Cremlino furono risolutive, ma la situazione spavent\u00f2 gli Usa rispetto ad un interesse sovietico nell'area .\nNel dopoguerra, quando scoppia la questione petrolifera che contrappone l'AIOC al governo di Teheran, Washington simpatizza con la Persia e cerca di trovare una soluzione di compromesso. Il perdurante blocco delle esportazioni di petrolio provoca in Iran una grave crisi economica e politica e la costante della politica statunitense in Iran diviene il timore che il paese sia sull'orlo dell'abisso comunista. In piena guerra di Corea, la convinzione che Mossadeq possa aprire le porte alla penetrazione sovietica in Medio Oriente convince l'America ad accettare la richiesta britannica di intervenire. La crisi iraniana \u00e8 una tappa fondamentale nel drastico ridimensionamento della potenza britannica, non pi\u00f9 in grado di esercitare un ruolo globale dopo la dispendiosa vittoria nel secondo conflitto mondiale.\nLa nazionalizzazione dell'industria petrolifera.\nLa nazionalizzazione del 1951 si fondava sul rifiuto persiano di continuare a ricevere le briciole del lauto pasto che la Anglo-Iranian Oil Company consumava nel paese fin dal 1908. A fronte delle crescenti proteste della popolazione e del Parlamento iraniani, la AIOC non voleva concedere la suddivisione dei profitti petroliferi al 50/50 e le condizioni che gli altri paesi produttori di petrolio della regione avevano tenuto dalle societ\u00e0 americane . Dopo l'assassinio del primo ministro Razmara, favorevole al rinnovo della concessione, da parte di un fanatico, il parlamento persiano elesse Mohammad Mossadeq che nazionalizz\u00f2 immediatamente l'AIOC creando la National Iranian Oil Company. La reazione di Londra fu molto dura ed \u00e8 alla base della crisi di Abadan.\nDi fronte a questi avvenimenti, gli Usa si mossero per una serie di intenti: trovare una soluzione diplomatica attraverso le Nazioni Unite, non far cadere il paese in mano ai sovietici, collaborare con i britannici, rafforzare i legami con Teheran.\nLe incomprensioni tra Londra e Washington si fecero sentire su molti punti e a causa di alcune personalit\u00e0 americane, come George McGhee (Segretario di Stato aggiunto per il Medio Oriente). La sua linea politica si fondava sul presupposto che non era pi\u00f9 possibile governare il mondo del petrolio con criteri coloniali e che non si poteva negare ad uno stato sovrano il diritto di nazionalizzare un'attivit\u00e0 economica condotta sul suo territorio. In un discorso del 17 aprile McGhee defin\u00ec come inevitabili l'iranizzazione della compagnia, la suddivisione dei profitti al 50/50 e la creazione di un'azienda iraniana che si occupasse della distribuzione dei prodotti petroliferi sul mercato interno.\nAltro intento di Washington era di reprimere le velleit\u00e0 britanniche di risolvere il conflitto in modo armato per non provocare inutilmente i sovietici, che avrebbero potuto a loro volta intervenire militarmente in Iran in base al Trattato russo-persiano di Amicizia del 1921, e che il Regno Unito non subordinasse la stabilit\u00e0 dello scenario mediorientale a questioni puramente commerciali.\nLe pressioni americane verso una soluzione negoziale trovavano un interlocutore nel primo ministro laburista britannico Clement Attlee e nel ministro degli esteri Ernest Bevin, che erano consapevoli che la salvaguardia dell'AIOC non poteva mettere a repentaglio la \"special relationship\" con gli Stati Uniti. Il successore di Bevin, Morrison, era invece favorevole ad un'azione di forza. Gli Stati Maggiori per\u00f2 si resero conto dell'impossibilit\u00e0 di intervenire vista la mancanza di truppe acclimatate(l'India non poteva pi\u00f9 fornirne e le truppe stanziate presso il Canale di Suez certamente non sarebbero potute intervenire).\nL'amministrazione americana allora propose a Londra l'aiuto nei negoziati di un uomo di sicura esperienza politica, Averell Harriman che spieg\u00f2 a Mossadeq come la sua intransigenza avrebbe portato il suo paese alla rovina dando comunque l'impressione di sostenere gli iraniani. Il govern\u00f2 di Teheran accett\u00f2 che l'attivit\u00e0 petrolifera fosse gestita sotto la sua autorit\u00e0 anche in modo indiretto affidando la gestione ad una societ\u00e0 straniera; inoltre Teheran accettava di trattare con Londra come semplice rappresentante degli interessi dell'AIOC; la strada verso la risoluzione sembrava spianata .\nLe paure USA.\nPurtroppo gli Inglesi erano partiti con l'idea di negoziare lo status di Dominion per l'Iran e di salvare il salvabile del loro controllo sulla produzione petrolifera iraniana, ma in questo modo chiusero le porte al negoziato e il clima di totale incomprensione port\u00f2 al ritiro dei tecnici britannici dai campi petroliferi e dalle raffinerie con un evidente inasprimento della controversia. Gli Usa rimasero molto spaventati dall'idea di un'avanzata russa verso l'Iran per una serie di preoccupazioni ben esposte da Lovett: vuoto nell'approvvigionamento petrolifero occidentale, espansione dell'Impero sovietico fino al Golfo Persico, la caduta dell'Afghanistan nella rete comunista, l'impossibilit\u00e0 di difendere la Turchia, l'apertura di una breccia nella dottrina Truman, la possibilit\u00e0 che Mosca utilizzasse l'Iran come trampolino di lancio verso il Medio Oriente, il Mediterraneo Orientale e il canale di Suez. Per tutti questi motivi era essenziale mantenere l'orientamento dell'Iran verso gli USA e il mantenere la posizione britannica in M.O. al di l\u00e0 degli interessi petroliferi nella Regione. Vi era inoltre un altro pericolo grave ossia il Partito Comunista Iraniano, il Tudeh, il quale secondo l'ambasciatore americano a Teheran, Henderson, veniva ampiamente sottovalutato dall'opinione pubblica e dal Fronte Nazionale di Mossadeq convinto di poter controllare tranquillamente i comunisti locali. Per gli americani essi non capivano che in realt\u00e0 una volta portata a compimento la crociata antibritannica a fianco del partito di Governo, il Tudeh avrebbe eliminato la concorrenza asservendo la Persia agli interessi di Mosca. \nMossadeq giunse negli USA per discutere la crisi di Abadan al Consiglio di Sicurezza delle Nazioni Unite di New York e si rec\u00f2 anche a Washington colloqui con Harry Truman, Dean Acheson, George McGhee e Paul Nitze, cosa che irrit\u00f2 non poco il nuovo governo conservatore britannico guidato da Wiston Churchill.\nL'intervento americano.\nPer arrestare il degrado dell'economia persiana il Dipartimento di Stato americano valut\u00f2 due opzioni di intervento:\nNel corso del 1952 gli Usa non furono in grado di promuovere alcuna iniziativa negoziale e si prese di nuovo in considerazione l'idea di prendere in mano la situazione senza tener conto dell'Inghilterra.\nSi cerc\u00f2 una nuova risoluzione negoziale trattando col leader nazionalista proponendo un arbitrato internazionale rafforzato da un messaggio congiunto di Truman e Churchill. L'iniziativa fall\u00ec perch\u00e9 Mossadeq non poteva accettare un allineamento anglo-americano criticato dall'opinione pubblica iraniana .\nVisto che non si facevano passi in avanti il National Security Council decise di non mettere pi\u00f9 in secondo piano le esigenze britanniche e dopo le elezioni presidenziali dell'autunno 1952 gli Usa si votarono ad una nuova politica interventista . Churchill premeva per far cadere Mossadeq e sostituirlo con un primo ministro pi\u00f9 conciliante, ma quando Mohammed Mossadeq espulse l'ambasciata britannica (ottobre 1952), Londra non fu pi\u00f9 in grado di agire direttamente nel paese e chiese l'aiuto degli Stati Uniti. Si decise allora con la CIA di aiutare un mutamento politico in Iran (operazione Ajax). Il colpo di Stato mirato port\u00f2 al governo Zahedi un filo-occidentale che sal\u00ec al potere grazie anche ad una manipolazione dell'informazione nel paese. La caduta di Mossadeq si deve peraltro anche a motivazioni politiche interne iraniane ed in particolare alla rottura del Fronte Popolare, l'alleanza politica che l'aveva portato al potere nel 1951. Con la sua politica riformista, modernizzatrice e populista Mossadeq era diventato inviso al clero sciita militante, guidato allora dall'Ayatollah Kashani . Il potere torner\u00e0 allo Shah Mohammad Reza Pahlavi, che rientra dall'esilio a Roma. Il monarca perder\u00e0 il trono, anche a causa di questo, nel colpo di stato alla fine degli anni Settanta con lo scoppio della Rivoluzione Islamica.\nAnche dopo la caduta di Mossadeq, l'Iran non revoc\u00f2 peraltro la nazionalizzazione del petrolio. Per poter far ritornare il greggio iraniano sui mercati fu allora costituito un \"Consorzio per l'Iran\" incaricato di acquistare la produzione della NIOC. Il Consorzio era formato dalla stessa AICO (dal 1954 British Petroleum), dalle quattro compagnie americane dell'ARAMCO (Esso/Exxon, Texaco, Chevron e Mobil), dalla Gulf Oil e dalla Shell. Enrico Mattei chiese che anche l'AGIP potesse entrare nel consorzio ma ebbe un rifiuto da quelle che defin\u00ec \"le Sette sorelle\" del petrolio."}
{"id": "2083032", "revid": "1149807", "url": "https://it.wikipedia.org/wiki?curid=2083032", "title": "Colonne sonore di Soul Blade", "text": "Per il videogioco della Namco \"Soul Blade\" (\"Soul Edge\" in Giappone) uscirono due colonne sonore, una con le musiche della versione arcade del gioco, l'altra con i vari riarrangiamenti usati per la versione console.\n\"Super Battle Sound Attack Soul Edge\".\nRappresenta la prima colonna sonora, uscita nel 21 ottobre 1996 sotto l'etichetta di Pony Canyon e con numero di catalogo PCCG-00365; composta da vari artisti, riuniti sotto il nome di Namco Sound Team, il disco ha una durata di 42:24 minuti.\nTracce.\n\"Nota: EMM = Edge Master Mode.\"\n\"Soul Edge Original Soundtrack - Khan Super Session\".\n\u00c8 la nuova colonna sonora creata per \"Soul Blade\", pubblicata il 18 dicembre 1996 e della durata di 58:09 minuti: possiede delle tracce differenti da quelle originali, ma ciascuna rispecchia un personaggio del cast dei combattenti. Pubblicata da BGM Japan Entertainment, fu composta da Bentenmaru (KHAN) (tracce 2, 8, 10, 16), Taku Iwasaki (tracce 9, 13, 15), Masumi Ito (tracce 1, 3, 5, 7, 11, 14), Yoshiyuki Ito (tracce 6, 12 tracks) e Aki Hata (traccia 4).\nGli arrangiamenti furono fatti da KHAN (2, 16), Kazunori Miyake (2),Himeko Yamamoto (8, 10, 16), Masumi Ito (1, 3, 5, 7, 11, 14), Taku Iwasaki (9, 13, 15), Yoshiyuki Ito (6) e Aki Hata (4, 12). Il suo numero di catalogo \u00e8 BVCH-732.\nDifferenze tra la versione CD e quella PlayStation.\nLe musiche di questo album differiscono leggermente da quelle su PlayStation: esse, infatti, sono generalmente pi\u00f9 lunghe ed inoltre si pu\u00f2 trovare la traccia \"Edge of Soul\" in versione integrale."}
{"id": "2083039", "revid": "298229", "url": "https://it.wikipedia.org/wiki?curid=2083039", "title": "Giorgio Calcaterra", "text": "Si \u00e8 aggiudicato per tre volte il titolo di campione mondiale della 100\u00a0km di ultramaratona ed ha vinto per 12 volte consecutive la 100\u00a0km del Passatore.\nBiografia.\nDopo il diploma di maturit\u00e0 scientifica, dal 1993 ha iniziato a svolgere il lavoro di tassista a Roma. Il 14 marzo del 1982 partecipa alla sua prima gara, la stracittadina della Maratona di Roma. Nel 1990, a 18 anni, partecipa alla Maratona di Roma completandola in 3h29'. Passano otto anni prima che Giorgio, nell'ottobre del 1998, torni a gareggiare in maratona a Grottazzolina (FM). Dopo il ritorno alla maratona Calcaterra inanella una serie di partecipazioni che lo rendono uno degli esponenti di massimo spicco a livello mondiale in termini di partecipazioni e distanze complessive percorse.\nCorre 175 maratone in 10 anni, tra il 1998 ed il 2008. Completa ben 31 maratone solo nel 2004. Nel 2000 oltre a stabilire il suo personale sulla distanza (2h13'15\"), stabilisce il record mondiale di maratone corse in un anno sotto le 2h20'00\" (16), ricevendo per questo un prestigioso riconoscimento dalla rivista specializzata americana Runner's World. Nel 2006 Calcaterra partecipa per la prima volta alla 100 km del Passatore Firenze - Faenza vincendo in 6h45' conquistando il titolo italiano di 100\u00a0km. Nello stesso anno entra nel giro della Nazionale di ultramaratona con la quale partecipa ai campionati mondiali ed europei del 2006, 2007, 2008 e 2009. L'8 novembre del 2008 vince la terza edizione dell'Ultramaratona degli Etruschi a Tarquinia e si laurea campione mondiale ed europeo sui 100\u00a0km.\nOltre alle medaglie conquistate in Italia nell'autunno 2008, Calcaterra ha ottenuto un bronzo mondiale ed un argento europeo nel campionato mondiale ed europeo del 2009 disputato a Torhout (Belgio) nella notte tra il 19 e il 20 giugno nella 100\u00a0km \"Nacht van Vlaanderen\", nota anche come \"Night of Flanders\" (Notte delle Fiandre). Nel 2008-2009 Giorgio Calcaterra \u00e8 protagonista di \"Top Runner\" documentario di Michele Cinque, Lorenzo Guarnieri e Alessandro Leonardi che racconta la sua vita di corridore: dai primi ricordi di bambino fino all'apoteosi del Mondiale conquistato a Tarquinia. Le riprese di questo documentario diretto da Michele Cinque, hanno avuto inizio poco prima del Mondiale/Europeo disputato a Tarquinia. Grazie all'intuizione dell'autore Lorenzo Guarnieri e che ha intravisto nel campionato mondiale ed europeo 2008 l'apogeo della carriera di Calcaterra, e alle riprese di Cinque e Leonardi, il documentario racconta il successo dell'atleta dal vivo.\nIl 21 marzo 2010 vince il campionato italiano alla 100\u00a0km di Seregno con il crono di 6h28'52\". Dopo un breve periodo di stop dalle competizioni a causa di un'infiammazione al nervo sciatico, \u00e8 tornato alle gare nella primavera del 2011 partecipando a diverse manifestazioni fra le quali la 50\u00a0km di Romagna (4\u00ba posto) e alla 100 km del Passatore stabilendo il record del tracciato in 6h25'49\".\nIl 10 settembre 2011, nei Paesi Bassi, conquista il suo secondo titolo mondiale ed europeo vincendo la 100\u00a0km di Winschoten con il tempo di 6h27'32\", mentre il 22 aprile 2012 conquista nuovamente i due titoli a Seregno, stabilendo il nuovo personale in 6h23'21\", davanti ad Alberico Di Cecco, 3\u00ba. Nel 2014 vince per la nona volta consecutiva la 100\u00a0km del Passatore, confermando cos\u00ec di essere il vincitore con il maggior numero di vittorie. Con questo risultato, Giorgio Calcaterra consegue anche il primato di maggior numero di vittorie consecutive al mondo in una competizione di ultramaratona. L'atleta romano guadagna la vittoria anche nelle successive edizioni del 2015, del 2016 e del 2017. Giorgio Calcaterra \u00e8 stato nella \"top list\" mondiale, in base ai tempi, nella 100\u00a0km negli anni 2008, 2010, 2011 e 2012."}
{"id": "2083040", "revid": "22475", "url": "https://it.wikipedia.org/wiki?curid=2083040", "title": "Dossier Brimstone", "text": "Dossier Brimstone \u00e8 un romanzo di Lincoln Child e Douglas Preston.\n\u00c8 in ordine cronologico, la quinta avventura che ha per protagonista l'agente dell'FBI Aloysius Pendergast, la prima della \"Trilogia di Diogene\".\nTrama.\nIl romanzo si svolge tra New York (prima parte) e Firenze (seconda parte), oggi.\nUn noto critico d'arte, Jeremy Groove, viene trovato morto nella sua casa, apparentemente bruciato vivo nella stanza da letto, chiusa a chiave dall'interno, l'unica informazione certa \u00e8 che la vittima aveva invitato, la sera prima a cena, le persone che pi\u00f9 lo odiavano al mondo, e di conseguenza che pi\u00f9 desideravano la sua morte. La polizia brancola nel buio, apparentemente sembra autocombustione umana, alcune persone impressionabili dicono sia opera di Lucifero stesso. Data la particolarit\u00e0 del caso, viene incaricato delle indagini l'agente speciale dell'FBI Aloysius Pendergast, coadiuvato dal sergente Vincent D'Agosta (ora di servizio a Southampton) e dal capitano Laura Hayward, ma i primi giorni di indagine non sembrano portare a niente.Quando anche un noto produttore discografico viene trovato bruciato vivo nel suo appartamento la situazione diventa critica: fanatici, santoni e predicatori si fanno avanti, prevedendo le avvisaglie di una nuova apocalisse.\nPersonaggi principali.\nAloysius Pendergast: agente dell'FBI, dirige le indagini\nVincent D'Agosta: tenente della polizia di Southampton (New York), aiuta Pendergast nelle indagini\nLaura Hayward: capitano della polizia di New York"}
{"id": "2083050", "revid": "63756", "url": "https://it.wikipedia.org/wiki?curid=2083050", "title": "Tresilico", "text": "Tresilico \u00e8 una frazione del comune di Oppido Mamertina in provincia di Reggio Calabria.\nNel 1927 il comune fu soppresso e annesso a Oppido con regio decreto.\nStoria.\nLe sue origini risalgono alla Magna Grecia, lo testimoniano alcuni reperti archeologici rinvenuti nella \"Chora\", il territorio limitrofo alla antica polis di Reggio, come una coppa vitrea del III secolo a.C. proveniente da Tresilico e conservata nel museo nazionale di Reggio Calabria.\nTresilico \u00e8 sede di un antico e importante santuario dedicato alla Madonna delle Grazie."}
{"id": "2083054", "revid": "287204", "url": "https://it.wikipedia.org/wiki?curid=2083054", "title": "X (gruppo musicale)", "text": ""}
{"id": "2083058", "revid": "124927755", "url": "https://it.wikipedia.org/wiki?curid=2083058", "title": "Wildest Dreams (Tina Turner)", "text": "Wildest Dreams \u00e8 un album della cantante statunitense Tina Turner pubblicato nel 1996.\nDescrizione.\nL'album include la canzone \"GoldenEye\", colonna sonora del film omonimo di James Bond. Il brano \u00e8 stato scritto da Bono e The Edge della band irlandese U2, ed \u00e8 stato registrato e pubblicato come singolo nel 1995.\nLa canzone \"Confidential\" \u00e8 stata scritta e coprodotta dal gruppo britannico Pet Shop Boys. Il cantante e paroliere della band, Neil Tennant, \u00e8 anche presente nei cori del brano. La demo originale cantanta da Tennant, \u00e8 stata inclusa nella riedizione in due dischi del 2001 dell'album \"Very\".\nL'album presenta due cover: \"Unfinished Sympathy\" dei Massive Attack e \"Missing You\" di John Waite. Il brano \"All Kinds of People\" \u00e8 stato scritto da Sheryl Crow.\n\"In Your Wildest Dreams\" \u00e8 stato reinciso in duetto con Barry White e pubblicato come singolo, raggiungendo il numero 32 nella UK Singles Chart. Il duetto \u00e8 incluso solo nella versione americana dell'album, che ha una diversa tracklist rispetto alla versione europea, e presenta una copertina alternativa.\nL'album contiene anche una collaborazione con Sting nella traccia \"On Silent Wings\" che ha raggiunto il tredicesimo posto dei singoli pi\u00f9 venduti nel Regno Unito.\nTracce.\nEdizione Europa\nEdizione Stati Uniti"}
{"id": "2083060", "revid": "196390", "url": "https://it.wikipedia.org/wiki?curid=2083060", "title": "Jean Antoine Caritat", "text": ""}
{"id": "2083061", "revid": "1305772", "url": "https://it.wikipedia.org/wiki?curid=2083061", "title": "Brookfield", "text": ""}
{"id": "2083062", "revid": "767487", "url": "https://it.wikipedia.org/wiki?curid=2083062", "title": "Red River del Nord", "text": "Il Red River del Nord \u00e8 un fiume del Nord America, che segna il confine tra gli Stati del Minnesota e del Nord Dakota negli Stati Uniti d'America e si getta nel Lago Winnipeg nella provincia canadese del Manitoba.\n\u00c8 nominato Red River del Nord per distinguerlo dal suo omonimo Red River, un affluente del fiume Mississippi.\nNasce dalla confluenza dei fiumi Bois de Sioux e Otter Tail che discendono dal Coteau des Prairies, e si dirige costantemente verso nord. Negli Stati Uniti attraversa le citt\u00e0 di Fargo e Grand Forks, entrando successivamente in Canada, nella provincia del Manitoba, dove attraversa la capitale Winnipeg, che sorge alla confluenza con il fiume Assiniboine.\nIl Red River del Nord \u00e8 ci\u00f2 che rimane dell'antico Lago Agassiz.\nNumerose sono state le sue inondazioni, in particolare nel 1776, 1826, 1852, 1950 e, pi\u00f9 recentemente, nell'aprile 1997. \nL'ultima alluvione ha duramente colpito Grand Forks, ma ha relativamente risparmiato Winnipeg grazie ad un canale di controllo di 47\u00a0km inaugurato nel 1968 che consente di deviare l'acqua dalla capitale. La portata di 2.000\u00a0m\u00b3/s \u00e8 stata superata undici volte tra il 1948 e il 1999, e si sono registrati i 6.400\u00a0m\u00b3/s nel 1826."}
{"id": "2083063", "revid": "30610", "url": "https://it.wikipedia.org/wiki?curid=2083063", "title": "Transgender Day of Remembrance", "text": "Il Transgender Day of Remembrance o TDoR \u00e8 una ricorrenza della comunit\u00e0 LGBT per commemorare le vittime dell'odio e del pregiudizio verso le persone \"transgender\" (transfobia).\nL'evento, che si celebra il 20 novembre, venne introdotto da Gwendolyn Ann Smith in ricordo di Rita Hester, il cui assassinio nel 1998, avvenuto a ridosso della data in cui si celebra la ricorrenza, diede avvio al progetto web \"Remembering Our Dead\" e nel 1999 a una veglia a lume di candela a San Francisco. Da allora l'evento \u00e8 cresciuto fino a comprendere commemorazioni in centinaia di citt\u00e0 in tutto il mondo.\nCommemorazioni in Italia.\nIn diverse citt\u00e0 italiane, ogni anno, \u00e8 organizzata una commemorazione. In particolare, a Roma il 20 novembre, in ricordo dell'omicidio di Andrea Oliviero il TDoR si celebra presso la stazione di Roma Termini oltre che alla Gay Street, mentre a Torino si celebra attraverso la Trans Freedom March.\nIl 20 novembre 2016 si \u00e8 celebrato il primo TDoR anche a Sanremo: si \u00e8 trattato del primo evento interamente dedicato alla causa transgender mai organizzato in provincia di Imperia. L'evento \u00e8 stato organizzato dal Movimento Imperiese Arcobaleno (comitato territoriale Arcigay Imperia) e AGedO.\nNel 2017 il TDoR a Roma, si svolge nel luogo del ritrovamento del corpo di una giovane ragazza trans nei pressi della Metro Eur Magliana. L'omicidio, che sconvolge la comunit\u00e0 LGBT romana, porta a concentrarsi il 19 dicembre alle ore 20:00 nel parco del Turismo, dove \u00e8 stato ritrovato il cadavere. L'appello parte da Arcigay.\nTransgender Day of Remembrance Webcomics Project.\nIl \"Transgender Day of Remembrance Webcomics Project\" \u00e8 un evento \"on-line\" creato da Jenn Dolari ed Erin Lindsey per il \"Transgender Day of Remembrance\": i creatori di diversi \"web comic\" disegnano una pagina ciascuno dedicata alla ricorrenza del 20 novembre.\nOriginariamente il progetto era un fumetto \"crossover\" tra Venus Envy e Closetspace per il sesto \"Day of Remembrance\" (2004), ma la partecipazione crebbe fino a includere durante il primo anno un totale di nove \"web comic\". La manifestazione ha continuato a tenersi da allora; una galleria permanente delle pagine \u00e8 ospitata dal sito web di Jenn Dolari."}
{"id": "2083068", "revid": "317645", "url": "https://it.wikipedia.org/wiki?curid=2083068", "title": "Funzione crittografica di hash", "text": "Una funzione crittografica di hash, in informatica, \u00e8 una classe speciale delle funzioni di hash, che dispone di alcune propriet\u00e0 che la rendono adatta all'uso in crittografia.\nSi tratta di un algoritmo matematico che mappa dei dati di lunghezza arbitraria (\"messaggio\") in una stringa binaria di dimensione fissa chiamata \"valore di hash\", ma spesso viene indicata anche con il termine inglese \"message digest\" (o semplicemente \"digest\"). Tale funzione di hash \u00e8 progettata per essere unidirezionale (\"one-way\"), ovvero una funzione difficile da invertire: l'unico modo per ricreare i dati di input dall'output di una funzione di hash ideale \u00e8 quello di tentare una ricerca di forza-bruta di possibili input per vedere se vi \u00e8 corrispondenza (match). In alternativa, si potrebbe utilizzare una tabella arcobaleno di hash corrispondenti.\nLa funzione crittografica di hash ideale deve avere alcune propriet\u00e0 fondamentali:\nTali caratteristiche permettono alle funzioni crittografiche di hash di trovare ampio utilizzo negli ambiti della sicurezza informatica, quali firme digitali, codici di autenticazione dei messaggi (MAC) e altre forme di autenticazione. Possono essere utilizzati anche come funzioni di hash ordinarie, per indicizzare i dati nelle tabelle di hash, per la rilevazione di impronte digitali, per rilevare dati duplicati o identificare in modo univoco i file e come \"checksum\" per rilevare la corruzione accidentale dei dati. Infatti, nei contesti di sicurezza informatica, i valori di hash crittografici sono talvolta chiamati \u00abimpronte digitali\u00bb o \u00ab\"checksum\"\u00bb anche se tutti questi termini hanno funzioni pi\u00f9 generali con propriet\u00e0 e scopi piuttosto diversi.\nPropriet\u00e0.\nLa maggior parte delle funzioni di hash crittografiche \u00e8 progettata per prendere in input una stringa di qualsiasi lunghezza e produrre in output un valore di hash di lunghezza fissa. Queste funzioni devono essere in grado di resistere a tutti gli attacchi basati sulla crittoanalisi: per fare questo, si definisce il livello di sicurezza di una funzione di hash crittografica facendo riferimento alle seguenti propriet\u00e0:\nDato un valore di hash h, deve essere difficile risalire ad un messaggio m con hash(m) = h. Questa propriet\u00e0 deriva dal concetto di funzione unidirezionale. Funzioni che non dispongono di questa propriet\u00e0 sono vulnerabili agli \"attacchi alla preimmagine\".\nDato un messaggio \"m1,\" deve essere difficile trovare un secondo messaggio \"m2\" tale che \"hash(m1) = hash(m2)\". Funzioni che non dispongono di questa propriet\u00e0 sono vulnerabili agli \"attacchi alla seconda preimmagine\".\nDati due messaggi \"m1\" ed \"m2,\" deve essere difficile che i due messaggi abbiano lo stesso hash, quindi con hash(m1) = hash(m2). Tale coppia \u00e8 chiamata \"collisione di hash crittografica\". Questa propriet\u00e0 a volte \u00e8 indicata come \"forte resistenza alla collisione\". La resistenza alla collisione implica una resistenza alla seconda preimmagine, ma non implica la resistenza alla preimmagine: rispetto a quest'ultimo, richiede un valore di hash almeno due volte pi\u00f9 lungo, altrimenti le collisioni possono essere trovate da un attacco del compleanno.Queste propriet\u00e0 implicano che un eventuale attacco non permetta di rimpiazzare o modificare un messaggio senza conseguenze sul risultante valore di hash. Pertanto, se due stringhe hanno lo stesso digest, si pu\u00f2 essere fiduciosi nel pensare che siano identiche. In particolare, la resistenza alla seconda preimmagine dovrebbe impedire ad avversario maligno di elaborare un messaggio con lo stesso hash di un messaggio che l'avversario stesso non pu\u00f2 controllare. La resistenza alla collisione, invece, impedisce all'attaccante di creare due messaggi distinti con lo stesso hash.\nIn pratica, una funzione hash \u00e8 solo una resistenza alla seconda pre-immagine; motivo per cui \u00e8 considerata insicura e, di conseguenza, non raccomandata per applicazioni reali. D'altra parte, la resistenza alle collisioni risulta insufficiente per molti usi pratici: oltre ad essa, non dovrebbe essere possibile per un avversario trovare due messaggi con digest sostanzialmente simili o poter dedurre informazioni utili del messaggio partendo dal suo valore di hash. Quindi una funzione crittografica di hash deve essere il pi\u00f9 possibile simile a una funzione casuale (spesso chiamata \"oracolo random\") rimanendo comunque deterministica e semplice da calcolare. Ci\u00f2 esclude le funzioni SWIFFT, delle quali \u00e8 dimostrato che sono rigorosamente resistenti alla collisione, sempre se si suppone che determinati problemi sui reticoli ideali siano computazionalmente difficili; se intese come funzioni lineari, non portano a soddisfare queste propriet\u00e0. Gli algoritmi di checksum, ad esempio, come CRC e altri controlli di ridondanza ciclici, poich\u00e9 lineari, sono progettati per soddisfare requisiti molto pi\u00f9 deboli essendo troppo facili da invertire e generalmente non sono adatti come funzioni di hash crittografiche.\n\u00c8 importante precisare per\u00f2 che, pur possedendo una funzione in grado di soddisfare tutti questi criteri, si pu\u00f2 ancora andare incontro a delle propriet\u00e0 indesiderate. Le funzioni crittografiche di hash attualmente usate sono vulnerabili agli attacchi di lunghezza-estensione: dati \"hash(m)\" e \"len(m)\", ma non \"m\", scegliendo un appropriato \"m\"', un attaccante pu\u00f2 calcolare \"hash(m\" || \"m'), dove\" || indica la concatenazione. Questa propriet\u00e0 pu\u00f2 essere utilizzata per rompere gli schemi di autenticazione ingenui basati sulle funzioni hash. La costruzione di HMAC lavora su questi tipi di problemi.\nGrado di difficolt\u00e0\nNella crittografia pratica, con il termine \"difficile\" in genere si intende \"quasi certamente oltre la portata di un qualsiasi avversario al quale deve essere impedito di rompere il sistema finch\u00e9 la sicurezza del sistema venga ritenuta importante\". Il significato del termine \u00e8 quindi leggermente dipendente dall'applicazione, poich\u00e9 lo sforzo che un agente maligno pu\u00f2 dedicare al suo lavoro \u00e8 di solito proporzionale al suo guadagno previsto. Tuttavia, dal momento che gli sforzi da parte dell'attaccante aumentano rapidamente con la lunghezza del digest, gioverebbe il sistema se ad esso venissero aggiunte alcune dozzine di bit, con la capacit\u00e0 di neutralizzare anche un vantaggio di un migliaio di volte nel potere di elaborazione.\nPer messaggi brevi, come ad esempio le password, si pu\u00f2 riuscire ad invertire un hash provando tutti i messaggi possibili nell'insieme ma, poich\u00e9 le funzioni crittografiche di hash sono progettate per essere calcolate rapidamente, sono state sviluppate delle funzioni di derivazione della chiave che richiedono maggiori risorse di calcolo rendendo, di conseguenza, pi\u00f9 difficili possibili attacchi di forza bruta.\nIn alcune analisi teoriche, \"difficile\" assume un significato matematico specifico, come \"non risolvibile nel tempo polinomiale asintotico\". Tali interpretazioni di difficolt\u00e0 sono importanti nello studio di funzioni crittografiche di hash probabilmente sicure, ma solitamente non hanno corrispondenza nella sicurezza pratica. Ad esempio, si pu\u00f2 notare come un algoritmo di tempo esponenziale pu\u00f2 talvolta essere abbastanza veloce da rendere un attacco fattibile; d'altra parte, un algoritmo di tempo polinomiale, contrariamente a quello esponenziale, pu\u00f2 risultare troppo lento per qualsiasi uso pratico.\nIllustrazione.\nUn'illustrazione del potenziale uso di un hash crittografico \u00e8 la seguente: \nNella pratica reale, Alice e Bob sono spesso programmi informatici e, ovviamente, il segreto consister\u00e0 in qualcosa di poco facile da imbrogliare: tale esempio riconduce quelli che in inglese vengono detti schemi di impegno.\nApplicazioni.\nVerifica dell'integrit\u00e0 di un messaggio.\nUn'importante applicazione delle funzioni crittografiche di hash \u00e8 nella verifica dell'integrit\u00e0 di un messaggio. Per mezzo di tali funzioni \u00e8 possibile determinare, ad esempio, se sono state compiute modifiche ad un messaggio (o ad un file) confrontando il suo hash prima e dopo la trasmissione. Un particolare uso ne viene fatto nella maggior parte degli algoritmi di firma digitale, i quali utilizzano le funzioni di hash al fine di produrre una firma tale da garantire l'autenticit\u00e0 di un messaggio, evitando che un possibile destinatario modifichi un documento firmato da qualcun altro. Per questo motivo il valore di hash viene anche detto impronta digitale del messaggio. La verifica quindi dell'autenticit\u00e0 del valore di hash del messaggio viene considerata come prova di autenticit\u00e0 del messaggio stesso.\nVerifica delle password\nNelle applicazioni che necessitano di un'adeguata autenticazione \u00e8 troppo rischioso memorizzare le password di tutti gli utenti \"in chiaro\", cio\u00e8 su un file non cifrato, soprattutto nel caso in cui quest'ultimo venga compromesso. Un modo per evitare di andare incontro a una vera e propria violazione della sicurezza \u00e8 quello di memorizzare solo il valore di hash di ogni password: una volta avvenuta l'autenticazione da parte dell'utente, viene calcolato l'hash della password da lui inserita e il risultato viene confrontato con l'hash memorizzato in precedenza. Spesso, la password viene concatenata con un valore casuale e non segreto, denominato \"salt\", prima ancora che venga applicata la funzione hash. Utilizzati insieme, ma memorizzati separatamente, producono un output che sostituisce le sole password, consentendo dunque agli utenti di autenticarsi. Tenendo in considerazione il \"sale\" e il fatto che, generalmente, gli utenti ne possiedono diversi, non \u00e8 possibile archiviare tabelle di valori di hash pre-computati per le password comuni. Per\u00f2, come gi\u00e0 accennato in precedenza, essendo da un lato le password dei messaggi brevi e le funzioni di hash progettate per essere calcolate rapidamente dall'altro, \u00e8 possibile essere soggetti ad attacchi di forza bruta (basta considerare che la GPU pu\u00f2 provare miliardi di possibili password al secondo). In compenso, esistono delle funzioni, denominate \"funzioni di stretching della chiave]\", come PBKDF2, Bcrypt o Scrypt che \"potenziano\" le password per renderle pi\u00f9 sicure di fronte ad un attacco di forza bruta.\nProof-of-Work.\nIl sistema Proof-of-work \u00e8 una misura economica per scoraggiare attacchi di tipo denial of service e altri abusi di servizio (come lo spam su una rete) che impone certi lavori da parte del richiedente del servizio, di solito intesi come tempo di elaborazione di un computer. Una caratteristica fondamentale di questi sistemi \u00e8 la loro asimmetria: il lavoro deve essere moderatamente complesso (ma fattibile) sul lato richiedente, ma nello stesso tempo, per il fornitore di servizi (\"service provider\") risulta semplice da controllare. Un sistema famoso, usato nella generazione di bitcoin e in Hashcash, usa inversioni di hash parziali per verificare che il lavoro sia stato fatto, in modo tale da sbloccare una ricompensa (detto \"reward di Bitcoin\") nel caso di Bitcoin o come un \"token di buona volont\u00e0\" da inviare via e-mail ad Hashcash. In pratica, il mittente \u00e8 tenuto a trovare un messaggio il cui valore hash inizia con un numero di bit zero: il lavoro medio che egli deve eseguire per trovare un messaggio valido \u00e8 esponenziale nel numero di bit zero richiesti nel valore hash. D'altra parte, il destinatario pu\u00f2 verificare la validit\u00e0 del messaggio eseguendo una singola funzione hash. Ad esempio, in Hashcash, se ad un mittente venisse richiesto di generare un header il cui valore hash SHA-1 a 160 bit ha come primi 20 bit degli zeri, dovr\u00e0 in media provare 219 volte prima di trovare un header valido.\nIdentificatore di file o dati.\nIn quelle applicazioni in cui si necessita di gestire grandi quantitativi di file, un \"digest\" dei messaggi pu\u00f2 anche essere utile nell'identificazione di essi in maniera affidabile. Diversi sistemi di gestione di codice sorgente, tra cui Git, Mercurial e Monotone, utilizzano il sha1sum (un algoritmo che calcola e verifica gli hash SHA-1) di vari tipi di contenuti (contenuti di file, alberi di directory, informazioni genealogiche, ecc.) per identificarli in modo univoco. Lo stesso obiettivo vuole essere raggiunto dalle reti di condivisione di file peer-to-peer dove, ad esempio, in un link ed2k, un hash di tipo MD4 \u00e8 combinato con la dimensione del file, fornendo informazioni sufficienti per individuare le origini del file stesso, scaricarlo e verificarne il contenuto. I collegamenti magnetici (\"magnet links)\" ne costituisce un altro esempio. Avendo a disposizione funzioni hash di un certo tipo, una delle principali applicazioni delle funzioni crittografiche \u00e8 quella di consentire la rapida ricerca di dati in una tabella hash. Tuttavia, rispetto alle funzioni di hash standard, le funzioni crittografiche di hash tendono ad essere pi\u00f9 dispendiose in termini di calcolo. Per questo motivo, vengono utilizzate in contesti in cui \u00e8 necessario che gli utenti siano protetti dalla possibilit\u00e0 di contraffazione (creazione di dati con lo stesso digest) da parte di partecipanti potenzialmente dannosi.\nGenerazione di numeri pseudocasuali e chiavi di derivazione.\nLe funzioni di hash possono essere impiegate anche per la generazione di stringhe pseudorandom o per la derivazione di chiavi e password da una singola chiave o password sicura.\nFunzioni di hash basate su cifrari a blocchi.\nEsistono diversi metodi per usare i cifrari a blocchi per la creazione di una funzione crittografica di hash, o meglio, di una funzione di compressione a senso unico. I metodi di applicazione somigliano alle modalit\u00e0 di funzionamento dei cifrari a blocchi utilizzate di solito nella crittografia. Molte funzioni di hash ben note, tra cui MD4, MD5, SHA-1 e SHA-2, sono costruite da componenti di cifratura a blocchi adatti allo scopo, con dei feedback per assicurare che la funzione risultante non sia invertibile. I finalisti di SHA-3 includevano delle funzioni con componenti di cifratura a blocchi (ad esempio Sklein o BLAKE), anche se, successivamente, \u00e8 stata scelta la funzione Keccak, costruita invece su una funzione spugna. \u00c8 possibile utilizzare un cifrario a blocchi standard come AES al posto di cifrari a blocchi custom, che potrebbero essere utili quando un sistema embedded ha bisogno di implementare sia la crittografia che l'hashing con dimensioni minime di codice o area hardware. Tale approccio per\u00f2, pu\u00f2 avere costi in efficienza e sicurezza.\nI cifrari nelle funzioni di hash sono costruiti per l'hashing: essi usano grosse chiavi e blocchi, possono modificare in maniera efficiente le chiavi di ogni blocco e sono state progettate e verificate per la resistenza agli attacchi delle chiavi correlate. I cifrari di uso generale tendono ad avere diversi obiettivi di progettazione; in particolare, AES ha dimensioni di chiavi e di blocchi che lo rendono non banale da utilizzare per generare lunghi valori di hash. La crittografia AES diventa meno efficace quando la chiave cambia ogni blocco e gli attacchi relativi alla chiave lo rendono potenzialmente meno sicuro per l'utilizzo in una funzione hash, quanto nella crittografia.\nDesign della funzione di hash.\nCostruzione di Merkle-Damg\u00e5rd.\nUna funzione di hash deve essere in grado di elaborare un messaggio di lunghezza arbitraria in un output di lunghezza fissa: ci\u00f2 pu\u00f2 essere ottenuto spezzando l'input in una serie di blocchi di uguale dimensione e operando su di essi in sequenza usando una funzione di compressione a senso unico. La funzione di compressione pu\u00f2 essere progettata appositamente per l'hashing o per essere costruita da una cifratura a blocchi. Una funzione di hash costruita con la costruzione di Merkle-Damg\u00e5rd \u00e8 resistente alle collisioni e alla sua funzione di compressione; qualsiasi collisione per la funzione di hash completa pu\u00f2 essere ricondotta ad una collisione nella funzione di compressione.\nNella costruzione di Merkle-Damg\u00e5rd, l'ultimo blocco processato deve essere \"imbottito\" senza ambiguit\u00e0 di una lunghezza padding: questo passaggio \u00e8 fondamentale per la sicurezza di questa costruzione.\nLe forme classiche di hash pi\u00f9 comuni, tra cui SHA-1 e MD5 assumono questa forma.\nDifferenza tra hash a pipe stretta ed hash a pipe larga.\nUn'applicazione diretta della costruzione di Merkle-Damg\u00e5rd, dove la dimensione dell'uscita hash \u00e8 uguale alla dimensione dello stato interno (tra ogni fase di compressione), si traduce in un disegno di hash a pipe stretta (\"narrow pipe\"). Questo disegno causa molti difetti, tra cui estensioni di lunghezza, multicollisione, attacchi di messaggi lunghi, attacchi di generate-and-paste e non possono essere parallelizzati. Di conseguenza, le costruzioni moderne prevedono un hash a pipe larga (\"wide-pipe\") che hanno una dimensione maggiore dello stato interno, che vanno dai ritocchi della costruzione di Merkle-Damg\u00e5rd a nuove costruzioni come la costruzione spugna e la costruzione di HAIFA. Nessuno dei partecipanti al concorso della funzione hash NIST utilizza una costruzione classica di Merkle-Damg\u00e5rd.\nNel frattempo, troncare l'output di un hash pi\u00f9 lungo, come viene fatto in SHA-512/256, sconfigge anche molti di questi attacchi.\nUtilizzo per la costruzione di altre primitive crittografiche.\nLe funzioni di hash possono essere usate per costruire altre primitive crittografiche: per fare in modo che siano protette in modo crittografico, occorre prestare attenzione nel costruirle correttamente.\nI codici di autenticazione dei messaggi (MAC), chiamati anche \"funzioni di hash con chiave\", sono spesso costruite mediante funzioni di hash. HMAC si comporta come un MAC.\nProprio come i cifrari a blocchi possono essere usati per generare delle funzioni hash, vale il viceversa, ovvero anche quest'ultime possono essere utilizzate per costruire dei cifrari a blocchi. Le costruzioni di Luby-Rackoff, che utilizzano le funzioni di hash, possono essere sicure solo se la funzione di hash sottostante \u00e8 altrettanto sicura. Inoltre, molte funzioni di hash (tra cui SHA-1 e SHA-2) sono costruite utilizzando una speciale cifratura a blocchi nel Davies-Meyer o in un'altra costruzione. Questo cifrario pu\u00f2 essere anche utilizzato per funzionare in modo convenzionale, senza le stesse garanzie di sicurezza (vedasi SHACAL, BEAR e LION).\nAnche i generatori di numeri pseudocasuali (PRNG) possono essere costruiti usando le funzioni hash; per fare questo si combina un seme casuale (segreto) con un contatore, dopodich\u00e9 si effettua l'hashing.\nAlcune funzioni di hash, come Sklein, Keccak e RadioGat\u00fan generano in output un flusso arbitrariamente lungo e possono essere utilizzati come un cifrario a flusso. Anche i cifrari a flusso possono essere costituiti dal digest di lunghezza fissa delle funzioni hash: questo viene fatto costruendo dapprima un generatore di numeri pseudocasuali crittograficamente sicuro, poi utilizzando il suo flusso di byte casuali come keystream. A tal proposito, SEAL \u00e8 un cifrario di flusso che utilizza SHA-1 per generare tabelle interne, che vengono poi utilizzate in un generatore di keystream pi\u00f9 o meno correlate all'algoritmo di hash. SEAL per\u00f2, non \u00e8 garantita per essere forte (o debole) come SHA-1.\nAllo stesso modo, l'espansione della chiave dei cifrari a flusso HC-128 e HC-256 fa parecchio uso della funzione hash SHA256.\nConcatenazione di pi\u00f9 funzioni di hash.\nPer gestire le collisioni, uno dei metodi pi\u00f9 diffusi \u00e8 quello dell'hash con concatenazione (\"chaining\"). Prima di Antoine Joux, noto crittografo francese, si sosteneva che l'output di concatenazione di due funzioni hash fornisse una resistenza alla collisione paragonabile agli algoritmi di hashing pi\u00f9 robusti, maggiore rispetto a quella che sarebbero in grado di fornire le singole funzioni di hash. Per esempio, le versioni precedenti di Transport Layer Security (TLS) e Secure Sockets Layer (SSL) usano MD5 e SHA-1 come concatenazione. Da un simile ragionamento viene facile pensare che ci\u00f2 avrebbe portato quindi a voler sfruttare le funzioni di hash deboli per poi procedere alla realizzazione di un algoritmo effettivamente pi\u00f9 robusto; tuttavia, per la costruzione di Merkle-Damg\u00e5rd, il risultato concatenato non risulta essere necessariamente pi\u00f9 resistente alla collisione rispetto alle sue componenti pi\u00f9 forti. Pi\u00f9 generalmente, se un attacco pu\u00f2 produrre una collisione in uno stato interno della funzione di hash, l'equivalente di un attacco rivolto contro la costruzione concatenata corrisponde a un attacco del compleanno contro altre funzioni: ci\u00f2 quindi non rende veritiero il concetto espresso in precedenza in merito alla concatenazione.\nLo stesso Joux, ha osservato che un numero pari a 2 collisioni scatenano \"n\" collisioni: se, per un aggressore, \u00e8 fattibile riuscire a trovare due messaggi con lo stesso hash MD5, allora pu\u00f2 trovare tutti i messaggi che desidera con identici hash MD5 senza pi\u00f9 riscontrare alcuna difficolt\u00e0. L'ulteriore lavoro necessario per trovare una collisione SHA-1 (al di l\u00e0 della ricerca del compleanno esponenziale) richiede solo il tempo polinomiale.\nAlgoritmi di hash crittografico.\nAl giorno d'oggi esistono molte funzioni crittografiche di hash, anche se \u00e8 stato dimostrato che alcune di esse sono vulnerabili e, pertanto, sarebbe meglio se non venissero utilizzate. Anche se una funzione non \u00e8 mai stata compromessa, un attacco crittografico andato a buon fine su una sua variante pu\u00f2 compromettere la fiducia degli esperti, portando ad un successivo abbandono della funzione stessa. Ad esempio, nell'agosto del 2004 sono state riscontrate alcune debolezze in diverse funzioni di hash che in quel momento erano ritenute popolari, tra cui SHA-0, RIPEMD e MD5. In particolare, il 12 agosto, Joux, Carribault, Lemuet e Jalby hanno annunciato una collisione per il pieno algoritmo SHA-0: hanno potuto realizzare quanto accaduto utilizzando una generalizzazione dell'attacco Chabaud e Joux. \u00c8 stato trovato che la collisione ha avuto complessit\u00e0 251 e ha impiegato circa 80000 ore di CPU in un supercomputer con 256 processori Itanium 2 (pari a 13 giorni di utilizzo a tempo pieno del supercomputer). Successivamente, nel febbraio del 2005 \u00e8 stato segnalato un attacco a SHA-1 che avrebbe trovato una collisione in circa 269 operazioni di hashing, piuttosto che in 280 previsti per una funzione di hash a 160 bit. Nell'agosto dello stesso anno, \u00e8 stato segnalato un altro attacco a SHA-1 che avrebbe trovato collisioni in 263 operazioni.\nQueste debolezze hanno messo in discussione la sicurezza degli algoritmi pi\u00f9 robusti derivanti dalle funzioni di hash deboli: in particolare, SHA-1 (una versione rafforzata di SHA-0), RIPEMD-128 e RIPEMD-160 (entrambe sono le versioni rafforzate di RIPEMD). Data l'esistenza delle versioni rafforzate, gli algoritmi SHA-0 e RIPEMD sono stati sostituiti e, di conseguenza, sono adesso scarsamente utilizzati.\nI ricercatori di sicurezza suggeriscono che le nuove applicazioni possono evitare questi problemi utilizzando le versioni pi\u00f9 recenti della famiglia SHA (come SHA-2), oppure, utilizzando tecniche come l'hashing randomizzato (\"randomized hashing\") che non richiede resistenza alle collisioni. Tuttavia, per garantire la robustezza a lungo termine delle applicazioni che utilizzano le funzioni di hash, c'\u00e8 stata una competizione per progettare una sostituzione per l'algoritmo SHA-2. Il 2 ottobre 2012, Keccak \u00e8 stato selezionato come vincitore della competizione delle funzioni di hash di NIST: una versione di questo algoritmo divenne uno standard FIPS il 5 agosto 2015, noto come SHA-3.\nUn altro finalista della competizione, BLAKE, \u00e8 stato ottimizzato per produrre BLAKE2 che \u00e8 noto per essere pi\u00f9 veloce di SHA-3, SHA-1 o MD5. Per questo motivo, si pu\u00f2 riscontrare un utilizzo significativo di tale algoritmo in numerose applicazioni e librerie.\nIl 23 febbraio 2017 un team di ricercatori di Google ha annunciato di aver realizzato con successo la prima collisione per SHA-1 nell'ambito del progetto \"SHAttered\", avendo creato con successo due diversi file PDF aventi lo stesso hash."}
{"id": "2083069", "revid": "287204", "url": "https://it.wikipedia.org/wiki?curid=2083069", "title": "Bartolomeo Bon il Giovane", "text": "Da non confondere con il grande scultore e architetto Bartolomeo Bon, fino allo studio di Mariani la sua figura era assimilata a quelle di Pietro Bon e Bartolomeo Bergamasco. In realt\u00e0, le opere tradizionalmente attribuitegli spettano a questi altri due maestri.\nVeneziano, e non bergamasco come si \u00e8 a lungo creduto, dal 1492 divenne \"proto\" (architetto) del Provveditorato del Sale, e nello stesso anno \u00e8 registrato quale ammiraglio di una flotta di galere diretta ad Alessandria. In quanto \"proto\" al Sale, magistratura estremamente ricca che si occupava anche della manutenzione di molti edifici pubblici veneziani, supervisiona nel 1493 la decorazione della Sala del Maggior Consiglio in Palazzo Ducale ed i lavori di costruzione al Lazzaretto Vecchio e Nuovo; la carica di \"proto\" non ha in ogni caso necessariamente l'accezione di architetto progettista, ed anzi spesso era intesa semplicemente come capocantiere. Nel 1496 \u00e8 nuovamente documentato in qualit\u00e0 di ammiraglio, questa volta di una flotta da guerra agli ordini di Melchiorre Trevisan, ed \u00e8 nuovamente documentato in mare tra 1499 e 1502. Dal 1498 \u00e8 nominato Capitano del Consiglio dei Dieci, carica che manterr\u00e0 fino alla morte.\nA Bartolomeo Bon il giovane e a Guglielmo dei Grigi furono affidati nel 1517 i lavori di rifacimento delle Procuratie vecchie in Piazza San Marco (terminate poi dal Sansovino).\nLa sua risulta una figura di tecnico e magistrato, pi\u00f9 che di artista: decisamente integrato nell'\u00e9lite cittadina, al punto da ricoprire cariche prestigiose e sicuramente remunerative, stupisce la sua capacit\u00e0 di alternare con disinvoltura carriere che apparentemente poco hanno a che fare le une con le altre."}
{"id": "2083077", "revid": "181699", "url": "https://it.wikipedia.org/wiki?curid=2083077", "title": "Battaglie della guerra degli ottant'anni", "text": "Elenco delle battaglie della guerra degli ottant'anni:"}
{"id": "2083078", "revid": "319590", "url": "https://it.wikipedia.org/wiki?curid=2083078", "title": "TDOR", "text": ""}
{"id": "2083081", "revid": "103525274", "url": "https://it.wikipedia.org/wiki?curid=2083081", "title": "Unisex", "text": "Unisex \u00e8 un termine con il quale si fa riferimento a qualunque cosa sia adattabile sia ad un uomo che a una donna, ma pu\u00f2 essere utilizzato anche per indicare attivit\u00e0 che possono essere svolte indifferentemente da entrambi i sessi.\nIl termine fu coniato negli anni sessanta ed \u00e8 di utilizzo piuttosto comune ed informale. La parola \u00e8 composta dal suffisso \"uni-\", proveniente dal latino \"unus\" che significa \"uno\", e dal termine inglese \"sex\" (\"sesso\"). In realt\u00e0 il suffisso \"uni\" sembra essere stato influenzato pi\u00f9 che altro dalle parole inglesi \"united\" (\"uniti\") e \"universal\" (\"universale\"), lasciando intendere che il suo significato sia quello pi\u00f9 generico di \"condiviso\". In questo senso il significato della parola \"unisex\" pu\u00f2 essere \"condiviso da entrambi i sessi\".\nI parrucchieri ed i saloni di bellezza che servono sia gli uomini che le donne sono spesso identificati \"unisex\". Questo \u00e8 tipico anche di altri servizi ed attivit\u00e0 come le boutique che tradizionalmente separavano i sessi. Con il termine unisex si fa spesso riferimento anche a determinate categorie di abbigliamento o di acconciature."}
{"id": "2083086", "revid": "1305772", "url": "https://it.wikipedia.org/wiki?curid=2083086", "title": "Crittanalisi differenziale", "text": "La crittanalisi differenziale \u00e8 una forma generale di crittanalisi, applicabile principalmente ai cifrari a blocchi ma anche ai cifrari a flusso ed alle funzioni crittografiche di hash. Nel senso pi\u00f9 ampio del termine, la crittanalisi differenziale di una funzione crittografica \u00e8 lo studio di come le differenze nei dati forniti in ingresso alla funzione possono incidere sulle differenze risultanti in uscita dalla stessa. Nel caso di un cifrario a blocchi, si riferisce ad un insieme di tecniche per tracciare le differenze attraverso la rete delle trasformazioni che l'algoritmo opera durante la sua esecuzione, scoprendo dove il cifrario mostra comportamenti non casuali, permettendo di sfruttare tali propriet\u00e0 per recuperare la chiave segreta.\nStoria.\nLa scoperta della crittanalisi differenziale \u00e8 generalmente attribuita ad Eli Biham e Adi Shamir alla fine degli anni ottanta, che pubblicarono un numero di attacchi contro diversi cifrari a blocchi e funzioni di hash, inclusa una debolezza teorica del DES.\nJames Bamford, giornalista e scrittore statunitense particolarmente interessato agli affari governativi, scrisse nel suo libro \"The Puzzle Palace\" del 1982 che il DES era sorprendentemente resistente alla crittanalisi differenziale, nel senso che anche piccole modifiche apportate all'algoritmo lo avrebbero reso suscettibile di un attacco. Ci\u00f2 faceva pensare che i progettisti IBM che realizzarono il DES fossero a conoscenza di questa tecnica di attacco gi\u00e0 negli anni settanta.\nNel 1994 Don Coppersmith, membro del gruppo originale di sviluppo del DES, pubblic\u00f2 un documento in cui affermava che la crittanalisi differenziale era nota ad IBM gi\u00e0 dal 1974, e che uno degli obiettivi perseguiti durante la stesura del DES era proprio quello di renderlo sicuro contro tale attacco.\nSecondo lo scrittore Steven Levy, IBM aveva scoperto la crittanalisi differenziale per proprio conto, e la National Security Agency (che vision\u00f2 il DES prima della sua pubblicazione) ne era evidentemente a conoscenza, tant'\u00e8 che consigli\u00f2 ad IBM di tenere la cosa segreta, come ammise lo stesso Coppersmith a Levy: \nAll'interno di IBM la crittanalisi differenziale era nota come T-attack o \"Tickle attack\".\nMentre il DES era progettato con l'intento di resistere alla crittanalisi differenziale, molti altri cifrari contemporanei ne risultano ancora vulnerabili. Uno dei primi bersagli di questo attacco fu il cifrario a blocchi FEAL: la versione originale dell'algoritmo, basata su 4 passaggi (FEAL-4), pu\u00f2 essere violata utilizzando soltanto 8 testi in chiaro scelti, e anche una versione con 31 passaggi del FEAL \u00e8 sensibile a questo attacco.\nMeccanismi di attacco.\nLa crittanalisi differenziale \u00e8 di solito un attacco con testo in chiaro scelto, vale a dire che l'attaccante deve essere in grado di ottenere i messaggi cifrati relativi a testi in chiaro di sua scelta. Lo schema pu\u00f2 crittanalizzare con successo il DES con l'uso di 247 testi in chiaro scelti. Ci sono, peraltro, delle estensioni che permetterebbero l'uso di testo in chiaro noto oppure un attacco con solo testo cifrato.\nIl metodo base utilizza coppie di testo in chiaro relazionate da una costante detta \"differenza\": la differenza pu\u00f2 essere definita in vari modi, ma l'operazione pi\u00f9 usata \u00e8 generalmente l'OR esclusivo (XOR). L'attaccante pu\u00f2 calcolare le differenze dei corrispondenti testi cifrati, sperando di intercettare dei motivi statistici nella loro distribuzione. La coppia risultante delle differenze \u00e8 detta una differenziale. Le loro propriet\u00e0 statistiche dipendono dalla natura delle S-box usate per la cifratura, cos\u00ec che l'attaccante analizza le differenziali formula_1, dove formula_2 (formula_3 denota un OR esclusivo) vale per ognuna delle S-box formula_4.\nNell'attacco base ci si attende che una particolare differenza nei testi cifrati sia abbastanza frequente; in questo modo, il cifrario pu\u00f2 essere distinto dal caso. Varianti dell'attacco pi\u00f9 sofisticate permettono di recuperare la chiave pi\u00f9 velocemente della ricerca esaustiva di tutte le possibili combinazioni.\nNella forma pi\u00f9 semplice del recupero della chiave tramite crittanalisi differenziale, un attaccante richiede il testo cifrato per un gran numero di coppie di testi in chiaro, e poi assume che la differenziale tenga per almeno \"r-1\" passaggi, dove \"r\" \u00e8 il numero totale di passaggi del cifrario. L'attaccante poi deduce quali sotto-chiavi (per il passaggio finale) sono possibili tenendo conto della differenza tra i blocchi prima che l'ultimo passaggio sia completato: quando le sotto-chiavi sono corte, ci\u00f2 pu\u00f2 essere fatto in modo semplice, decifrando esaustivamente le coppie di testo cifrato con un passaggio del cifrario ed ogni possibile sotto-chiave.\nQuando una sotto-chiave \u00e8 stata montata come potenziale sotto-chiave molto pi\u00f9 spesso rispetto a qualsiasi altra chiave, allora si assume che essa sia la sotto-chiave corretta.\nPer ogni particolare cifrario, la differenza dell'input deve essere selezionata accuratamente se l'attacco deve avere successo. Si intraprende allora un'analisi accurata della struttura interna dell'algoritmo: il metodo standard \u00e8 quello di tracciare un percorso di differenze altamente probabili attraverso i vari passaggi del processo di cifratura, denominato caratteristica differenziale.\nDato che la crittanalisi differenziale \u00e8 divenuta di pubblico dominio, \u00e8 divenuta anche una preoccupazione di base dei crittografi (coloro che progettano gli algoritmi crittografici): ci si aspetta infatti che i nuovi sistemi siano accompagnati da un'analisi da cui si evinca che l'algoritmo \u00e8 resistente a questo tipo di attacco, e per molti di essi, incluso il noto AES, \u00e8 stato matematicamente provato che lo sono."}
{"id": "2083088", "revid": "767487", "url": "https://it.wikipedia.org/wiki?curid=2083088", "title": "La citt\u00e0 verr\u00e0 distrutta all'alba (film 1973)", "text": "La citt\u00e0 verr\u00e0 distrutta all'alba (\"The Crazies\") \u00e8 un film del 1973 diretto e scritto da George A. Romero, ma basato su una sceneggiatura di Paul McCollough.\nLa trama ruota attorno a una pericolosa arma biologica che accidentalmente viene immessa nell'aria e raggiunge una cittadina degli Stati Uniti d'America.\nTrama.\nLa trama si pu\u00f2 suddividere in due storie tra loro parallele ma unite da un filo sottile: la prima tratta dei cittadini intenti a sopravvivere alla follia scatenata dall'arma biologica e la seconda degli sforzi del governo e dell'apparato militare per nascondere l'intera vicenda all'opinione pubblica. Il tutto accade nella cittadina di Evans City, in Pennsylvania.\nLa vicenda ha inizio con strani incendi dolosi causati da persone del tutto normali e tranquille, ma che improvvisamente sembrano impazzire. Questa strana situazione preoccupa il capo dei pompieri David, l'infermiera Judy, fidanzata di David e Clank, un pompiere segretamente innamorato di Judy. Nel corso del film si apprende che David \u00e8 stato un berretto verde e Clank un fante reduce della guerra del Vietnam. Dopo questi strani eventi, nella citt\u00e0 arriva il maggiore Ryder che guida l'esercito dotato di tute NBC e apparecchi elettronici per misurare radioattivit\u00e0. Da una discussione tra i militari si viene a sapere che un bombardiere dell'esercito degli Stati Uniti \u00e8 caduto nei pressi di una collina poco distante dalla citt\u00e0 e che dall'incidente si \u00e8 sprigionata un'arma biologica chiamata \"Trixie\" che ha l'effetto di far letteralmente impazzire le persone, spingendole a commettere omicidi e a causare distruzione. L'arma \u00e8 finita anche nelle acque dell'acquedotto che alimenta la citt\u00e0.\nNel frattempo a Washington DC, il colonnello Peckem sta mostrando alcuni carteggi su come intende contenere il virus e il dottore e scienziato Watts inizia a studiare una cura o un vaccino per ottenere l'immunit\u00e0 dall'arma, per evitare una epidemia diffusa sull'intero paese. Finito il vertice a Washington, si decide che per far fronte al peggioramento della situazione un B52 munito di armi nucleari voler\u00e0 costantemente sopra Evans City, per poter intervenire nel caso in cui l'epidemia sfugga ad ogni controllo.\nLa scena si sposta nuovamente alla cittadina, dove la popolazione si \u00e8 ribellata all'esercito e tenta di fuggire. Si scatena cos\u00ec una guerriglia, in quanto i militari hanno l'ordine di sparare a chiunque tenti di scappare. Molte persone sono contagiate, lo sceriffo nel tentativo di non farsi disarmare dai militari muore per un colpo partito dalla sua pistola. Alcune persone in preda alla follia distruggono il negozio d'armi della cittadina e fanno fuoco su tutti, lasciando a terra molti morti. Un'anziana signora, invitata da un militare a rifugiarsi nell'istituto superiore insieme agli altri sani, lo uccide con i ferri per lavorare a maglia, mentre il prete locale si d\u00e0 fuoco con della benzina, immolandosi e richiamandosi al buddhista Th\u00edch Qu\u1ea3ng \u0110\u1ee9c.\nRiappaiono i protagonisti David, Judy e Clank che, con due sopravvissuti, Kathy e suo padre Artie, riescono a fuggire dalla citt\u00e0 con un furgone militare, prendendo la statale per sconfinare dagli Stati Uniti d'America. Apparentemente tranquillo e sano, Artie impazzisce improvvisamente e violenta sua figlia, che viene poi salvata da Clank, dopodich\u00e9 sembra suicidarsi. Kathy \u00e8 visibilmente scossa, ed esce dalla casa dove si erano nascosti ma una truppa di militari all'inseguimento dei protagonisti la uccide con svariati colpi di arma di fuoco. Nello scontro interviene anche Clank che, in preda alla follia, si nasconde in un bosco e uccide alcuni militari, dopodich\u00e9 viene anch'egli ucciso con un colpo in testa. Rimangono ora solo Judy e David, e quando la prima inizia a manifestare i primi sintomi del \"Trixie\" viene uccisa dai civili in rivolta contro i militari.\nFinisce cos\u00ec la storia, con David che si arrende ai militari di sua spontanea volont\u00e0, ma mantiene il segreto circa la sua immunit\u00e0 al Trixie per non essere usato da cavia in futuri esperimenti. Prima dei titoli di coda viene mostrato il dr. Watts che ha effettivamente scoperto un vaccino e una cura dal virus in caso di contagio; purtroppo alcuni militari pensano che egli sia infetto e nella confusione che ne segue muore cadendo delle scale, distruggendo il vaccino appena scoperto che avrebbe potuto salvare moltissima gente. In ultimo, la scena ritorna sul colonnello Peckem, che riceve una chiamata che lo informa di nuove citt\u00e0 infettate dal Trixie.\nProduzione.\nLa storia della produzione \u00e8 stata spiegata da Romero stesso in un'intervista contenuta negli extra dell'edizione DVD.\n\"The Crazies\" \u00e8 originariamente un progetto ancora in scrittura per mano di Paul McCollough intitolato \"The Mad People\": la trama narra di un incidente militare che provoca la fuoriuscita di un'arma biologica in una cittadina e dei processi di insabbiamento e contenimento della popolazione in cui sono coinvolte le forze armate.\nRomero ha dichiarato che nella prima bozza dello script la storia era molto incentrata sulle azioni dei militari, ma che solo in una revisione successiva ci si \u00e8 concentrati sulla reazione dei cittadini e di cosa avrebbero fatto per salvarsi.\nPer volont\u00e0 di Romero, la sceneggiatura \u00e8 stata inviata al produttore Lee Hessel, che gi\u00e0 in precedenza aveva collaborato con lui in \"There's Always Vanilla\" (1971). Hessel approva il progetto di McCollough, ma \u00e8 incline a finanziarlo solo a patto che Romero riscriva gran parte del copione per inserire gli elementi che secondo il produttore sono caratterizzanti per una buona riuscita.\nMcCollough esce cos\u00ec dal film, a Romero viene concesso l'utilizzo di per aiutarsi nello scripting e altri processi di produzione.\nLe riprese si sono svolte in due localit\u00e0 della Pennsylvania (USA), Evans City e Zelienople, e su dichiarazione di Romero sembra che le persone del posto fossero felici di partecipare al film.\nDistribuzione.\nIl film non ha ricevuto una grande distribuzione e non ha avuto molti spazi pubblicitari o altre strategie commerciali.\nAl cinema sono state distribuite poche copie, e nonostante l'intenzione di Hessel e Romero fosse di renderlo un cult movie, \u00e8 stato un flop sia al botteghino che nel mercato home video.\nRifacimento.\nNel 2009 viene realizzato il remake \"La citt\u00e0 verr\u00e0 distrutta all'alba\", uscito nel 2010. Il rifacimento \u00e8 una produzione Overture Films per la regia di Breck Eisner (\"Sahara\").\nLa sceneggiatura \u00e8 stata scritta da Scott Kosar; le riprese si sono svolte durante il 2009 per occorrere al 2010, data di distribuzione. Protagonista del film \u00e8 l'attore Timothy Olyphant."}
{"id": "2083101", "revid": "767487", "url": "https://it.wikipedia.org/wiki?curid=2083101", "title": "Blanche Roosevelt", "text": "Biografia.\nFiglia del senatore del Wisconsin, viaggia in tutta Europa con sua madre per migliorare le sue abilit\u00e0 canore. Nel 1876 ci fu il suo debutto come interprete di Violetta in La Traviata, ed in questa occasione fu la prima donna americana a cantare un'opera lirica italiana esibendosi poi in tutti i teatri europei pi\u00f9 importanti. Dopo il suo debutto nell'opera comica, si fece conoscere ancora di pi\u00f9 fino a quando arriv\u00f2 negli USA. Dopo diversi anni si ritir\u00f2 dal mondo del teatro insieme al marito, il marchese italiano Macchetta.\nFu a casa sua che il chiromante Cheiro predisse sventura ad Oscar Wilde."}
{"id": "2083103", "revid": "228587", "url": "https://it.wikipedia.org/wiki?curid=2083103", "title": "SSML", "text": "Lo Speech Synthesis Markup Language (SSML) (in inglese: \"linguaggio di markup per la sintesi vocale\") \u00e8 un linguaggio di markup basato su XML e orientato ai sistemi di conversione del testo in parlato, per controllarne e ottimizzarne la resa. Il linguaggio \u00e8 stato specificato dal gruppo di studio \"Voice browser\" del World Wide Web Consortium (W3C) e trova frequente applicazioni in script di tipo VoiceXML per sistemi di telefonia interattiva automatizzata. Viene impiegato inoltre per la produzione di audiolibri.\nSebbene alla specifica attuale abbiano contribuito molte aziende produttrici di sistemi di sintesi vocale (tra cui il centro di ricerca italiano CSELT), l'SSML si basa su JSML (\"Java Speech Markup Language\"), linguaggio di markup concepito da Sun Microsystems. Il linguaggio non costituisce uno standard obbligatorio: infatti, ogni sintetizzatore vocale deve essere comunque in grado di eseguire la conversione anche in assenza di markup e del resto le definizioni stesse del linguaggio non prevedono un markup specifico per alcune funzionalit\u00e0 di base che si suppongono gi\u00e0 presenti in qualsiasi sistema di sintesi vocale (come per esempio la resa in pause della punteggiatura).\nCaratteristiche.\nI tag definiti in SSML sono in grado di controllare la resa di un sistema di sintesi durante tutte le sei fasi fondamentali del processo tipico di elaborazione:\nEvoluzione.\nLa versione 1.0 di SSML, attualmente in forza, ha introdotto tutti gli elementi di base. Tuttavia, in seguito sia al miglioramento delle tecniche di sintesi che soprattutto all'emergere di nuove realt\u00e0 industriali ed economiche, soprattutto in Asia, \u00e8 sorta la necessit\u00e0 di estendere e migliorare il controllo tramite markup.\nDa queste esigenze \u00e8 partita la definizione della versione 1.1, che estende praticamente tutte le funzionalit\u00e0 di markup della versione 1.0. Tra le principali funzionalit\u00e0 aggiunte ci sono:\nIl W3C ha pubblicato la versione 1.1 in fase \"raccomandazione candidata\" una prima volta il 7 novembre 2008 e un successivo aggiornamento il 27 agosto 2009: questo significa che per i produttori \u00e8 gi\u00e0 possibile utilizzare il contenuto della specifica per le prime implementazioni di prova. La fase successiva, immediatamente precedente all'approvazione definitiva, prevede il passaggio a \"raccomandazione proposta\". Tale passaggio, che in base al processo del W3C sarebbe potuto avvenire solo dopo il 27 novembre 2009, \u00e8 avvenuto il 7 settembre 2010.\nEsempio.\nQuesto \u00e8 un esempio di documento SSML che controlla la generazione dello stesso messaggio in due lingue differenti (inglese americano e spagnolo messicano), associate a una scelta:\n&lt;?xml version=\"1.0\"?&gt;\n&lt;speak xmlns=\"http://www.w3.org/2001/10/synthesis\"\n xmlns:dc=\"http://purl.org/dc/elements/1.1/\"\n version=\"1.0\"&gt;\n &lt;metadata&gt;\n &lt;dc:title xml:lang=\"en\"&gt;Telephone Menu: Level 1&lt;/dc:title&gt;\n &lt;/metadata&gt;\n &lt;p&gt;\n &lt;s xml:lang=\"en-US\"&gt;\n &lt;voice name=\"David\" gender=\"male\" age=\"25\"&gt;\n For English, press &lt;emphasis&gt;one&lt;/emphasis&gt;.\n &lt;/voice&gt;\n &lt;/s&gt;\n &lt;s xml:lang=\"es-MX\"&gt;\n &lt;voice name=\"Miguel\" gender=\"male\" age=\"25\"&gt;\n Para espa\u00f1ol, oprima el &lt;emphasis&gt;dos&lt;/emphasis&gt;.\n &lt;/voice&gt;\n &lt;/s&gt;\n &lt;/p&gt;\n&lt;/speak&gt;"}
{"id": "2083104", "revid": "729019", "url": "https://it.wikipedia.org/wiki?curid=2083104", "title": "Battaglia di Oosterweel", "text": "La battaglia di Oosterweel ebbe luogo il 13 marzo, 1567, ed \u00e8 tradizionalmente considerata come l'inizio della guerra degli ottant'anni. La battaglia fu combattuta nei pressi del villaggio di Oosterweel, a nord di Anversa. L'esercito spagnolo (tercio) sotto il comando del generale Beauvoir sconfisse l'esercito dei ribelli radicali calvinisti sotto il comando di Jan van Marnix, barone di Tolosa (1537 \u2013 1567).\nI prigionieri furono considerati ribelli e furono tutti uccisi. Morirono 700-800 protestanti.\nGuglielmo d'Orange, allora burggraaf di Anversa, non permise ai protestanti della citt\u00e0 di andare a prestare il loro aiuto poich\u00e9 lui, come signore della citt\u00e0 di Anversa, era legato con un giuramento al re di Spagna."}
{"id": "2083106", "revid": "211345", "url": "https://it.wikipedia.org/wiki?curid=2083106", "title": "Speech Synthesis Markup Language", "text": ""}
{"id": "2083107", "revid": "106456", "url": "https://it.wikipedia.org/wiki?curid=2083107", "title": "Lisette Franck", "text": ""}
{"id": "2083108", "revid": "466539", "url": "https://it.wikipedia.org/wiki?curid=2083108", "title": "Roy Brown (aviatore)", "text": "Carriera.\nNel 1915 fu arruolato nel RNAS, terminato l'addestramento nell'aprile del 1917 fu assegnato alla 9\u00aa Squadriglia aeronavale, e successivamente riassegnato all'11\u00aa Squadriglia. Nell'autunno del 1917 ritorn\u00f2 alla 9\u00aa Squadriglia, dove vol\u00f2 col Sopwith Camel, assumendone il comando nel febbraio 1918. Il 1\u00ba aprile 1918 il Royal Flying Corps (RFC) e il Royal Naval Air Service (RNAS) vennero fusi, dando vita alla Royal Air Force (RAF). La 9\u00aa squadriglia della RNAS divenne cos\u00ec la 209\u00aa Squadriglia RAF. Asso dell'aviazione, \u00e8 ritenuto uno dei possibili abbattitori del Barone Rosso sebbene recenti ricerche ne attribuiscano il successo al sergente mitragliere Cedric Popkin o all\u2019artigliere Willy John \"Snowy\" Evans, ambedue australiani della 1st AIF."}
{"id": "2083110", "revid": "124123", "url": "https://it.wikipedia.org/wiki?curid=2083110", "title": "Ignazio Calvi", "text": "Biografia.\nDopo aver preso parte alle cospirazioni liberali a Modena e aver partecipato ad una spedizione militare dei Savoia, nel 1834 fu costretto ad espatriare e si rifugi\u00f2 a Parigi. Si mise in luce come forte giocatore nel famoso Caf\u00e9 de la R\u00e9gence, dove gioc\u00f2 con Boncourt e Saint-Amant. Nel 1845 disput\u00f2 un match contro Kieseritzky, che termin\u00f2 in parit\u00e0 (+7 \u20137 =1).\nCollabor\u00f2 alla rivista \"Le Palam\u00e8de\", sulla quale pubblic\u00f2 un \"Cours d'\u00e9checs\", tradotto poi in inglese sulla rivista \"The Chess Player's Chronicle\". Il corso comprendeva diversi esercizi e problemi, molti dei quali composti da lui stesso. \u00c8 stato il primo compositore di studi a trattare con una certa profondit\u00e0 la promozione a pezzo minore.\nNel 1848 torn\u00f2 in Italia e partecip\u00f2 alle campagne militari dell'esercito piemontese. Nel dicembre del 1849 gioc\u00f2 diverse partite con forti giocatori modenesi, vincendone la maggior parte: Discart (+10 \u20135 =2), Bonetti (+8 \u20138 =4), Luppi (+4 \u20130), Marchisio (+2 \u20130). Nel 1859 fu nominato comandante della piazzaforte di Firenze e in seguito inviato al quartier generale di Parma, comandato dal generale Zucchi.\nIn agosto dello stesso anno fu nominato deputato della costituente modenese e in novembre aiutante maggiore, prima a Reggio Emilia e poi a Ferrara. Successivamente fu assegnato al tribunale militare di Napoli, dopo di che fu collocato a riposo col grado di maggiore. Ritornato a Finale Modenese (oggi Finale Emilia), vi esercit\u00f2 la professione di farmacista, oltre a ricoprire molte cariche pubbliche.\nUn suo studio, uno dei primi a trattare con una certa profondit\u00e0 il tema della sotto-promozione:\nA Finale Emilia gli \u00e8 intitolato l'\u00a0\"Istituto d'Istruzione Superiore Ignazio Calvi\" (agrario e per geometri). Attualmente frequentato da numerosi ragazzi."}
{"id": "2083116", "revid": "1543377", "url": "https://it.wikipedia.org/wiki?curid=2083116", "title": "Municipalit\u00e0 locale di Merafong City", "text": "La municipalit\u00e0 locale di Merafong City (in inglese Merafong City Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di West Rand, nella provincia del Nordovest.\nIl suo territorio si estende su una superficie di ed \u00e8 suddiviso in 26 circoscrizioni elettorali (\"wards\"). Il suo codice di distretto \u00e8 NW405.\nGeografia fisica.\nConfini.\nLa municipalit\u00e0 locale di Merafong City confina a nord con quelle di Rustenburg (Bojanala) e Mogale City (West Rand/Gauteng), a est con quelle di Randfontein, Westonaria (West Rand/Gauteng) e Emfuleni (Sedibeng/Gauteng), a sud con quella di Tlokwe e a ovest con quella di Ventersdorp."}
{"id": "2083122", "revid": "74801", "url": "https://it.wikipedia.org/wiki?curid=2083122", "title": "Richard Lockridge", "text": "Richard Lockridge e la moglie Frances hanno creato una nota serie di gialli dedicati alla coppia \"Mr. and Mrs. North\"."}
{"id": "2083124", "revid": "1543377", "url": "https://it.wikipedia.org/wiki?curid=2083124", "title": "Pablo Iglesias Posse", "text": "\u00c8 stato il fondatore del Partito Socialista Operaio Spagnolo (1879) e dell'Unione Generale dei Lavoratori (1888).\nBiografia.\nNato in una famiglia umile, divenne orfano del padre Pedro de la Iglesia Exp\u00f3sito gi\u00e0 all'et\u00e0 di nove anni; fu allora che \"Paulino\", come veniva chiamato familiarmente, si trasfer\u00ec a Madrid con la madre Juana Posse ed il fratello Manuel. A causa delle difficolt\u00e0 economiche della madre (che all'inizio sopravvisse anche grazie all'accattonaggio) fu ammesso con il fratello presso l\"'Ospizio di San Fernando\". L\u00ec complet\u00f2 la scuola primaria e inizi\u00f2 a seguire il corso per divenire tipografo.\nA dodici anni abbandon\u00f2 l'Ospizio e, per aiutare la madre, inizi\u00f2 a lavorare come tipografo, migliorando poco a poco il suo stipendio. In quel periodo perse il fratello a causa della tubercolosi. Inizi\u00f2 anche a frequentare corsi serali per imparare il francese; ci\u00f2 gli permise di leggere, capire e tradurre le opere dei socialisti francesi ed i testi classici di scienza politica, scritti anch'essi in francese.\nDurante il Sessennio democratico, l'Associazione internazionale dei lavoratori organizz\u00f2 una serie di conferenze alle quali Iglesias partecip\u00f2; nel 1870 entr\u00f2 a far parte della sezione dei tipografici all'interno dell'Internazionale. Nel 1873 ader\u00ec all\"'Associazione Generale dell'Arte della Stampa\" e l'anno successivo ne divenne il presidente. Da quel momento, insieme con un nucleo di intellettuali e operai (principalmente tipografi), inizi\u00f2 a lavorare in clandestinit\u00e0 alla fondazione di un nuovo partito politico di stampo socialista: attivit\u00e0 che culmin\u00f2 il 2 maggio del 1879 con la nascita del Partito Socialista Operaio Spagnolo (PSOE).\nFu ripetutamente incarcerato a causa del suo attivismo politico: la prima volta avvenne nel 1882, a causa dell'adesione ad uno sciopero. Nel 1885 abbandon\u00f2 la presidenza dell\"'Associazione Generale dell'Arte della Stampa\" e divenne presidente della Federazione Tipografica Spagnola. Nel 1886 fond\u00f2 e diede alle stampe il giornale \"El Socialista\", che tuttora \u00e8 l'organo di stampa ufficiale del PSOE.\nNel 1888 fond\u00f2 l\"'Unione Generale dei Lavoratori\", ne divenne presidente nel 1889 e mantenne tale carica fino alla sua morte; proprio nel 1889 partecip\u00f2 al primo Congresso della Seconda Internazionale in qualit\u00e0 di rappresentante e portavoce del PSOE.\nNel 1890 guid\u00f2 la prima manifestazione della storia spagnola del Primo Maggio, attraverso la quale avanz\u00f2 numerose richieste di riforma, tra le quali la riduzione dell'orario lavorativo ad otto ore e la cessazione dell'impiego di bambini nelle attivit\u00e0 lavorative.\nNel 1905 fu eletto per la prima volta consigliere comunale della citt\u00e0 di Madrid e nelle elezioni del giugno 1910 divenne il primo deputato socialista del Parlamento spagnolo. La sua attivit\u00e0 parlamentare fu per\u00f2 limitata ai primi anni, a causa del peggioramento delle condizioni di salute che non gli permise una assidua frequenza in aula. Nel frattempo, nel 1908 aveva fondato la \"Casa del Popolo\" a Madrid e nel 1909 era stato incarcerato per diciotto giorno in seguito ai fatti della Settimana Tragica di Barcellona.\nLe sue condizioni di salute peggiorarono con il passare degli anni: venne eletto per l'ultima volta in Parlamento nel 1923 ma mor\u00ec il 9 dicembre 1925 a Madrid. Il suo cadavere venne imbalsamato ed esposto presso la \"Casa del Popolo\" di Madrid; al suo funerale partecip\u00f2 una folla di oltre 150.000 persone.\nPablo Iglesias \u00e8 stato uno dei pi\u00f9 attivi propagandisti spagnoli del pensiero socialista ed uno dei leader del socialismo spagnolo. Nonostante le sue umili origini e la precaria formazione teorica, la sua produzione intellettuale \u00e8 stata molto rilevante. Ha pubblicato oltre duemila articoli su giornali e riviste spagnole ed internazionali. Il suo primo articolo ha come titolo \"La Guerra\", e fu scritto il 5 dicembre 1870 sul giornale \"\"La Solidaridad\"; \"El Proletariado vencer\u00e1\" \u00e8 invece il titolo del suo ultimo articolo, apparso su \"La Libertad\" il 5 dicembre 1925, quattro giorni prima della sua morte.\nFondazione Pablo Iglesias.\nNel 1926, un anno dopo la morte di Iglesias, venne creata la \"Fundaci\u00f3n Pablo Iglesias\". A causa della guerra civile spagnola e della dittatura franchista, la fondazione dovette cessare la sua attivit\u00e0; tuttavia il 15 ottobre 1977 la \"Fundaci\u00f3n Pablo Iglesias\" ricominci\u00f2 la propria attivit\u00e0. Scopo della fondazione \u00e8 quello di favorire l'analisi e la diffusione del pensiero socialista, nonch\u00e9 il recupero della documentazione storica e contemporanea del socialismo spagnolo."}
{"id": "2083126", "revid": "126257", "url": "https://it.wikipedia.org/wiki?curid=2083126", "title": "Short", "text": ""}
{"id": "2083127", "revid": "93556", "url": "https://it.wikipedia.org/wiki?curid=2083127", "title": "Pantaloncini", "text": "I pantaloncini (chiamati anche pantaloni corti o short) sono un tipo di pantalone unisex, che copre le gambe dal bacino fino all'altezza delle ginocchia.\nStoria.\nGli short cominciano ad essere utilizzati principalmente negli Stati Uniti fra il XIX e il XX secolo dai bambini maschi fino all'et\u00e0 dell'adolescenza. In alcune scuole i pantaloncini facevano parte della divisa, associati con calzini lunghi fino alle ginocchia. Quando i ragazzi arrivavano all'adolescenza, i pantaloncini venivano sostituiti dai pantaloni normali, relegando nella mentalit\u00e0 collettiva i pantaloncini ad indumento per l'infanzia, nonostante i soldati che operavano in zone tropicali, utilizzassero una divisa con pantaloncini.\nDalla met\u00e0 del XX secolo gli short sono entrati a far parte dell'abbigliamento, sia maschile che femminile, di tutte le et\u00e0, bench\u00e9 siano comunemente considerati capi da indossare in situazioni piuttosto informali. In ambienti e situazioni formali o lavorative, gli short sono spesso sconsigliati, laddove non siano espressamente proibiti. Nei paesi del Medio oriente i pantaloncini hanno molto meno diffusione fra gli uomini, e sono quasi del tutto impensabili per una donna. Questo costume \u00e8 principalmente dovuto ai tab\u00f9 sociali e religiosi, secondo cui \u00e8 immorale che una donna mostri le proprie gambe.\nModelli.\nAttualmente i pantaloncini variano per design, lunghezza e materiale. Fra i modelli pi\u00f9 diffusi sicuramente vanno ricordati i bermuda, dotati di tasche e passanti per la cintura. Dagli anni ottanta in avanti sono diventati molto popolari gli short realizzati in jeans lunghi fino al ginocchio per gli uomini, e fino a met\u00e0 della coscia per le donne. Gli short sono anche ampiamente utilizzati nello sport, e spesso realizzati in materiale tecnico per favorire le performance dell'indossatore.\nGli short che si estendono fino oltre la met\u00e0 del polpaccio vengono chiamati pinocchietti."}
{"id": "2083128", "revid": "486946", "url": "https://it.wikipedia.org/wiki?curid=2083128", "title": "Pantaloni corti", "text": ""}
{"id": "2083137", "revid": "2144491", "url": "https://it.wikipedia.org/wiki?curid=2083137", "title": "Circuito RC", "text": "Un circuito RC (dall'inglese resistor-capacitor, resistore-condensatore) \u00e8 un circuito elettrico del primo ordine basato su una resistenza e sulla presenza di un elemento dinamico, il condensatore. In regime di tensione o di corrente variabile, ad esempio in regime alternato, a seconda di come sono disposti i due componenti del circuito RC, esso \u00e8 in grado di filtrare le frequenze basse, ed in tal caso prende il nome di filtro passa basso, oppure quelle alte, ed in tal caso si dice filtro passa alto, realizzando un filtro del primo ordine. Se considerato come cella elementare, esso \u00e8 in grado di comporre filtri del secondo ordine e via dicendo come il filtro doppio passa basso ed il filtro doppio passa alto.\nPer le sue caratteristiche questo circuito \u00e8 basilare per funzioni quali la pulizia di un segnale e nei sintetizzatori. Inoltre esso costituisce anche un tipo di derivatore e di integratore elementare sotto certe condizioni. Sfruttando il principio di carica e scarica del condensatore, questa configurazione trova utilizzo anche come oscillatore. In particolare \u00e8 utilizzato per la generazione di segnali di clock, e se abbinato col Trigger di Schmitt permette di creare segnali digitali. Tuttavia, vista la variabilit\u00e0 dei comportamenti del condensatore in funzione delle condizioni ambientali, questa configurazione \u00e8 utilizzata nelle applicazioni in cui la temporizzazione non necessita grande precisione.\nCircuito RC in evoluzione libera.\nSi chiama \"Circuito RC\" in evoluzione libera il circuito mostrato in figura composto da una resistenza e da un condensatore carico di capacit\u00e0 \"C\". Evoluzione libera significa che il circuito non ha sorgenti esterne di tensione o di corrente, la corrente circolante \u00e8 dovuta solo al movimento di cariche dovute all'energia immagazzinata nel condensatore e precedentemente fornita da una sorgente esterna.\nAl tempo formula_1 la tensione ai capi di \"C\" \u00e8 formula_2, questa viene presa come condizione iniziale. \nApplicando la legge di Kirchhoff delle tensioni, l'equazione del circuito \u00e8:\ndove formula_4 \u00e8 la corrente elettrica circolante. La relazione caratteristica del condensatore \u00e8 ben nota:\nallora l'equazione del circuito diventa un'equazione differenziale omogenea del primo ordine:\nDalla teoria delle equazioni differenziali la sua soluzione \u00e8:\nLa corrente segue la legge di scarica di un condensatore:\nAl prodotto formula_9 viene dato il nome di costante di tempo del circuito ed \u00e8 una quantit\u00e0 caratteristica del circuito.\nScarica del condensatore.\nFisicamente la quantit\u00e0 di carica \"Q\" contenuta nel condensatore si ottiene tramite la relazione formula_10. Al momento in cui l'interruttore T viene chiuso il condensatore scarica la carica dentro il circuito e si crea un passaggio di corrente elettrica: tale corrente elettrica si dissipa completamente nella resistenza \"R\" secondo la legge di scarica di un condensatore. La corrente tende esponenzialmente a zero per formula_11. Il tempo caratteristico di questa caduta di corrente \u00e8 proprio determinato dalla costante di tempo: essa \u00e8 il valore dell'istante per il quale la corrente prende il valore di:\nCircuito RC con generatore di tensione costante.\nIpotizziamo che il generatore di tensione formula_13 sia costante nel tempo, possiamo scrivere l'equazione di Kirchhoff delle tensioni:\ndove formula_4 \u00e8 la corrente elettrica circolante. Sostituendo la relazione caratteristica del condensatore, la precedente espressione diventa un'equazione differenziale non omogenea del primo ordine:\ndove formula_17 \u00e8 la costante di tempo del circuito. Dalla teoria delle equazioni differenziali la sua soluzione \u00e8:\nLa corrente segue la legge:\nFisicamente la presenza della tensione costante del generatore induce che la tensione ai capi di \"C\" formula_20 cresca esponenzialmente partendo da formula_21 fino a tendere al valore della tensione costante del generatore. Dunque per formula_11 si ha che formula_23. Viceversa la corrente indotta nel circuito \u00e8 esponenzialmente decrescente da un valore iniziale formula_24 fino a tendere al valore i = 0 .\nQuando al tendere di formula_11 la tensione formula_26, il condensatore si comporta come un circuito aperto. A regime di tensione costante un qualsiasi circuito composto da un numero arbitrario di resistenze e di generatori di tensione costante e da un condensatore pu\u00f2 essere quantitativamente studiato utilizzando questa propriet\u00e0, cio\u00e8 supponendo che il circuito in corrispondenza del condensatore sia aperto.\nIn particolare la risposta del circuito RC ad una tensione costante \u00e8 composta di due parti: la prima \u00e8\ne si chiama risposta transitoria o transiente del circuito, la seconda \u00e8 formula_13, e viene detta risposta permanente o a regime del circuito.\nCircuito RC con generatore di tensione costante a tratti.\nRisposta al gradino del circuito RC.\nPrendiamo un segnale a gradino del tipo:\ncome in figura. Il calcolo della tensione ai capi di \"C\" \u00e8 data per formula_30:\nOvviamente invece che a formula_32 si pu\u00f2 scegliere qualsiasi istante formula_33 con le modifiche conseguenti:\nIl calcolo della tensione ai capi di \"C\" \u00e8 data per formula_35:\nSi vede dalla seconda figura che la tensione ai capi di \"C\" per formula_37 \u00e8 nulla, per formula_35 cresce esponenzialmente esattamente come se vi fosse un generatore costante:\nNella figura si mostra il valore formula_40 poich\u00e9 \u00e8 immediato che si pu\u00f2 applicare il gradino a qualsiasi formula_13.\nRisposta del circuito RC all'onda quadra.\nApplicando un segnale periodico a gradino si ha un'onda quadra:\ndove formula_43 sono gli istanti successivi equidistanti nel tempo. La risposta del circuito RC \u00e8:\nma bisogna distinguere i casi in cui formula_37 e formula_35, cio\u00e8 bisogna distinguere tra quando la durata dell'impulso formula_47 \u00e8 abbastanza lunga da permettere al condensatore di caricarsi quasi totalmente e quando invece questo non avviene. In pratica, poich\u00e9 la costante di tempo determina tutte le caratteristiche del circuito, bisogna verificare se formula_48 oppure formula_49, come nella figura a lato.\nRisposta in frequenza del circuito RC.\nVediamo come si comporta il circuito RC applicando un generatore di onda sinusoidale. In questo caso possiamo applicare la legge di Kirchhoff delle tensioni per il circuito:\ncon gli stessi ragionamenti fatti all'inizio possiamo riscrivere l'equazione come:\ne quindi risolvere l'equazione differenziale a coefficienti costanti con termine noto:\nnella quale formula_17 \u00e8 ancora la costante di tempo del circuito. La soluzione generale \u00e8 data dalla somma della soluzione dell'omogenea associata:\ne una soluzione particolare:\ndove K \u00e8 una costante. Dunque:\nAnche in questo caso abbiamo una risposta transitoria data dall'esponenziale, la quale in un primo tempo, prevale sulla risposta permanente, data da un'altra sinusoide. Perci\u00f2 per la durata del periodo di transizione la tensione ai capi di \"C\" prevale l'esponenziale e quindi essa si discosta dalla tensione sinusoidale di ingresso, dopo la fase transitoria la tensione ritorna ad essere una sinusoide con uguale pulsazione della tensione di ingresso. L'analisi di questo circuito pu\u00f2 anche essere fatta per mezzo del metodo simbolico utilizzando i fasori e la trasformata di Fourier, sostituendo alle grandezze sinusoidali i loro corrispondenti fasori: i risultati sono identici, in quanto vige la legge di Ohm simbolica anche per regimi sinusoidali. In alternativa si pu\u00f2 usare il metodo operatoriale pi\u00f9 generale della trasformata di Laplace.\nMetodo simbolico per la risposta in frequenza.\nUtilizzando il metodo simbolico:\nda cui si ricava subito la tensione di uscita ai capi del condensatore:\nPoich\u00e9 generalmente questa \u00e8 una grandezza complessa, essa varia in modulo e argomento:\nPer ritornare all'analisi nel tempo dobbiamo risostituire il modulo e l'argomento:\nDa questa ricaviamo le altre informazioni sul circuito:\nSi vede che il legame tra la tensione di uscita e quella di ingresso \u00e8 del tipo:\nin generale formula_65 \u00e8 chiamata funzione di rete o funzione di trasferimento ed \u00e8 sempre una funzione reale di variabile complessa formula_66. La sola funzione di rete permette di riconoscere per mezzo del modulo di formula_65 e della sua fase, la risposta del circuito in regime sinusoidale (o periodico in generale se si usa il metodo operatoriale). Nel circuito RC in questione l'andamento del modulo e della fase della funzione di rete \u00e8 mostrato in figura. Il valore per il quale:\ncio\u00e8:\n\u00e8 chiamata pulsazione di taglio (a volte anche detta frequenza di taglio in maniera impropria ma intuitiva poich\u00e9 formula_70) del circuito: dalla quale si possono dedurre le propriet\u00e0 filtranti del circuito. Infatti per formula_71 il modulo e l'argomento di formula_65 sono:\nal di sotto di questa frequenza cio\u00e8 per formula_74:\nci\u00f2 indica che la risposta \u00e8 quasi perfettamente identica all'ingresso senza sfasamento e variazione di ampiezza. Mentre per formula_76, cio\u00e8 per tutte le altre frequenze al di sopra della frequenza di taglio:\nquindi il segnale di uscita viene praticamente azzerato con sfasamento massimo. Il circuito RC \u00e8 un filtro passa-basso, per questo motivo.\nMetodo operatoriale per la risposta in frequenza.\nUtilizzando il metodo operatoriale con la trasformata di Laplace al circuito serie (generatore di tensione, resistenza, capacit\u00e0) otteniamo la trasformazione di equazioni differenziali (e integrali) in equazioni algebriche. Prelevando l'uscita in parallelo al condensatore: \nformula_78 e formula_79\nAdesso il circuito si risolve come un normale partitore di tensione, per ricavare la tensione sul condensatore:\nformula_80 \nPer ricavare la funzione di trasferimento formula_81 basta dividere l'equazione per la formula_82:\nformula_83\nanaloga al metodo ottenuto con i fasori."}
{"id": "2083139", "revid": "619191", "url": "https://it.wikipedia.org/wiki?curid=2083139", "title": "Reset (manga)", "text": " \u00e8 un manga scritto e disegnato da Tetsuya Tsutsui nel 2005, composto da un volume unico. In Italia \u00e8 stato pubblicato nel 2007 dalla J-Pop.\nTrama.\nUn ragazzo vede apparire improvvisamente nel cielo un'inquietante scritta: \u00abLa vostra vita \u00e8 un fallimento. Premete reset!\u00bb, quindi si uccide. In pochi giorni, altri suicidi vengono commessi. Shunsuke Kitamika, un giovane hacker che lavora per il governo, viene incaricato di dare un perch\u00e9 a queste strane morti e scopre un gioco on-line chiamato Dystopia. \nCon l'aiuto di Nohara Hitomishi, una giovane ragazza che ha perso da poco il marito, suicidatosi misteriosamente dopo aver partecipato al gioco, Shunsuke scopre i segreti inquietanti del gioco, che sembra troppo reale, e l'uomo che vi \u00e8 dietro."}
{"id": "2083140", "revid": "1543377", "url": "https://it.wikipedia.org/wiki?curid=2083140", "title": "Municipalit\u00e0 locale di Ventersdorp", "text": "La municipalit\u00e0 locale di Ventersdorp (in inglese Ventersdorp Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Dr Kenneth Kaunda, nella provincia del Nordovest.\nNel 2016 \u00e8 stata soppressa e accorpata alla municipalit\u00e0 locale di Tlokwe per costituire la municipalit\u00e0 locale di Tlokwe/Ventersdorp.\nIl suo territorio si estendeva su una superficie di ed era suddiviso in 5 circoscrizioni elettorali (\"wards\"). Il suo codice di distretto era NW401.\nGeografia fisica.\nConfini.\nLa municipalit\u00e0 locale di Ventersdorp confinava a nord e a ovest con quella di Ditsobola (Ngaka Modiri Molema), a nord con quelle di Kgetleng Rivier e Rustenburg (Bojanala), a est con quella di Merafong City, a sud con quelle di Tlokwe e City of Motlosana."}
{"id": "2083141", "revid": "125705276", "url": "https://it.wikipedia.org/wiki?curid=2083141", "title": "Pierre Casiraghi", "text": "Biografia.\nGli sono stati dati i nomi del suo bisnonno da parte materna Pierre de Polignac (o Pierre di Monaco), di suo nonno materno il principe Ranieri III di Monaco, e di suo padre Stefano.\nPierre aveva appena 3 anni al momento della morte di suo padre Stefano, deceduto a causa di un incidente avvenuto nel corso dei campionati del mondo offshore a Montecarlo. Egli rimase cos\u00ec solo con la madre e i fratelli maggiori Andrea e Charlotte.\nDopo il terzo matrimonio della madre col principe Ernesto Augusto di Hannover, ebbe un'altra sorella e la famiglia si trasfer\u00ec a Fontainebleau per essere pi\u00f9 vicina a Parigi e a Londra.\nDopo aver frequentato le scuole a Saint-R\u00e9my-de-Provence, si \u00e8 diplomato in Francia nel 2005 e ha studiato Economia alla Bocconi di Milano. Oltre al francese parla fluentemente l'italiano e l'inglese e un po' il tedesco.\nVita personale.\nDa studente universitario ha vissuto in Italia e ha diviso la sua vita tra Milano e Roma, pertanto la stampa, soprattutto quella italiana, gli dedica molto spazio. Durante i suoi anni di studio universitario a Milano presso l'ateneo privato Bocconi, \u00e8 stato fotografato con numerose modelle. Dal 2008 si \u00e8 legato all'ex modella, giornalista e conduttrice televisiva italiana Beatrice Borromeo.\nNel febbraio del 2012 Pierre Casiraghi \u00e8 stato per breve tempo ricoverato per le ferite riportate durante una colluttazione in un nightclub di Manhattan. Secondo i media, Casiraghi si sarebbe avvicinato al tavolo dell'uomo d'affari Adam Hock che si accompagnava alle modelle Natasha Poly, Anja Rubik e Valentina Zeljaeva. Le parole scambiatesi nel corso della serata degenerarono in una lite in cui Casiraghi venne coinvolto.\nPierre Casiraghi e Beatrice Borromeo si sono sposati civilmente il 25 luglio 2015 alle 12 presso il Palazzo dei Principi di Monaco in una cerimonia privata; a essa \u00e8 seguito una festa nei giardini del palazzo e un ballo la sera all'H\u00f4tel de Paris, in concomitanza con l'annuale grand gala della Croce Rossa.\nIl primo fine settimana di agosto ha invece visto svolgersi, nella cornice del lago Maggiore i festeggiamenti per il matrimonio religioso. Il 31 luglio gli sposi hanno accolto gli invitati sull'Isola Madre, mentre il 1\u00ba agosto 2015 si \u00e8 celebrato il matrimonio cattolico sull'Isolino di San Giovanni, l'unica isola privata delle Isole Borromee; la sera ha avuto luogo un ballo alla Rocca di Angera.\nIl 28 febbraio 2017 nasce il suo primo figlio, Stefano Ercole Carlo Casiraghi. Il primo nome \u00e8 un omaggio al padre di Pierre scomparso tragicamente nel 1990.\nIl 21 maggio 2018 nasce il suo secondo figlio, Francesco Carlo Albert Casiraghi.\nAttivit\u00e0 umanitarie e d'affari.\nDal 30 gennaio al 13 febbraio 2007, Pierre Casiraghi ha accompagnato la madre in un tour umanitario in Africa a sostegno delle popolazioni disagiate. Insieme visitarono il Niger, il Burundi, la Repubblica Democratica del Congo e il Sudafrica, sfruttando anche il fatto che la principessa Carolina ricopre il ruolo di presidente dell'AMADE Mondiale.\nNel giugno 2009 Casiraghi \u00e8 divenuto uno dei principali promotori della compagnia di costruzioni con sede a Monaco avviata da suo padre nel 1984, la ENGECO S.A.M., pur lasciando suo zio Marco alla guida della compagnia con l'incarico di presidente. Nella compagnia lavora anche il fratello maggiore Andrea Casiraghi."}
{"id": "2083143", "revid": "68179471", "url": "https://it.wikipedia.org/wiki?curid=2083143", "title": "Boan\u00e8rges", "text": ""}
{"id": "2083147", "revid": "1543377", "url": "https://it.wikipedia.org/wiki?curid=2083147", "title": "Registro degli operatori di comunicazione", "text": "Il Registro degli operatori di comunicazione, comunemente definito con l'acronimo ROC, \u00e8 uno specifico elenco istituito in Italia dalla legge 31 luglio 1997, n. 249, inglobando il Registro nazionale della Stampa italiana e il Registro nazionale delle imprese radiotelevisive, al quale debbono obbligatoriamente iscriversi i soggetti destinatari di concessioni o autorizzazione in materia di comunicazione.\nIn particolare:\nNel ROC, la cui tenuta e regolamentazione \u00e8 affidata all'Autorit\u00e0 per le garanzie nelle comunicazioni, sono altres\u00ec censite le infrastrutture di diffusione operanti nel territorio nazionale."}
{"id": "2083148", "revid": "287204", "url": "https://it.wikipedia.org/wiki?curid=2083148", "title": "Cavalli selvaggi (romanzo)", "text": "Cavalli selvaggi (\"All the Pretty Horses\") \u00e8 un romanzo dello scrittore statunitense Cormac McCarthy pubblicato nel maggio 1992. \u00c8 il primo romanzo della \"Trilogia della frontiera\".\nDal romanzo \u00e8 stato tratto il film \"Passione ribelle\" del 2000.\nTrama.\nJohn Grady Cole \u00e8 un cowboy sedicenne cresciuto nel ranch dei nonni nel Texas occidentale. Subito dopo la morte e il funerale del nonno di John Grady, il ragazzo apprende che il destino del ranch \u00e8 quello di essere venduto. Di fronte alla prospettiva di trasferirsi in citt\u00e0, John Grady invece sceglie di fuggire, convincendo il suo migliore amico, Lacey Rawlins ad accompagnarlo nella sua avventura. La coppia di ragazzi decide di mettersi in viaggio per raggiungere a cavallo il Messico, con la speranza di trovare lavoro come cowboy.\nPoco prima di attraversare la frontiera messicana, i due incontrano un ragazzo che dice di chiamarsi Jimmy Blevins. Apparentemente tredicenne, Blevins afferma di essere pi\u00f9 grande, ma le sue vere origini e il suo vero nome non vengono mai chiarite. Il cavallo del giovanissimo Blevins \u00e8 un baio enorme e fin troppo bello per appartenere ad un vagabondo, tuttavia il ragazzo insiste sulla sua propriet\u00e0. Tempo dopo aver attraversato la frontiera con il Messico, un improvviso temporale terrorizza oltremodo Blevins, che fugge per mettersi al riparo, perdendo il cavallo, la pistola e quasi tutto il resto dei suoi oggetti personali.\nDopo la tempesta, Blevins convince i due compagni di andare al villaggio pi\u00f9 vicino per cercare di ritrovare il suo bellissimo baio, dato che \u00e8 stato sicuramente preso da qualcuno. Trovato il cavallo, Blevins riesce a recuperarlo, ma, poco fuori dal villaggio, i tre si accorgono di essere inseguiti e fuggono. Blevins, molto pi\u00f9 veloce dei due compagni, decide di separarsi da Rawlins e John Grady, aiutandoli cos\u00ec a togliersi dal pericolo di essere catturati come ladri di cavalli.\nRawlins e John Grady continuano il loro viaggio in direzione sud e riescono a trovare lavoro in un grande ranch. John Grady, grazie alla sua eccezionale abilit\u00e0 nel domare i cavalli selvaggi, si guadagna anche la stima del ricco proprietario del ranch, che lo porta in casa e gli assegna migliori mansioni. Intanto John si avvicina sempre pi\u00f9 ad Alejandra, la bellissima figlia del proprietario del ranch, con la quale inizia una relazione sentimentale.\nBlevins lavora per un breve periodo di tempo, poi decide di ritornare al villaggio dove gli era stato rubato il cavallo, questa volta con l'intento di recuperare la sua pistola Colt. Nel corso della sua azione, Blevins spara e uccide un uomo. Le autorit\u00e0 messicane catturano Blevins e quindi riescono a rintracciare Rawlins e John Grady, considerati complici del giovanissimo assassino e ladro di cavalli. Tempo addietro il proprietario del ranch aveva protetto i due ragazzi dalle indagini, ma, dopo aver scoperto la relazione segreta fra John e la figlia Alejandra, li consegna ai poliziotti messicani.\nLe autorit\u00e0 decidono di imprigionare i tre giovani, senza che ci sia stato un regolare processo. Durante una sosta nel trasferimento in camion verso il carcere, con la complicit\u00e0 delle guardie messicane, il fratello dell'uomo ucciso da Blevins si vendica, uccidendo a sangue freddo il ragazzo. Detenuti in carcere, Rawlins e John Grady devono subire in silenzio la violenza degli altri prigionieri, che agiscono indisturbati senza intervento da parte delle guardie carcerarie. Per proteggersi dagli attacchi John Grady riesce ad acquistare un coltello, e, grazie alla sua arma, uccide un giovane che voleva assassinarlo durante la pausa in mensa.\nNel frattempo Alejandra scopre che Rawlins e John Grady sono detenuti e convince la zia a liberare i due ragazzi, in cambio della promessa di non rivedere mai pi\u00f9 John Grady. A seguito del pagamento di una somma di denaro i ragazzi vengono rilasciati: Rawlins ritorna subito negli Stati Uniti, mentre John Grady cerca di rivedere nuovamente Alejandra. Dopo un breve incontro, Alejandra decide di mantenere la promessa fatta alla famiglia e rifiuta la proposta di matrimonio di John Grady. Grady, deluso dall'addio di Alejandra, recupera il suo cavallo ed i cavalli di Blevins e Rawlins, e prende in ostaggio il capitano della polizia che aveva consentito l'assassinio di Blevins. In seguito, John Grady prova a far perdere le sue tracce, ma alla fine deve liberare il suo prigioniero e a sua volta viene lasciato andare dai suoi inseguitori. Infine il ragazzo attraversa di nuovo il fiume che segna il confine con gli Stati Uniti, dove cercher\u00e0 di trovare il proprietario originario del cavallo di Blevins.\nAccoglienza.\nIl romanticismo del libro (in contrasto con il nichilismo dei primi lavori di McCarthy) fu molto apprezzato dal pubblico. Fu il primo \"bestseller\" dell'autore, e vinse il National Book Award di quell'anno.\nOpere derivative.\nIl libro \u00e8 stato adattato nel 2000 nel film \"Passione ribelle\" (\"All the Pretty Horses\") per la regia di Billy Bob Thornton."}
{"id": "2083149", "revid": "599013", "url": "https://it.wikipedia.org/wiki?curid=2083149", "title": "Boan\u00e8rghes", "text": ""}
{"id": "2083152", "revid": "324378", "url": "https://it.wikipedia.org/wiki?curid=2083152", "title": "Programmi televisivi", "text": ""}
{"id": "2083154", "revid": "1543377", "url": "https://it.wikipedia.org/wiki?curid=2083154", "title": "Tumore venereo trasmissibile", "text": "Il Tumore Venereo Trasmissibile (TVT), o sarcoma di Sticker, \u00e8 una forma neoplastica, propria del cane e pi\u00f9 in generale dei canidi (sembra sia stata segnalata nello sciacallo e nella volpe) ad eziologia ignota.\nIn passato venne attribuita ad un retrovirus, data la sua natura trasmissibile (col coito). I primi esperimenti sembravano confermare tale ipotesi, giacch\u00e9 in diversi preparati patologici fu reperita una particella virus-simile nelle cellule (quelle patologiche). I dati certi a disposizione, comunque, sono molto frammentari e lacunosi. Non manca tra gli autori chi ha considerato questo tumore dovuto allo scambio di cellule tumorali da un soggetto all'altro, pi\u00f9 che di virus. In realt\u00e0 \u00e8 ormai noto che anche in molti animali (cane compreso) esista un sistema maggiore di istocompatibilit\u00e0 (detto 'DLA' nel cane), che garantisce sull'espressivit\u00e0 delle popolazioni antigeniche che sono proprie di ciascun individuo; il che \u00e8 ovviamente in contrasto con l'ipotesi di cui sopra.\nLa pratica applicazione di trapianti negli animali domestici peraltro \u00e8 ormai ricca di una vasta casistica che dimostri quanto sia necessario anche negli animali un protocollo post-operatorio immunosoppressore, per scongiurare le reazioni a tipo rigetto.\nSi tratta di uno dei tre soli noti cancri trasmissibili nei mammiferi; gli altri sono il tumore facciale del diavolo, un cancro che si manifesta nei diavoli della Tasmania, e il sarcoma contagioso del reticolo del criceto dorato.\nLe cellule tumorali sono esse stesse gli agenti infettivi e i tumori che si formano non sono geneticamente correlati al cane ospite. Anche se il genoma di un TVT deriva da un canide (probabilmente un cane, un lupo o un coyote), ora vive come un patogeno unicellulare che si riproduce asessualmente (ma \u00e8 una malattia sessualmente trasmissibile). L'analisi della sequenza del genoma suggerisce che si \u00e8 discostato dai canidi oltre 6.000 anni fa; forse molto prima. Le pi\u00f9 recenti stime del suo periodo di origine lo datano a circa 11.000 anni fa. Tuttavia, l'ultimo antenato comune del tumore \" esistente\" \u00e8 pi\u00f9 recente: probabilmente ha avuto origine da 200 a 2.500 anni fa.\nIl TVT canino fu inizialmente descritto dal veterinario russo M.A. Novinsky (1841-1914) nel 1876, quando dimostr\u00f2 che il tumore poteva essere trapiantato da un cane all'altro infettandolo con cellule tumorali.\nEziologia.\nI tumori venerei trasmissibili sono tumori istiocitici che possono essere trasmessi nei cani attraverso il coito, la leccata, il morso e l'annuso delle aree colpite dal tumore. L'idea che il tumore sia trasmissibile come un alloinnesto \u00e8 nata da tre importanti constatazioni. In primo luogo, i TVT possono essere indotti sperimentalmente solo tramite il trapianto di cellule tumorali vive, e non da cellule uccise o da filtrati cellulari. In secondo luogo, il cariotipo del tumore \u00e8 aneuploide ma ha dei cromosomi marcatori caratteristici in tutti i casi di tumori raccolti in diverse regioni geografiche. In terzo luogo, in tutti i tumori finora esaminati \u00e8 stato trovato un lungo inserimento di elementi nucleari intervallati (LINE-1) vicino a cMyc e pu\u00f2 essere usato come marcatore diagnostico per confermare che un tumore \u00e8 un TVT.\nLe cellule del TVT hanno meno cromosomi delle cellule normali. Le cellule canine hanno normalmente 78 cromosomi mentre le cellule tumorali contengono 57-64 cromosomi che hanno un aspetto molto diverso dai normali cromosomi canini. Tutti i cromosomi dei cani ad eccezione di X e Y sono acrocentrici, con un centromero molto vicino alla fine del cromosoma, mentre molti dei cromosomi dei TVT sono metacentrici o submetacentrici, con un centromero pi\u00f9 vicino al centro. Non ci sono prove che il tumore sia causato da un virus o da un organismo simile al virus. L'agente infettivo del tumore venereo trasmissibile \u00e8 la cellula tumorale stessa e il tumore \u00e8 di origine clonale. Tutte le cellule tumorali di questo tipo di tumore condividono un codice genetico estremamente simile che spesso, se non sempre, \u00e8 estraneo al DNA del loro ospite. In particolare, l'elemento LINE-1 nelle cellule tumorali si trova in una posizione diversa rispetto al normale DNA canino. Questo dimostra che i tumori non derivano dalla trasformazione indipendente cancerosa nei singoli animali. Piuttosto, le cellule tumorali maligne di un cane vengono trasferite da un cane all'altro.\nI tumori venerei trasmissibili sono pi\u00f9 comunemente riscontrati nei cani sessualmente attivi nella zona tropicale e nei climi subtropicali. La malattia si diffonde quando i cani si accoppiano, e pu\u00f2 anche essere trasmessa ad altre specie canine, come le volpi e i coyote. Una regressione spontanea del tumore pu\u00f2 verificarsi, probabilmente a causa di una risposta del sistema immunitario. Il TVT subisce un ciclo prevedibile: una fase di crescita iniziale di quattro-sei mesi (fase P), una fase stabile e una fase di regressione (fase R), anche se non tutti i TVT regrediscono. Il tumore spesso non si manifesta come metastasi (si manifesta in meno del 5% circa dei casi), tranne che nei cuccioli e nei cani immunodeficienti. La metastasi si verifica nei linfonodi regionali, ma pu\u00f2 essere osservata anche nella pelle, nel cervello, nell'occhio, nel fegato, nella milza, nel testicolo, nel retto e nel muscolo. Una biopsia \u00e8 necessaria per la diagnosi.\nIl successo di questa singola linea cellulare, ritenuta la pi\u00f9 lunga linea cellulare a propagazione continuativa al mondo, pu\u00f2 essere attribuito alla modalit\u00e0 di trasmissione del tumore in uno specifico sistema ospite. Sebbene il contatto diretto non sia generalmente una modalit\u00e0 di trasferimento altamente efficiente, i TVT approfittano dell'effetto stallone dei cani domestici. Un singolo maschio pu\u00f2 generare decine di cucciolate nel corso della sua vita, permettendo al tumore di infettare molte pi\u00f9 femmine di quanto potrebbe fare una specie monogama. La comprensione dell'epidemiologia dei TVT si propone di fornire informazioni per le popolazioni che possono essere esposte al TVT e informazioni sulla diffusione della malattia. I tumori venerei trasmissibili si trovano pi\u00f9 spesso in climi temperati dove ci sono grandi popolazioni di cani randagi, ma si sa poco sui dettagli della trasmissione.\nSegni e sintomi.\nNei cani maschi, il tumore colpisce il pene e il prepuzio. Nei cani di sesso femminile colpisce la vulva. Raramente sono colpiti la bocca o il naso. Il tumore ha spesso un aspetto simile ai cavolfiore. I segni del TVT genitale includono una secrezione dal prepuzio e in alcuni casi ritenzione urinaria da blocco dell'uretra. I segni di un TVT nasale includono le fistole, epistassi e altre secrezioni nasali, tumefazione e l'ingrandimento del linfonodo sottomandibolare.\nTrattamento.\nL'intervento chirurgico pu\u00f2 essere difficile a causa della posizione di questi tumori. L'intervento chirurgico comporta spesso la recidiva. La chemioterapia \u00e8 molto efficace per i TVT. La prognosi per una remissione completa con la chemioterapia \u00e8 eccellente. Gli agenti chemioterapici pi\u00f9 comuni utilizzati sono vincristina, vinblastina e doxorubicina. La radioterapia pu\u00f2 essere necessaria se la chemioterapia non funziona."}
{"id": "2083156", "revid": "287204", "url": "https://it.wikipedia.org/wiki?curid=2083156", "title": "Cluster (gruppo musicale)", "text": ""}
{"id": "2083158", "revid": "767487", "url": "https://it.wikipedia.org/wiki?curid=2083158", "title": "Cheiro", "text": "Biografia.\nCheiro (il nome deriva da chiromanzia) che si faceva chiamare anche Conte Louis Hamon o conte Leigh de Hamong per via di una nobilt\u00e0 mai dimostrata, era uno dei pi\u00f9 famosi chiromanti dell'epoca vittoriana.\nLeggeva i palmi delle mani; era astrologo, prediceva il futuro a molti personaggi illustri del suo tempo, celebre fu l'esempio di Oscar Wilde.\nL'incontro con Oscar Wilde.\nA casa di Blanche Roosevelt, WIlde si fece leggere le mani senza far capire che fosse lui (si era nascosto dietro ad una tenda per l'occasione). Cheiro osserv\u00f2 entrambe le mani: la sinistra che parlava della discendenza dei suoi genitori disse che era di stirpe regale, imperiosa, mentre nella sua mano destra, quella che vede il futuro personale, rivelava che a quarant'anni gli sarebbe crollato il mondo addosso, sarebbe stato esiliato da s\u00e9 stesso. Wilde allora aveva 38 anni: pochi anni dopo sarebbe stato incarcerato e avrebbe perso tutto quello che aveva. Egli, da sempre superstizioso, appena ascoltato queste parole abbandon\u00f2 senza dire una parola la casa.\nOpere.\nCheiro scrisse anche libri sull'esoterismo tuttora reperibili:"}
{"id": "2083172", "revid": "40059207", "url": "https://it.wikipedia.org/wiki?curid=2083172", "title": "Provincia di Barletta", "text": ""}
{"id": "2083178", "revid": "1305772", "url": "https://it.wikipedia.org/wiki?curid=2083178", "title": "Girolamo Panzetta", "text": "In un sondaggio giapponese del 2006 \u00e8 risultato essere il secondo italiano pi\u00f9 famoso nel paese dopo Leonardo da Vinci.\nBiografia.\nOriginario della provincia di Avellino ma cresciuto a Napoli, \u00e8 sposato con la giapponese Kikuko Yazawa, figlia di un produttore televisivo.\nSi laurea in economia dopo aver conseguito quella in architettura. Dal 1997 lavora nella televisione giapponese, diventando una sorta di emblema della cultura e delle tipicit\u00e0 italiane: nel suo primo programma televisivo su NHK, \"Itariagokaiwa\", si occupa di insegnare l'italiano ai telespettatori giapponesi. Il programma viene trasmesso per quindici anni, diventando uno tra i programmi pi\u00f9 longevi dell'emittente. Partecipa come ospite e commentatore sportivo in programmi su Fuji Television, TV Asahi e sulla stessa NHK; appare come reporter in programmi di cultura e in programmi di cucina e variet\u00e0 su Fuji TV, TV Asahi, NHK, NIHON TV, TOKYO TV; come presentatore su TBS. Conduce programmi di musica classica sulla TBS radio.\nLa sua immagine viene di frequente associata a vari prodotti, italiani e giapponesi, . Viene interpellato come moderatore e conduttore in convegni relativi a moda, costume e politica; inoltre \u00e8 comparso in spot pubblicitari e telegiornali. Si presta come modello su magazine femminili (\"STORY!\", \"CLASSY\" e \"BLENDA\") e sulla rivista di moda maschile \"LEON\", sulla cui copertina appare consecutivamente 151 volte in tredici anni (entrando per questo motivo nel Guinness dei primati). Contribuisce a rubriche di cucina su \"JUNON!\", \"DONNA!\", \"CLASSY!\" e \"OGGI\" e ad altre rubriche su \"Mr. HI FASHION\", \"Nikkei\", \"Sport Nippon\".\nHa preso parte all'opera teatrale \"Yoshimoto Gheeki Dan\" e al dorama \"Ore no Dandyism\" nel ruolo di se stesso. Ha prestato la voce a Luigi nell'edizione giapponese dei film d'animazione \"Cars - Motori ruggenti\", \"Cars 2\" e \"Cars 3\".\n\u00c8 autore di alcuni libri relativi alla cultura e alla cucina italiana: il primo libro \u00e8 stato \"Il paradiso degli italiani\" (\"Gokuraku itariagin ni naru hoho\"), saggio breve, venduto in due milioni di copie.\nPossiede un ristorante specializzato in cucina italiana chiamato \"Giromondo Kitchen\" nel distretto Aobadai di Tokyo.\nNel 2006 gli \u00e8 stato conferito il titolo di Cavaliere dell'Ordine della Stella d'Italia.\nIn Italia \u00e8 stato oggetto di diverse critiche, specialmente su internet, rivolte al suo personaggio secondo alcuni eccessivamente stereotipato e caricaturale."}
{"id": "2083180", "revid": "1543377", "url": "https://it.wikipedia.org/wiki?curid=2083180", "title": "Take Me as I Am (Mary J. Blige)", "text": "Take Me As I Am \u00e8 un brano R&amp;B della cantante statunitense Mary J. Blige, prodotto da Infinity e Ron Fair e scritto da Jordan Suecof, Ezekiel Lewis, Candice Nelson, Keri Hilson e Thabiso Nkhereanye per il settimo album in studio della cantante, \"The Breakthrough\". Il pezzo \u00e8 stato pubblicato come quarto e ultimo singolo tratto dal disco nell'estate del 2006, ed \u00e8 arrivato alla posizione numero 3 della Billboard Hot R&amp;B/Hip-Hop Songs.\nComposizione e testo.\nLa canzone \u00e8 composta principalmente su una base di pianoforte, violini e violoncelli, ed usa un campionamento di \"A Garden of Peace\", un pezzo del 1979 di Lonnie Liston Smith usato in passato gi\u00e0 da Jay-Z e Stacie Orrico; a proposito Smith ha dichiarato: \"Mary J. ha davvero catturato il mio sentimento originale con questa canzone, che manda un messaggio molto importante alle giovani donne di oggi. Abbi fiducia in te stessa, sii sincera con te stessa, e non cosa gli altri dicono e vogliono che tu sia!.\" Il testo della canzone \u00e8 un invito chiaro e deciso ad accettare la cantante cos\u00ec come \u00e8, o altrimenti non si avrebbe niente da lei. La canzone inizia descrivendo una donna che ha avuto molti alti e bassi nella vita, ma che ha accettato il suo passato e si rende conto che tutte le sue esperienze l'hanno resa quella che \u00e8 oggi. La donna \u00e8 rimasta forte nonostante abbiano cercato di indebolirla, e ha messo tutto questo nelle sue canzoni. Ora che \u00e8 matura e pi\u00f9 saggia, la donna non ha pi\u00f9 bisogno di farsi dire dagli altri cosa deve o non deve fare, perch\u00e9 \u00e8 sicura di s\u00e9 e ha chiesto consiglio a Dio. A questo punto la cantante esorta gli ascoltatori di chiedere anche a lei, visto che la donna in questione \u00e8 lei.\nVideo.\nIl videoclip del singolo \u00e8 stato diretto da Billie Woodruff e vede la cantante interpretare diversi ruoli femminili (come aveva fatto sei anni prima in \"Your Child\"). Durante il video i vari personaggi si incroceranno e incontreranno in alcune situazioni. Il primo personaggio che compare \u00e8 quello di una cameriera, che prepara i suoi figli per la scuola e cerca di spronare il marito a trovarsi un lavoro. Il secondo personaggio \u00e8 quello di una top model, che viene sostituita nel bel mezzo di un servizio fotografico da una modella bianca, mentre il terzo personaggio, una donna d'affari, segue il servizio. Quest'ultimo personaggio subisce le molestie sessuali di un suo collega, a cui risponde in maniera molto violenta per poi andarsene. Nel frattempo la modella si \u00e8 rinchiusa in bagno, dove scrive con un rossetto sullo specchio \"Take me as I am\" (\"Prendimi come sono\"), e decide di suicidarsi usando delle pillole, dopo aver letto un servizio di un giornale scandalistico che parla di un suo esaurimento. La manager entra nel bagno e trova la Mary modella svenuta, e quindi chiama aiuti.\nLa Mary cameriera litiga sul posto di lavoro, fa cadere dei piatti e se ne va attraversando il ristorante, dove siede a un tavolo il quarto personaggio, con occhiali da sole e capelli rossi. Questa ragazza cerca di attutire la fame prendendo un pezzo di pane, ma il suo compagno glielo vieta per problemi di linea, e le ordina cos\u00ec un'insalata. Il ragazzo quindi si alza e va al bancone, dove inizia a flirtare con un'altra giovane. Mary apre lo specchietto per controllare il proprio trucco e in questo modo assiste alla scena; allora scrive su un foglietto lasciato sul tavolo \"I can only be me\" (\"Posso essere solo me\"), si alza, prende un bicchiere d'acqua da un altro tavolo e lo getta addosso al ragazzo, per poi andarsene dal locale. La cameriera, che nel frattempo aveva incrociato in strada la manager, torna a casa e caccia fuori il compagno, che \u00e8 a letto a guardare la televisione.\nIn altre scene \u00e8 presente Mary semplicemente nelle vesti di cantante narratrice: in una scena, su uno sfondo nero, l'artista appare con le spalle nude e dei lunghi capelli biondi. In un'altra \u00e8 seduta a una finestra, ha i capelli castani raccolti in una grossa treccia e indossa degli stivali.\nIl video \u00e8 stato presentato in anteprima mondiale nel settembre del 2006 su 106 &amp; Park.\nRicezione.\nIl singolo ha avuto molto meno successo di quelli precedenti, ed \u00e8 arrivato nella Hot 100 solo al numero 58. Nella classifica R&amp;B invece ha avuto molto pi\u00f9 successo, tanto da arrivare al numero 3, dopo \"Be Without You\" che era arrivato al numero 1 e \"Enough Cryin\" al 2. Nella Hot Adult R&amp;B Airplay il singolo \u00e8 arrivato al numero 1. Al di fuori degli Stati Uniti il singolo non \u00e8 stato pubblicato.\nSpot.\nLa canzone \u00e8 stata usata per uno spot della Chevrolet mirato a pubblicizzare la nuova Chevy Tahoe, in cui compare la cantante stessa che esegue il brano, indossando un vestito molto elegante argentato e grandi orecchini dorati a cerchio. Lo spot di 30 secondi, chiamato \"Stripped Away\", \u00e8 stato girato dal regista premio Oscar Bill Condon presso il Kodak Theatre di Los Angeles, consueto scenario degli Oscar e delle finali di American Idol."}
{"id": "2083184", "revid": "79968", "url": "https://it.wikipedia.org/wiki?curid=2083184", "title": "M\u00e8che", "text": "M\u00e8ches \u00e8 il termine con cui si indica una tecnica di colorazione di alcune ciocche dei capelli umani.\nTipi di m\u00e8ches.\nNella maggior parte dei casi si tratta di rendere intere ciocche dei capelli di un colore pi\u00f9 chiaro rispetto a quello naturale (decolorazione). Esistono tuttavia diverse tecniche volte a creare effetti diversi sui capelli.\nNella tecnica chiamata \"chunky\", e diffusa soprattutto fra gli adolescenti i capelli vengono colorati di tonalit\u00e0 diverse rispetto a quelle naturali, utilizzando a volte anche tinte come il verde, il blu o il fucsia.\nIn altre tecniche non viene decolorata (o tinta) l'intera ciocca, ma soltanto la punta. Tra queste le pi\u00f9 note sono i colpi di sole, lo shatush, il balayage, il degrad\u00e9, lo splashlight e il bronde."}
{"id": "2083186", "revid": "1573940", "url": "https://it.wikipedia.org/wiki?curid=2083186", "title": "Acolhuacan", "text": "Acolhuacan (nota anche come Aculhuacan) (nahuatl: \"\u0101c\u014dlhuahc\u0101n\"; pronunciato a\u02d0ko\u02d0l\u02c8wa\u0294ka\u02d0n) fu una provincia precolombiana situata nella parte orientale della Valle del Messico, abitata dagli Acolhua. La sua capitale era Texcoco (Tetzcoco). Tra le altre \"altepetl\" (citt\u00e0-stato) ad Acolhuacan si ricordano Coatl Ichan, Ecatepec, Teotihuacan e Tepetlaoztoc."}
{"id": "2083187", "revid": "188323", "url": "https://it.wikipedia.org/wiki?curid=2083187", "title": "Husqvarna WRE 125", "text": ""}
{"id": "2083190", "revid": "110689827", "url": "https://it.wikipedia.org/wiki?curid=2083190", "title": "Carlo Papini", "text": " Fu direttore della casa editrice Claudiana dal 1965 al 1998.\nStudi.\nNel 1957 si laure\u00f2 con il massimo dei voti in giurisprudenza all'Universit\u00e0 di Genova con una tesi sul diritto matrimoniale anglosassone. Nel 2002 la Facolt\u00e0 valdese di teologia gli confer\u00ec la laurea \"honoris causa\" in Teologia.\nAttivit\u00e0 professionale.\nDal 1\u00ba gennaio 1965 al 28 febbraio 1998 diresse la casa editrice Claudiana di Torino dando un notevole sviluppo all'attivit\u00e0 editoriale. Ampli\u00f2 anche la parte commerciale, siglando accordi di distribuzione a livello nazionale e aprendo una nuova libreria Claudiana a Milano.\nPubblicazioni.\nOltre a vari articoli di carattere storico, in particolare sul \"Bollettino della Societ\u00e0 di studi valdesi\", pubblic\u00f2 presso la Claudiana:"}
{"id": "2083193", "revid": "287204", "url": "https://it.wikipedia.org/wiki?curid=2083193", "title": "Palazzo a Mare", "text": "Palazzo a Mare \u00e8 un sito archeologico del versante nord dell'isola di Capri, nel golfo di Napoli.\n\u00c8 costituito dai resti ancora ben conservati di uno splendido palazzo (\"palatium\") di origine imperiale, costruito probabilmente da Augusto ed in seguito modificato da Tiberio. Il palazzo era dotato anche di un ninfeo semicircolare e sembra fosse residenza estiva dell'imperatore. Secondo alcune fonti vi sarebbe stato esiliato l'ultimo Imperatore Romano Romolo Augusto.\nGli edifici del complesso sono stati saccheggiati nel XVIII e XIX secolo. Gli scavi della villa furono realizzati da Amedeo Maiuri a partire dal 1932."}
{"id": "2083201", "revid": "287204", "url": "https://it.wikipedia.org/wiki?curid=2083201", "title": "The Beat (gruppo musicale)", "text": ""}
{"id": "2083203", "revid": "228587", "url": "https://it.wikipedia.org/wiki?curid=2083203", "title": "Ceto", "text": ""}
{"id": "2083207", "revid": "901389", "url": "https://it.wikipedia.org/wiki?curid=2083207", "title": "Giuseppe Bencivenni Pelli", "text": "Biografia.\nGiuseppe Bencivenni Pelli (anche \"Giuseppe Pelli Bencivenni\"), ultimo esponente di una famiglia patrizia fiorentina estinta dopo la sua morte, rimase precocemente orfano di entrambi i genitori. Studi\u00f2 all'Universit\u00e0 di Pisa senza tuttavia conseguire il dottorato in diritto. Nel 1758 inizi\u00f2 la sua carriera di funzionario granducale, entrando nella Segreteria di Stato del Granducato di Toscana. Nel 1775 fu nominato direttore della Galleria degli Uffizi, incarico che mantenne fino al 1793. \nGiuseppe Bencivenni Pelli, esponente dell'Illuminismo toscano, fu autore di numerosi scritti, saggi e dissertazioni sui temi dell'arte e della cultura. Successore dell'erudito Giovanni Lami alla direzione delle \"Novelle letterarie\", fu anche autore di un'apprezzata opera monumentale in 80 volumi intitolata \"Efemeridi\", raccolta diaristica che ci offre un incredibile affresco della societ\u00e0 della seconda met\u00e0 del Settecento."}
{"id": "2083209", "revid": "767487", "url": "https://it.wikipedia.org/wiki?curid=2083209", "title": "Junius Coston", "text": "Nella NFL.\nScelto al draft dai Green Bay Packers, nella stagione 2005 ha giocato due partite ma nessuna da titolare.\nNella stagione 2006 ha giocato una sola partita ma non da titolare.\nNella stagione 2007 ha giocato 13 partite di cui 7 da titolare.\nIl 19 novembre 2008 firma un contratto con gli Oakland Raiders, ma poi gi\u00e0 il 25 novembre viene tagliato. Il 21 dicembre firma con i Detroit Lions ma non gioca nessuna partita. Il 15 maggio 2009 viene rilasciato."}
{"id": "2083210", "revid": "194702", "url": "https://it.wikipedia.org/wiki?curid=2083210", "title": "Giuseppe Pelli Bencivenni", "text": ""}
{"id": "2083211", "revid": "1705229", "url": "https://it.wikipedia.org/wiki?curid=2083211", "title": "Rambla de Catalunya", "text": "La Rambla de Catalunya \u00e8 una delle vie pi\u00f9 centrali di Barcellona che attraversa l'Eixample, da Pla\u00e7a Catalunya all'Avinguda Diagonal, non va confusa con la vicina Las Ramblas, pi\u00f9 tranquilla rispetto a quest'ultima.\n\u00c8 una via ricca soprattutto di esercizi commerciali e dove si possono trovare molti negozi di moda. Pu\u00f2 considerarsi come una prosecuzione delle Ramblas all'interno dell'Eixample e, tranne la prima parte (Pla\u00e7a Catalunya - Gran Via), \u00e8 costituita da un viale pedonale costeggiato da tigli e con una scultura a ciascun estremo: \"El toro sentado\" all'angolo con la Gran Via e \"La jirafa coqueta\" accanto all'Avinguda Diagonal. Entrambe le sculture, raffiguranti un toro e una giraffa presentati in posture umane, sono opera di Josep Granyer.\nLa \"Rambla de Catalunya\" \u00e8 inoltre ricca di edifici modernisti come la Casa Serra, realizzata da Josep Puig i Cadafalch e sede attuale della Diputaci\u00f3 di Barcellona, la Casa Fargas, realizzata da Enric Sagnier i Vilavecchia e la Casa Juncosa opera dell'architetto Salvador Vinals i Sabate.\nCuriosit\u00e0.\nA Natale la via viene decorata e illuminata, tanto da farne una particolare attrazione in citt\u00e0 durante questo periodo dell'anno .\nAlla Rambla de Catalunya numero 34 \u00e8 stato interamente girato il film \"Rec\"."}
{"id": "2083215", "revid": "128096", "url": "https://it.wikipedia.org/wiki?curid=2083215", "title": "Cittadella universitaria", "text": ""}
{"id": "2083224", "revid": "785863", "url": "https://it.wikipedia.org/wiki?curid=2083224", "title": "Cameron Phillips", "text": "Cameron Phillips \u00e8 un personaggio della serie televisiva \"\" interpretato da Summer Glau. Nella serie, Cameron \u00e8 un Terminator (un cyborg) con sembianze femminili inviato dal 2027 da John Connor con la missione di proteggere il se stesso pi\u00f9 giovane nel passato.\nPersonaggio.\nCameron \u00e8 un Terminator facente parte di una sconosciuta serie T-900 classe TOK-715. Come anche la serie 800, \u00e8 dotata di un endoscheletro di lega metallica ultraresistente rivestito da tessuti umani.\nSi differenzia dagli altri Terminator per varie caratteristiche: riesce a inghiottire cibo, percepire e imitare le emozioni umane, come piangere o ridere; dispone di una visuale in grado di cambiare in tre diverse modalit\u00e0, blu, rossa e multicolore (a differenza degli altri modelli, che hanno una visuale solo rossa), e possiede uno scanner su entrambe le mani, con i quali pu\u00f2 effettuare rapide scansioni su persone o oggetti. In caso di necessit\u00e0, pu\u00f2 anche effettuare autoriparazioni sul proprio endoscheletro.\nIn uno degli episodi della prima stagione un altro Terminator, inviato dal futuro per uccidere i combattenti della resistenza nel 2007, analizza Cameron durante un combattimento. Esso non \u00e8 in grado di identificare il suo modello, poich\u00e9 sulla visuale appare la scritta \"Cyborg sconosciuto\".\nMalgrado le delicate fattezze femminili, Cameron \u00e8 dotata di una forza sovrumana, riuscendo a tener testa anche al Terminator chiamato Cromartie. Riesce a percepire il calore e, come gli altri modelli, ha nel proprio database la conoscenza completa dell'anatomia umana, che utilizza sia per prestare cure mediche in caso d'emergenze sia per uccidere con precisione.\nSi apprende in un flashback che il suo aspetto esteriore \u00e8 stato copiato da una combattente della Resistenza umana di nome Allison Young, la quale viene catturata e interrogata sulla localizzazione del suo plotone e di John Connor. Dopo aver subito l'interrogatorio, il Terminator prende le sembianze di Allison Young e la uccide, rubandole il braccialetto che porta al polso, usato come una sorta di pass di riconoscimento dai membri della Resistenza. Successivamente viene scoperta e riprogrammata da John Connor, con l'intento di aiutare gli uomini contro le macchine. Rimarr\u00e0 con John Connor e ne far\u00e0 le veci di luogotenente, standogli sempre vicino.\nViene mandata indietro nel tempo per proteggere la versione adolescente di John Connor contro gli altri Terminator mandati dal futuro. Subisce un danneggiamento del proprio chip, il che, malgrado le riparazioni, la rende talvolta instabile. In un'occasione la sua programmazione originaria prende il sopravvento e Cameron tenta di uccidere il giovane John Connor."}
{"id": "2083226", "revid": "984922", "url": "https://it.wikipedia.org/wiki?curid=2083226", "title": "Dick Calkins", "text": "Biografia.\nCalkins era chiamato \"il tenente\" per il fatto di essere stato tenente per l'aviazione americana, sul fronte europeo nel corso della prima guerra mondiale."}
{"id": "2083228", "revid": "1728", "url": "https://it.wikipedia.org/wiki?curid=2083228", "title": "Arturo P\u00e9rez Reverte", "text": ""}
{"id": "2083230", "revid": "33689", "url": "https://it.wikipedia.org/wiki?curid=2083230", "title": "Zenone (console 448)", "text": " \nBiografia.\nProveniva dall'Isauria e aveva un fratello, morto prima del 448. Suo padre si chiamava probabilmente Longino.\nTra il 447 e il 451 fu \"magister militum per Orientem\". Uno dei suoi primi incarichi, nel 447, fu quello di comandare un forte contingente di Isaurici col compito di difendere Costantinopoli da Attila; all'epoca era probabilmente gi\u00e0 \"magister militum per Orientem\" e fu chiamato a difesa della capitale in quanto gli altri \"magistri\" erano lontani, impegnati nella campagna contro gli Unni. Per questa riuscita difesa della capitale ricevette il consolato per il 448.\nNel 449 e ancora nel 450 si oppose ai progetti del potente eunuco di corte Crisafio di ottenere il favore di Attila. Neg\u00f2 il proprio permesso al matrimonio tra il segretario di Attila, Costanzo, e la figlia di Saturnino, dando invece quest'ultima in moglie ad un proprio sostenitore, Rufo. Nel 450, alla corte imperiale si temeva l'ira di Zenone, nel caso questi fosse venuto a conoscenza dell'accordo stipulato con Attila.\nNel 451 fu nominato \"patricius\". Secondo Damascio, Zenone avrebbe voluto uccidere un imperatore, in una delle due congiure contro un imperatore organizzate da ufficiali pagani, ma mor\u00ec prima per una caduta da cavallo; secondo una ipotesi degli storici moderni, Zenone avrebbe voluto assassinare Teodosio II, ma la morte dell'imperatore rese inutile il piano. Zenone mor\u00ec durante il regno di Marciano.\nSecondo le fonti antiche, fu il prestigio ottenuto da Zenone che convinse il suo conterraneo, l'ufficiale Tarasis, che doveva scegliere un nome greco, ad optare per il nome Zenone col quale poi sal\u00ec al trono; alcuni studiosi moderni ipotizzano che l'imperatore Zenone fosse il figlio di Flavio Zenone. Fra i suoi sostenitori vi era il \"magister militum\" Apollonio, mentre Teodoreto di Cirro gli indirizz\u00f2 due lettere."}
{"id": "2083231", "revid": "1714743", "url": "https://it.wikipedia.org/wiki?curid=2083231", "title": "Baldovino II di Costantinopoli", "text": "Origine.\nBaldovino, secondo la \"Chronica Albrici Monachi Trium Fontium\", era il figlio ultimogenito del signore di Courtenay, Marchese consorte di Namur, che era stato Conte consorte e poi Conte reggente di Nevers d'Auxerre e di Tonnerre e che sar\u00e0 imperatore latino di Costantinopoli, Pietro II di Courtenay e della Marchesa di Namur e futura imperatrice reggente dell'impero latino di Costantinopoli, Iolanda di Fiandra, che, ancora secondo la \"Chronica Albrici Monachi Trium Fontium\", era la figlia secondogenita del Conte di Hainaut, Marchese di Namur e Conte di Fiandra, Baldovino V di Hainaut e della Contessa di Fiandra, Margherita d'Alsazia che, secondo la \"Flandria Generosa (Continuatio Claromariscensis)\" era la figlia femmina secondogenita del conte delle Fiandre, Teodorico di Alsazia (1099 circa \u2013 4 gennaio 1168) e di Sibilla d'Angi\u00f2 (1112 circa \u2013 1165).&lt;br&gt;Pietro II di Courtenay, sempre secondo la \"Chronica Albrici Monachi Trium Fontium a monacho novi monasterii hoiensis interpolata\" era figlio di Pietro e della moglie Elisabetta di Courtenay , che secondo la \"Historia Regum Francorum\" era figlia del signore di Courtenay, Rinaldo e della prima moglie Helvise di Donjon.\nBiografia.\nDopo la morte di suo zio, il fratello di sua madre, Iolanda, Enrico di Fiandra, Imperatore dell'Impero latino di Costantinopoli, nel 1216, il trono rimase vacante sino a che suo padre Pietro di Courtenay fu eletto Imperatore, come ci informa la \"Ex Historia Episcoporum Autissiodorensium\", che ci conferma anche che Pietro e Iolanda furono incoronati a Roma da papa Onorio IIi, il 9 aprile 1217.Dopodich\u00e9, attraversato l'Adriatico, con navi veneziane, mentre Iolanda continu\u00f2 la navigazione sino a Costantinopoli; secondo il \"Recueil des historiens des croisades. Historiens occidentaux. Tome second\" Iolanda, che era incinta, pass\u00f2 dal principato di Acaia, dove fu ben accolta da Goffredo I di Villehardouin e si accordarono per il matrimonio della figlia di Pietro e Iolanda, Agnese, col figlio di Goffrdo I, Goffredo II di Villehardouin; quindi prosegu\u00ec per Costantinopoli, dove poco dopo il suo arrivo, partor\u00ec l'ultimogenito, Baldovino e dove esercit\u00f2 la reggenza per conto del marito, Pietro, che, con un potente esercito di 5.500 uomini, combattendo contro il Despotato d'Epiro, mise l'assedio a Durazzo, che non si arrese; per cui abbandonato l'assedio, Pietro si diresse verso Costantinopoli, ma durante il tragitto, sulle montagne dell'Albania, fu sconfitto e catturato, dal despota dell'Epiro, Teodoro I.\nSiccome non si conobbe mai il destino di Pietro, dopo la cattura (probabilmente fu ucciso), Iolanda dovette regnare come reggente. La nuova imperatrice si alle\u00f2 con i Bulgari per combattere contro i vari Stati bizantini e, per arginare l'avanzata dei Greci in Asia minore, sigl\u00f2 la pace con Teodoro I Lascaris dell'Impero di Nicea, dandogli in moglie sua figlia Maria.\nDopo circa due anni, nel (1219), per\u00f2, Iolanda mor\u00ec.Le succedette il suo secondo figlio Roberto di Courtenay, poich\u00e9 il primogenito aveva rifiutato il trono. Siccome Roberto rimase in Francia fino al 1221 tecnicamente il trono rimase vacante fino a quel momento.\nSuo fratello, l'imperatore, Roberto di Courtenay, mor\u00ec in Morea, nel 1228, mentre stava ritornando a Costantinopoli dall'Italia; gli succedette Baldovino, che era ancora un ragazzo di soli undici anni, cosa che obbligava alla nomina di un Reggente; fu scelto l'ottantenne Giovanni di Brienne che era un vecchio soldato e rivendicava il titolo di re di Gerusalemme), che, avrebbe svolto questo compito fino alla sua morte, e quando Baldovino II avesse raggiunto i vent'anni, avrebbero governato insieme; nel frattempo Baldovino era stato fidanzato con la figlia di Giovanni, Maria di Brienne.\nBaldovino ereditava una situazione difficile, l'impero latino non aveva fatto altro che ridimensionarsi dopo la morte di Baldovino I, primo imperatore latino, Costantinopoli era minacciata dai niceni, bulgari e epirioti. Baldovino II si trovava a governare sulla quasi sola Costantinopoli. La situazione finanziaria dello stato latino, era disperata, se questo stato rimaneva in vita era solamente grazie ai tributi che riceveva in aiuto dagli altri stati europei e dall'aiuto navale della Repubblica di Venezia.&lt;br&gt;Dopo che era scaduto il patto di non aggressione, si attendeva un attacco a Costantinopoli da parte di Teodoro I d'Epiro, che aveva conquistato Adrianopoli, ma, nel 1230, prefer\u00ec attaccare il suo alleato, Ivan Asen II, zar di Bulgaria, che a Klokotnica, venne sconfitto, fatto prigioniero ed accecato; l'impero bulgaro si espanse e diede sicurezza anche a Giovanni III Vatatze, imperatore di Nicea, avendogli eliminato un pretendente al trono di Costantinopoli.&lt;br&gt;Nel 1235, Bulgari e Niceni, ormai alleati strinsero un assedio per terra e per mare a Costantinopoli, strenuamente difesa da Giovanni di Brienne, e riprovarono l'anno dopo, ma fu salvata dall'intervento di Goffredo II di Villehardouin, principe d'Acaia.\nNel 1236 Baldovino and\u00f2 in Occidente, s\u00ec rec\u00f2 a Roma, in Francia e nelle Fiandre, cercando di raccogliere denaro e uomini per recuperare il territorio perduto dai suoi predecessori. Nel 1237 i baroni avevano dato in pegno a Venezia la reliquia della corona di spine (ricavandone 13.134 monete d'oro), ma non riuscendo a riscattarla, cedettero l'opzione a Luigi IX il Santo, che pag\u00f2 i creditori e la port\u00f2 a Parigi.&lt;br&gt;Nel contempo Baldovino pretese che gli fossero restituiti i suoi possedimenti nelle Fiandre e il marchesato di Namur, che, secondo la \"Chronica Albrici Monachi Trium Fontium\", alla morte di suo fratello, Enrico II, Marchese di Namur (\"comite Namucensi Henrici puero\"), nel 1229, era stato occupato dal marito di sua sorella Margherita, Enrico I, Conte di Vianden. Anche Ferdinando del Portogallo, conte di Fiandra avrebbe voluto succedergli nel titolo; ma trovandolo gi\u00e0 occupato dalla sorella di Enrico II, Margherita, Ferdinando si accontent\u00f2 di due castelli: Vieuville, nei pressi di Charleroi e Golzinne, nei pressi di Namur; Margherita era succeduta al fratello come Margherita II; nonostante la resistenza di Margherita, Baldovino, con l'appoggio del re di Francia, Luigi IX il Santo e la contessa di Fiandra, Giovanna di Costantinopoli, cugina prima di Margherita e Baldovino, quest'ultimo ottenne il marchesato di Namur e i castelli di Vieuville e Golzinne.\nBaldovino II divenne unico Imperatore quando comp\u00ec vent'anni, nel 1237, alla morte di Giovanni di Brienne, allorch\u00e9 l'Impero si era ridotto quasi alla sola citt\u00e0, sempre pi\u00f9 povera e spopolata e Baldovino era ancora in Europa, dove i suoi sforzi non avevano avuto molto successo, avendo raccolto un gruppo non molto numeroso di cavalieri franchi. Finalmente, nell'estate del 1239, pot\u00e9 iniziare il viaggio di rientro, via terra, alla guida di un esercito di circa 30.000 uomini, e, all'inizio del 1240, arriv\u00f2 a Costantinopoli, dopo aver attraverso la Germania e l'Ungheria) e avuto il permesso di attraversare anche la Bulgaria. In quello stesso anno fu incoronato a Santa Sofia.\nI suoi tentativi, tuttavia, furono fallimentari, in quanto faceva fatica a pagare le truppe e iniziarono ben presto le diserzioni in favore dell'Impero di Nicea.&lt;br&gt;In quel periodo, Baldovino pens\u00f2 di poter far fidanzare una sua parente al sultano selgiuchide Kaykhusraw II; in una lettera alla regina madre di Francia, Bianca di Castiglia, propose una sua nipote, figlia di sua sorella, Elisabetta.\nNel 1245, Baldovino, nominando reggenti la moglie, l'imperatrice Maria, e Filippo di Toucy, comp\u00ec nuovamente un nuovo viaggio in Occidente, prima in Italia e poi in Francia, dove partecip\u00f2 al Concilio di Lione I e poi trascorse due anni alla ricerca di soccorsi, andando persino a Londra da Enrico III d'Inghilterra, e, trovandosi nuovamente in Francia, nel 1247, prima di tornare in oriente, fece giurare ai notabili ed ai militari di Namur, che nel caso di sua morte, senza una sua discendenza diretta il marchesato sarebbe andato a sua sorella, Margherita, o a una delle altre sorelle ancora in vita, Elisabetta e/o Agnese; queste disposizioni le scrisse nel suo testamento.\nRientrato a Costantinopoli, con l'Impero in dissesto economico, nel 1248, Baldovino fu costretto a vendere il piombo del tetto del suo palazzo, fu poi costretto a richiedere nuovi prestiti presso i mercanti veneziani i quali lo costrinsero a inviare presso di loro suo figlio, Filippo di Courtenay, come pegno finch\u00e9 il padre non avesse pagato. Filippo fu poi rilasciato quando Alfonso X di Castiglia pag\u00f2 i debiti di Baldovino.\nNel 1249 fu a Damietta da Luigi IX di Francia, dove ricevette molto denaro in cambio di reliquie.\nIl suo regno vide la decadenza dell'Impero Latino, ormai ridotto alla sola capitale Costantinopoli, la cui popolazione era scesa a meno di 35.000 persone mentre dai Balcani e dall'Anatolia i Bizantini dell'Impero di Nicea si preparavano alla riconquista degli ultimi territori in mano ai Latini. I Bizantini tentarono un primo assalto nel 1260, che fu respinto da Baldovino II solo grazie all'aiuto veneziano; fu stipulata quindi una tregua.\nPochi mesi dopo, tuttavia, nella notte tra il 25 e il 26 luglio 1261 il generale bizantino Alessio Strategopulo, approfittando del fatto che la guarnigione della capitale e la marina veneziana era lontana dalla citt\u00e0 ad assediare un forte sulla costa del Mar Nero, riconquist\u00f2 Costantinopoli.\nGli ultimi anni.\nBaldovino non pot\u00e9 reagire all'assalto dei Niceni e fu costretto a cercare scampo nella fuga, insieme alla famiglia e alla corte, su di una nave veneziana: finiva cos\u00ec l'Impero latino d'Oriente. Baldovino II riusc\u00ec a raggiungere Negroponte e, fatta tappa ad Atene e in Puglia, infine arriv\u00f2 in Francia. In Francia e presso i paesi europei continu\u00f2 ad essere considerato come il legittimo Imperatore titolare, cercando di ottenere aiuti per riconquistare Costantinopoli ma senza molto successo.&lt;br&gt;Nel gennaio del 1266, Baldovino vendette i suoi diritti sul regno di Tessalonica.\nNel 1263, Baldovino vendette a Guido di Dampierre la contea di Namur, che era stata conquistata alcuni anni prima da Enrico V di Lussemburgo.\nNel 1267 si rec\u00f2 in sud Italia, presso la corte di Carlo d'Angi\u00f2, dove nel maggio dello stesso anno Baldovino firm\u00f2 il trattato di Viterbo con cui Carlo si sarebbe impegnato ad armare un esercito e una marina allo scopo di restaurare l'Imperatore, in cambio dei diritti su tutta la Grecia; ma la riconciliazione del Basileus bizantino Michele VIII con la Chiesa cattolica fece fallire il progetto. In seguito a ci\u00f2 l'Imperatore e il figlio Filippo vissero stabilmente presso la corte di Carlo d'Angi\u00f2. Nell'ottobre 1273, secondo il \"Chronicon Guillelmi de Nangiaco\", Filippo, il figlio di Baldovino (\"Balduino imperatore...Philippus eiusdem filius\") sposava Filippa Beatrice, figlia di Carlo (\"filiam Karoli regis Sicili\u00e6\") : le nozze furono celebrate a Foggia. \nPochi giorni dopo Baldovino mor\u00ec a Barletta, nella cui chiesa madre verr\u00e0 sepolto. L'informazione ci viene tramandata da una lettera scritta da Carlo I d'Angi\u00f2 a Maroldo de Curtesio di Barletta il 27 ottobre 1273, la quale recita:\nMatrimonio e discendenza.\nBaldovino (\"Balduini iuveni qui est heres illius imperii, filius comitis Petri\") aveva sposato, nel 1234, come conferma la \"Chronica Albrici Monachi Trium Fontium\", Maria di Brienne (\"filiam suam Mariam\") (1225 - 1275), figlia di Giovanni di Brienne (\"rex vero Iohannes super Grecos\") e di Berenguela di Le\u00f3n, figlia del re di Le\u00f3n, Alfonso IX e della seconda moglie Berenguela I, regina di Castiglia.&lt;br&gt;Baldovino e Maria ebbero un solo figlio:"}
{"id": "2083233", "revid": "71705807", "url": "https://it.wikipedia.org/wiki?curid=2083233", "title": "Imperatore latino", "text": ""}
{"id": "2083241", "revid": "6923", "url": "https://it.wikipedia.org/wiki?curid=2083241", "title": "Casa Serra", "text": "La Casa Serra (\"Can Serra\" in catalano) \u00e8 un edificio modernista che si trova al numero 126 della Rambla de Catalunya di Barcellona.\nLa Casa Serra venne progettata nel 1903 da Josep Puig i Cadafalch e, nel 2001, venne dichiarata dalla Generalitat de Catalunya \"Bene Culturale di Interesse Nazionale\" ed \u00e8 sede della Diputaci\u00f3 de Barcelona."}
{"id": "2083242", "revid": "767487", "url": "https://it.wikipedia.org/wiki?curid=2083242", "title": "Malcolm Milne", "text": "Portabandiera dell'Australia durante la cerimonia di apertura dei X Giochi olimpici invernali di , \u00e8 stato il primo atleta del suo Paese a vincere una gara di Coppa del Mondo e primo non europeo a imporsi in una discesa libera.\nEra fratello di Ross, a sua volta sciatore alpino di alto livello.\nBiografia.\nSciatore polivalente e originario di Thredbo, Malcolm Milne debutt\u00f2 in campo internazionale in occasione dei X Giochi olimpici invernali di dove, dopo esser stato portabandiera dell'Australia durante la cerimonia di apertura, si classific\u00f2 24\u00ba nella discesa libera, 33\u00ba nello slalom gigante e 24\u00ba nello slalom speciale.\nOttenne il suo primo risultato di rilievo in Coppa del Mondo nella discesa libera del 14 dicembre 1969, disputata a Val-d'Is\u00e8re, che vinse davanti allo svizzero Jean-Daniel D\u00e4twyler e all'austriaco Karl Schranz; quel successo rimase anche il suo unico podio nel circuito. Nel febbraio seguente partecip\u00f2 ai Mondiali disputati in Val Gardena, aggiudicandosi la medaglia di bronzo nella stessa specialit\u00e0.\nIl suo ultimo piazzamento in Coppa del Mondo fu il 6\u00ba posto ottenuto in discesa libera il 15 gennaio 1972 sulla Streif di Kitzb\u00fchel; in seguito prese ancora parte agli XI Giochi olimpici invernali di piazzandosi 23\u00ba nella discesa libera, 29\u00ba nello slalom gigante e 24\u00ba nello slalom speciale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2083243", "revid": "486946", "url": "https://it.wikipedia.org/wiki?curid=2083243", "title": "Yolanda di Costantinopoli", "text": ""}
{"id": "2083248", "revid": "1543377", "url": "https://it.wikipedia.org/wiki?curid=2083248", "title": "NBA All-Star Game 1966", "text": "L'NBA All-Star Game 1966, svoltosi a Cincinnati, vide la vittoria finale della Eastern Division sulla Western Division per 137 a 94.\nAdrian Smith, dei Cincinnati Royals, fu nominato MVP della partita."}
{"id": "2083251", "revid": "767487", "url": "https://it.wikipedia.org/wiki?curid=2083251", "title": "Josep Granyer", "text": "Studi\u00f2 alla Scuola delle Belle Arti di Barcellona e nel 1917 fond\u00f2 il gruppo \"Els Evolucionistes\", insieme a scultori come Apel\u00b7les Fenosa e Joan Rebull, con i quali collabor\u00f2 completando la sua formazione artistica.\nFu grande amico di Angel Ferrant e membro attivo dell'avanguardia del tempo, aderendo al \"Manifesto del Gruppo di artisti indipendenti\".\nAlla fine della guerra civile spagnola, realizz\u00f2 delle sculture nelle quali i soggetti animali compivano attivit\u00e0 umane, come le due sculture che si trovano sulla Rambla de Catalunya di Barcellona:"}
{"id": "2083255", "revid": "1543377", "url": "https://it.wikipedia.org/wiki?curid=2083255", "title": "Parrocchie della diocesi di Vicenza", "text": "Le parrocchie della diocesi di Vicenza sono 355 distribuite in un'area che comprende comuni della provincia di Vicenza, della provincia di Padova e della provincia di Verona.\nVicariati.\nLe parrocchie sono raggruppate in 19 vicariati che, a loro volta possono essere suddivisi in unit\u00e0 pastorali.\nVicariato urbano.\nComprende le parrocchie dei comuni di Creazzo e Vicenza. La popolazione del territorio ammonta a 137.123 unit\u00e0.\nVicariato di Arsiero-Schio.\nComprende le parrocchie dei comuni di Arsiero, Laghi, Pedemonte, Posina, Santorso, Schio, Torrebelvicino, Valli del Pasubio e Velo d'Astico e della frazione Forni di Valdastico. La popolazione del territorio ammonta a 61.249 unit\u00e0. \n8.170 unit\u00e0.\nComprende le parrocchie dei comuni di La popolazione del territorio ammonta a 31.136 unit\u00e0.\nVicariato di Bassano del Grappa-Ros\u00e0.\nComprende le parrocchie dei comuni di Bassano del Grappa, Nove, Cartigliano, Ros\u00e0, Tezze sul Brenta e delle frazioni Santa Croce Bigolina di Cittadella, San Giuseppe e San Zeno di Cassola; non vi sono comprese le frazioni Campagnari-Laghi di Tezze sul Brenta, Campese e Rubbio di Bassano del Grappa (diocesi di Padova). La popolazione del territorio ammonta a 92.172 unit\u00e0.\nVicariato di Camisano Vicentino.\nComprende le parrocchie dei comuni di Camisano Vicentino, Campodoro, Gazzo, Grumolo delle Abbadesse e Torri di Quartesolo e della frazione Poiana di Granfion di Grisignano di Zocco. La popolazione del territorio ammonta a 34.547 unit\u00e0.\nVicariato di Castelnovo.\nComprende le parrocchie dei comuni di Caldogno, Costabissara, Gambugliano, Isola Vicentina e Monteviale. La popolazione del territorio ammonta a 31.873 unit\u00e0.\nVicariato dei Colli Berici.\nComprende le parrocchie dei comuni di Arcugnano e Zovencedo e della frazione San Giovanni in Monte di Barbarano Mossano. La popolazione del territorio ammonta a 8.199 unit\u00e0.\nVicariato di Cologna Veneta.\nComprende le parrocchie dei comuni di Cologna Veneta, Pressana, Roveredo di Gu\u00e0, Veronella, Zimella; non vi sono comprese la parrocchie delle frazioni Santo Stefano e Volpino di Zimella (vicariato di San Bonifacio) e di Miega di Veronella (diocesi di Verona). La popolazione del territorio ammonta a 19.835 unit\u00e0.\nVicariato di Dueville.\nComprende le parrocchie dei comuni di Dueville, Montecchio Precalcino e Monticello Conte Otto e della frazione Novoledo di Villaverla. La popolazione del territorio ammonta a 30.945 unit\u00e0.\nVicariato di Fontaniva-Piazzola sul Brenta.\nComprende le parrocchie dei comuni di Carmignano di Brenta, Grantorto, Piazzola sul Brenta e San Giorgio in Bosco, Fontaniva e San Pietro in Gu e della frazione Facca di Cittadella; non vi appartiene la parrocchia della frazione Sant'Anna Morosina di San Giorgio in Bosco (diocesi di Padova). La popolazione del territorio ammonta a 43.673 unit\u00e0.\nVicariato di Lonigo.\nComprende le parrocchie dei comuni di Alonte, Gambellara, Lonigo, Montebello Vicentino, Sarego e Val Liona. La popolazione del territorio ammonta a 37.180 unit\u00e0.\nVicariato di Malo.\nComprende le parrocchie dei comuni di Malo, Marano Vicentino, Monte di Malo, San Vito di Leguzzano e Villaverla e della frazione Montepulgo di Cornedo Vicentino; non vi \u00e8 compresa la parrocchia della frazione Novoledo di Villaverla (vicariato di Dueville). La popolazione del territorio ammonta a 35.265 unit\u00e0.\nVicariato di Marostica.\nComprende le parrocchie dei comuni di Breganze, Colceresa, Marostica, Pianezze, Sarcedo e Schiavon; non vi sono comprese le parrocchie delle frazioni Crosara, Pradipaldo, San Luca e Valle San Floriano di Marostica e Mure di Colceresa (diocesi di Padova). La popolazione del territorio ammonta a 36.517 unit\u00e0.\nVicariato di Montecchio Maggiore.\nComprende le parrocchie dei comuni di Altavilla Vicentina, Brendola, Montecchio Maggiore e Sovizzo. La popolazione del territorio ammonta a 49.064 unit\u00e0.\nVicariato di Noventa Vicentina.\nComprende le parrocchie dei comuni di Agugliaro, Albettone, Asigliano Veneto, Campiglia dei Berici, Noventa Vicentina, Orgiano, Pojana Maggiore e Sossano. La popolazione del territorio ammonta a 27.885 unit\u00e0.\nVicariato della Riviera Berica.\nComprende le parrocchie dei comuni di Barbarano Mossano, Castegnero, Longare, Nanto e Villaga e della frazione Colz\u00e8 di Montegalda; non vi \u00e8 compresa la parrocchia della frazione San Giovanni in Monte di Barbarano Mossano (vicariato dei Colli Berici). La popolazione del territorio ammonta a 18.851 unit\u00e0.\nVicariato di San Bonifacio-Montecchia di Crosara.\nComprende le parrocchie dei comuni di Arcole, Montecchia di Crosara, Ronc\u00e0, San Giovanni Ilarione e San Bonifacio e delle frazioni Santo Stefano e Volpino di Zimella e Brognoligo e Costalunga di Monteforte d'Alpone. La popolazione del territorio ammonta a 47.455 unit\u00e0. \nVicariato di Sandrigo.\nComprende le parrocchie dei comuni di Bolzano Vicentino, Bressanvido, Quinto Vicentino, Pozzoleone e Sandrigo. La popolazione del territorio ammonta a 24.633 unit\u00e0.\nVicariato di Val del Chiampo.\nComprende le parrocchie dei comuni di Altissimo, Arzignano, Chiampo, Crespadoro, Montorso Vicentino, Nogarole Vicentino, San Pietro Mussolino e Zermeghedo. La popolazione del territorio ammonta a 52.175 unit\u00e0.\nVicariato di Valdagno.\nComprende le parrocchie dei comuni di Brogliano, Castelgomberto, Cornedo Vicentino, Recoaro Terme, Trissino e Valdagno; non vi \u00e8 compresa la parrocchia della frazione Montepulgo di Cornedo Vicentino (vicariato di Malo). La popolazione del territorio ammonta a 66.949 unit\u00e0."}
{"id": "2083257", "revid": "1543377", "url": "https://it.wikipedia.org/wiki?curid=2083257", "title": "Municipalit\u00e0 locale di Tlokwe", "text": " \nLa municipalit\u00e0 locale di Tlokwe (in inglese Tlokwe Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Dr Kenneth Kaunda, nella provincia del Nordovest.\nNel 2016 \u00e8 stata soppressa e accorpata alla municipalit\u00e0 locale di Ventersdorp per costituire la municipalit\u00e0 locale di Tlokwe/Ventersdorp.\nIl suo territorio si estendeva su una superficie di ed era suddiviso in 21 circoscrizioni elettorali (\"wards\"). Il suo codice di distretto era NW402.\nLa municipalit\u00e0 era anche chiamata Potchefstroom.\nGeografia fisica.\nConfini.\nLa municipalit\u00e0 locale di Tlokwe confinava a nord con quelle di Merafong City e Ventersdorp a est con quella di Emfuleni (Sedibeng/Gauteng), a sud con quelle di Ngwathe e Moqhaka (Fezile Dabi/Free State) e a ovest con quella di City of Motlosana."}
{"id": "2083258", "revid": "599013", "url": "https://it.wikipedia.org/wiki?curid=2083258", "title": "Kinkaku-ji", "text": "Il , o Tempio del padiglione d'oro (pi\u00f9 spesso semplicemente \"Padiglione d'oro\"), \u00e8 il reliquario di , che si trova a Kyoto, Giappone.\nStoria.\nPagoda d'oro: , chiamata anche .\nCostruita nel 1397 come villa per lo sh\u014dgun Ashikaga Yoshimitsu (1358-1408. Figlio di \"Ashikaga Yoshiakira\", fu il terzo sh\u014dgun dello shogunato Ashikaga. Ricevette il titolo di \"Seii Taishogun\" nello stesso anno della morte del padre Yoshiakira nel 1367. Nel 1374 prese il giovane Zeami Motokiyo sotto la sua ala protettrice. Yoshimitsu \u00e8 particolarmente noto per essere stato l'unificatore del Paese, diviso sin dall'inizio dello shogunato cinquant'anni prima, ponendo fine al periodo delle \"Corti del Nord e del Sud\" (Nanboku-ch\u014d), nel 1392. Con questo gesto riusc\u00ec a instaurare una forte autorit\u00e0 dello shogunato di Muromachi su tutto il Paese, soprattutto nei confronti dei vari daimy\u014d regionali. Nel 1394 Yoshimitsu scelse il governo del chiostro e abdic\u00f2 in favore del figlio Yoshimochi, mantenendo per\u00f2 intatta la sua autorit\u00e0 fino alla sua morte. Nel 1404 un'ambasciata Ming arriv\u00f2 in Giappone con un sigillo destinato al \"\"Re del Giappone\"; l'ambasciatore fu ricevuto da Yoshimitsu, che ricevette il dono e rispose per lettera firmandosi con \u00ab\"Il Re del Giappone, vostro vassallo Monamoto D\u014dgi\"\u00bb (\u65e5\u672c\u570b\u738b\u6e90\u9053\u7fa9) utilizzando il suo nome monastico, probabilmente al fine di migliorare le relazioni diplomatiche e commerciali con la Cina, degenerate anche a causa della pirateria (\"wako\") a cui il governo cinese tentava di porre un freno. Dopo che \"Yoshimitsu\" mor\u00ec nel 1408, la sua villa divenne il \"Tempio del padiglione dorato\"\" (\"Kinkaku-ji\"). Fu suo figlio che convert\u00ec l'edificio in un tempio Zen della scuola Rinzai. Il tempio bruci\u00f2 due volte durante la guerra degli \u014cnin.\nIl 2 luglio 1950, alle 2:30 del mattino, il Padiglione d'oro fu incendiato da un monaco, un novizio di 22 anni, Hayashi Yoken, che subito dopo tent\u00f2 il suicidio. Sopravvissuto, fu condannato a sette anni di prigione, ma ben presto ne usc\u00ec grazie a una diagnosi di malattia mentale. Mor\u00ec di tubercolosi nel 1956.\nL'edificio attuale \u00e8 datato 1955 e fu ristrutturato nel 1987, il tetto fu ricostruito nel 2003. Vi \u00e8 uno stupendo parco (kaiy\u016b-shiki) che cinge l'aurea pagoda. La struttura \u00e8 circondata da uno stagno, chiamato , vi sono molte isole e pietre che rappresentano la storia della creazione secondo il Buddismo.\nStruttura.\nSotterranei a parte, l'intero padiglione \u00e8 ricoperto di foglie d'oro puro. Per questo motivo l'edificio \u00e8 spesso paragonato al Ginkaku-ji, il \"Tempio del padiglione d'argento\", anch'esso situato a Kyoto.\nLa pagoda, composta di tre piani, ha funzione di shariden e contiene delle reliquie del Buddha.\nIl \"Rokuon-ji\", il tempio in s\u00e9, presenta varie strutture oltre allo scintillante \"Kinkaku-ji\", come i lussurregianti giardini e uno stagno a specchio (\"Ky\u014dko-chi\") che accentuano il lato Zen del luogo.\nLetteratura.\nL'episodio del monaco che incendi\u00f2 il tempio viene raccontata anche nel romanzo, pubblicato nel 1956 da Yukio Mishima, intitolato \"Il padiglione d'oro\", tradotto in italiano da Mario Teti e pubblicato da Feltrinelli (prima edizione 1962)."}
{"id": "2083264", "revid": "767487", "url": "https://it.wikipedia.org/wiki?curid=2083264", "title": "Guri Schanke", "text": "La carriera di attrice ha inizio nel 1982 al Teatro Nye di Oslo, prendendo poi parte a numerosi musical tra cui I miserabili e \"Annie Get Your Gun\". Nel 2007 si aggiudica la vittoria al Melodi Grand Prix con la canzone \"Ven a bailar conmigo\". Il 10 maggio 2007 rappresenta la Norvegia all'Eurovision nell'edizione tenutasi ad Helsinki.\nHa prestato la propria voce nel doppiaggio di numerosi film Disney tra cui:"}
{"id": "2083268", "revid": "1543377", "url": "https://it.wikipedia.org/wiki?curid=2083268", "title": "NBA All-Star Game 1967", "text": "L'NBA All-Star Game 1967, svoltosi a San Francisco, vide la vittoria finale della Western Division sulla Eastern Division per 135 a 120.\nRick Barry, dei San Francisco Warriors, fu nominato MVP della partita."}
{"id": "2083272", "revid": "4711", "url": "https://it.wikipedia.org/wiki?curid=2083272", "title": "Ohio State", "text": ""}
{"id": "2083274", "revid": "287204", "url": "https://it.wikipedia.org/wiki?curid=2083274", "title": "Anjuj (affluente della Kolyma)", "text": "LAnjuj \u00e8 un fiume della Russia siberiana orientale settentrionale, affluente di destra della Kolyma. Scorre nel Ni\u017enekolymskij ulus della Sacha-Jakuzia.\nDal corso brevissimo (8\u00a0km), costituisce la parte terminale di un sistema fluviale che vede come principali assi idrografici i due fiumi gemelli Bol'\u0161oj Anjuj e Malyj Anjuj (rispettivamente, \"grande\" e \"piccolo\" Anjuj).\nSfocia nel basso corso della Kolyma; \u00e8 interessato dal congelamento delle acque per un periodo di 8-9 mesi l'anno."}
{"id": "2083275", "revid": "1494169", "url": "https://it.wikipedia.org/wiki?curid=2083275", "title": "Anjuj", "text": ""}
{"id": "2083276", "revid": "287204", "url": "https://it.wikipedia.org/wiki?curid=2083276", "title": "Anjuj (affluente dell'Amur)", "text": "LAnjuj (anche conosciuto com \"Onjuj\" o \"Dondon\") \u00e8 un fiume della Russia siberiana estremo orientale (kraj di Chabarovsk), affluente di destra dell'Amur.\nHa origine dal versante nordoccidentale della catena montuosa dei Sichot\u0117-Alin'; nell'alto corso scorre con direzione mediamente settentrionale, con caratteristiche di fiume montano; nel medio e basso corso mantiene invece direzione occidentale, scorrendo in una valle piuttosto larga con sponde basse e in qualche caso paludose. Presso la foce nell'Amur si divide in alcuni bracci secondari. Il principale tributario del fiume \u00e8 la Manoma, confluente dalla destra idrografica.\nIl fiume \u00e8 gelato nei mesi invernali, approssimativamente da novembre ad aprile; la piena annuale \u00e8 estiva, a causa delle abbondanti piogge di lontana origine monsonica."}
{"id": "2083278", "revid": "1272592", "url": "https://it.wikipedia.org/wiki?curid=2083278", "title": "Municipalit\u00e0 locale di City of Motlosana", "text": "Motlosana \u00e8 una municipalit\u00e0 locale (in inglese City of Motlosana Local Municipality) appartenente alla municipalit\u00e0 distrettuale di Dr Kenneth Kaunda della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 31 circoscrizioni elettorali (\"wards\"). Il suo codice di distretto \u00e8 NW403. Questa municipalit\u00e0 locale \u00e8 anche chiamata City Council of Klerksdorp.\nGeografia fisica.\nConfini.\nLa municipalit\u00e0 locale di City of Motlosana confina a nord con quelle di Ditsobola (Ngaka Modiri Molema) e Ventersdorp, a est con quella di Tlokwe, a sud con quelle di Moqhaka (Fezile Dabi/Free State) e Nala (Lejweleputswa/Free State), a sudovest e a ovest con quella di Maquassy Hills e a ovest con quella di Tswaing (Ngaka Modiri Molema)."}
{"id": "2083280", "revid": "110157", "url": "https://it.wikipedia.org/wiki?curid=2083280", "title": "Tumnin", "text": "Il Tumnin \u00e8 un fiume della Russia siberiana estremo orientale (kraj di Chabarovsk), tributario del mare del Giappone.\nNasce e scorre (con direzione mediamente meridionale) nella parte settentrionale della catena montuosa dei Sichot\u0117-Alin', in un territorio poco popolato e dal clima freddo che causa prolungati congelamenti delle acque (in media, da novembre a fine aprile o ai primi di maggio); sfocia nello stretto dei Tartari, nel mare del Giappone, poco lontano dalla citt\u00e0 di \"Sovetskaja Gavan\"'. Il principale affluente \u00e8 il \"Chutu\", che confluisce dalla destra idrografica; altri tributari minori sono \"Kema\", \"Larga-su-1\", \"Aty\", \"Unin\", \"\u010ci\u010dimar\", \"Muli\", \"Akur\".\nIl fiume \u00e8 navigabile nel suo basso corso; nella sua bassa valle passa l'importante linea ferroviaria che congiunge il porto di Sovetskaja Gavan' con la citt\u00e0 di \"Komsomol'sk-na-Amure\", nell'interno."}
{"id": "2083281", "revid": "287204", "url": "https://it.wikipedia.org/wiki?curid=2083281", "title": "George Lewis", "text": ""}
{"id": "2083282", "revid": "15756", "url": "https://it.wikipedia.org/wiki?curid=2083282", "title": "Tenma", "text": " \u00e8 un personaggio immaginario appartenente alla serie di anime e manga \"I Cavalieri dello zodiaco\" che appare nei manga \"Next Dimension\", e \"The Lost Canvas\", entrambi ambientati nella Guerra Sacra avvenuta nel diciottesimo secolo che, tuttavia, non sono in continuity tra di loro, Next Dimension \u00e8 il sequel e prequel canonico di Saint Seiya.\n\u00c8 il precedente Cavaliere di bronzo appartenente alla costellazione del Pegaso, prima di Seiya di Pegasus. Come s'intuisce dal prologo di \"Next Dimension\" e dai discorsi di Asmita della Vergine in \"Lost Canvas\", Tenma altri non \u00e8 che Seiya nella sua vita precedente, nonch\u00e9 Cavaliere di Pegaso a lui precedente.\nCreazione e sviluppo.\nIl personaggio di Tenma \u00e8 stato creato utilizzando il metodo Osamu Tezuka, difatti condivide (come altri protagonisti dei manga dello stesso autore) l'aspetto fisico con il protagonista del primo manga di successo di Kurumada: \"Ryuji Takane\" di \"Ring ni kakero\". Tale aspetto \u00e8 stato gi\u00e0 precedentemente usato per il personaggio di Pegasus, reincarnazione di Tenma. Graficamente Tenma \u00e8 uguale alla sua reincarnazione (specialmente in \"Next Dimension\"), che a sua volta \u00e8 simile (o addirittura uguale) come lineamenti del viso e pettinatura ad altri protagonisti dei manga di Kurumada, come Ryuji di \"Ring ni kakero\", Kojiro di \"Fuma no Kojiro\" (opere antecedenti alla serie classica de \"I Cavalieri dello zodiaco\") oppure Teppei di \"B't X\" (che invece \u00e8 successiva al primo manga dei Cavalieri).\nRiguardo \"Lost Canvas\", l'autore del manga Shiori Teshirogi ha disegnato Tenma con dei tratti simili a quelli del manga classico ideato da Kuramada e quelli della serie animata, pi\u00f9 precisamente quelli dell'arco dei cavalieri di Asgard. La personalit\u00e0 di Tenma doveva essere molto pi\u00f9 simile a quella di Seiya, ma l'autore successivamente decise che Tenma dovesse essere un personaggio diverso dalla sua reincarnazione.\nNome.\nLa scrittura del suo nome varia nei due manga: in \"Next Dimension\" il suo nome \u00e8 scritto in kanji (\u5929\u99ac), mentre in \"Lost Canvas\" in katakana (\u30c6\u30f3\u30de).\nI kanji usati per il suo nome significano \"Cavallo del cielo\" e sono gli stessi usati per la costellazione di Pegasus.\nCome per il suo successore spesso i suoi nemici ed altri Cavalieri (spesso i suoi superiori) si rivolgono a lui con il nome della sua costellazione (\"Pegasus\", tradotto nell'edizione italiana di \"Lost Canvas\" come \"Pegaso\").\nInoltre in \"Next Dimension\", \"Pegasus\" era il suo soprannome quando era un ladro.\nIn \"Next Dimension \".\nIn Next Dimension (sequel e prequel canonico), Tenma \u00e8 un ragazzo italiano di origini giapponesi fisicamente molto simile al suo successore Seiya; insieme ad Alone sono stati cresciuti dal Sacro guerriero d'argento (Silver Saint) della Coppa, Suikyo (in seguito diventato Specter di Hades, uno dei 3 campioni dell'inferno), che gli dona l'Armatura di Pegasus dopo averlo addestrato in segreto per qualche anno. Caratteristica di Tenma in questa serie, \u00e8 che all'inizio non sa di essere un Sacro guerriero di Atena e non conosce lo scopo della Cloth che il suo maestro Suikyo (Silver Saint di Crateris) gli ha donato di nascosto. Suikyo si prese cura di Tenma e Alone quando erano piccoli, \u00e8 poi addestro Tenma per alcuni anni facendolo diventare un guerriero.\nSu uno splendido prato fiorito situato su un promontorio disseminato di antiche rovine, Tenma tenta di bloccare Shion e Dohko, venuti per uccidere Alone (il ragazzo predestinato ad accogliere l'anima del dio dei morti nel suo corpo) prima che lo spirito di Hades rinasca dentro di lui, ma tutti e tre vengono fermati da alcuni Specter (fra cui ci sono anche Suikyo di Garuda e Vermeer del Grifone, due dei tre campioni dell'Inferno). Riusciti a salvarsi, Tenma torna al Santuario e prende la decisione, insieme ai due Gold Saint, di combattere sinch\u00e9 Alone e Suikyo non saranno salvi.\nAlle 12 Case.\nQui incontra anche Shun di Andromeda, arrivato dal futuro insieme ad Athena grazie all'aiuto del dio Chronos; convinto della buona fede di Andromeda dai suoi occhi puri, simili a quelli di Alone, si schiera dalla sua parte per raggiungere la vetta del Santuario dove si trova Atena, ed inizia a scalare le 12 case dello zodiaco che, in quel mentre, sono sotto attacco da parte degli Specter. Raggiunta la prima casa Shun e Tenma vengono fermati da Shin dell'Ariete che ha ordine di non far passare nessuno, ma, riusciti a convincerlo, proseguono per la seconda casa dove si scontrano brevemente con Ox di Taurus, il Gold Saint custode della seconda casa il quale poi li lascia passare convinto dalle parole dei due ragazzi. Giunti alla Terza Casa, Tenma si trova a vagare nel labirinto di illusioni della casa dei Gemelli, poi incontra Cain, Gold Saint dei Gemelli che lo attacca con la sua tecnica dimensionale che sta per scagliarlo in un'altra dimensione, ma proprio all'ultimo istante viene salvato prima da Shun poi da Suikyo (giunto alla terza casa dopo aver superato in combattimento la prima e la seconda). Mentre Cain si scontra con Suikyo, Tenma e Shun ne approfittano per uscire dalla terza casa e raggiungere la quarta dove incontrano DeathToll di Cancer che vuole ucciderli, il quale gli imprigiona dentro Omert\u00e0, la bara del silenzio, per poi scagliarli nella dimensione soglia del regno dei morti, la Yomotsu Hirasaka. Grazie all'intervento di Suikyo (il quale inizialmente sotto l'influsso del colpo mentale di Cain, colpisce Tenma facendogli rischiare la vita) e a un inganno messo in atto proprio da Tenma, riescono a sconfiggere il Gold Saint di Cancer, per proseguire per la casa del Leone. Sulla scalinata che conduce alla quinta casa, Tenma parla con Shun del senso delle guerre, con la speranza che nel futuro la pace possa regnare, poi soffre di un malore causato dai colpi subiti alla quarta casa e lascia proseguire Shun da solo. Poco dopo Tenma giunge alla quinta casa ed incontra Kaiser, il Gold Saint del Leone che sta combattendo contro Shun. Tenma si scontra con Goldie, l'enorme leone amico di Kaiser, rimanendo alla fine svenuto al suolo, mentre alla quinta casa un cosmo oscuro si avvicina. Dopo che un gruppo di specter vengono sconfitti dai custodi della quinta casa, Tenma e Shun proseguono per la sesta casa della Vergine nelle cui vicinanze vedono due stelle cadere dal cielo: sono Shiryu e Hyoga che giungono dal futuro. Nella 6\u00aa casa rischiano la vita per causa del micidiale e potentissimo potere di Shijima (gold saint della Vergine), ma aiutati dallo spirito di Shaka (Gold Saint del XX secolo), riescono a superarla, portando con loro anche il Silver Cloth di Crateris che trovano nel giardino dei salici gemelli della casa della Vergine. I 2 giunti alla 7\u00aa casa di Libra, contemplano il cadavere del grande Suikyo. Tenma veste il suo maestro con la sua armatura originale (il silver cloth di Crateris), poi vengono a sapere da Dohko che al Santuario sta per verificarsi qualcosa di terribile, quindi sono costretti ad affrontare il gold Saint di libra, poich\u00e9 egli non \u00e8 intenzionato a lasciarli in vita. Dopo aver colpito i due, Dohko va via, dirigendosi da Athena, \u00e8 Shun e Tenma lo seguono, mentre salgono le scalinate verso il tempio dello scorpione, si accorgono che in maniera inspiegabile il Sole non si muove pi\u00f9, rimane fermo in cielo. Tenma e Shun cadono in una distorsione spazio-temporale che appare all'improvviso e gli risucchia, ma grazie alla catena di Andromeda i due si mettono in salvo. Intanto al Santuario si verificano dei terremoti \u00e8 risorge dalle profondit\u00e0 del terreno il gigantesco Tempio del leggendario Ofiuco, la cui energia addormentata tutti gli abitanti del Santuario compresi tutti i Saints e quindi anche Tenma. Shun invece non viene colpito dalla soprannaturale energia e prosegue entrando insieme a Shiryu (che incontra lungo la scalinata) nel tempio di Ofiuco.Inseguito Tenma viene risvegliato da Odysseus di Ofiuco, ed inizia a combattere contro di lui poich\u00e9, egli gli dice che desidera uccidere Atena. Tramite un Flashback si viene a conoscenza che Tenma viveva a Firenze insieme al suo maestro Suikyo e Alone. Alone studiava in un'accademia d'arte per diventare un pittore professionista, mentre Tenma veniva addestrato da Suikyo per diventare un Saint, \u00e8 sempre tramite il flashback si viene a conoscenza che Alone e Tenma erano amici/fraterni di una ragazza di nome Sasha. Tenma attacca pi\u00f9 volte Odysseus, ma i suoi colpi non hanno nessun effetto su di lui che ad un certo punto rivela a Tenma che la sua grande amica d'infanzia Sasha, altri non \u00e8 che la reincarnazione di Atena del XVIII\u00b0 secolo, \u00e8 gli dice di andare subito da lei per difenderla poich\u00e9 gli Spectres di Hades la stanno cercando per ucciderla...\nIn \"Lost Canvas\".\nL'infanzia e l'investitura a cavaliere.\nTenma \u00e8 un ragazzino italo-giapponese che abita in un villaggio del centro Italia. Cresciuto in un orfanotrofio nella parte povera della citt\u00e0 insieme ad altri ragazzi, tra cui Sasha e Arone (suoi migliori amici) \u00e8, come il suo successore, un ragazzo istintivo e determinato. Simbolo dell'amicizia che lo lega ai suoi amici \u00e8 un braccialetto di fiori, fatto dalla stessa Sasha prima di partire per il Santuario. Risveglia il cosmo dentro di s\u00e9 quando il suo villaggio rischia di essere inondato dalla piena di un fiume, facendosi notare da Dohko, che lo porta con s\u00e9 al Santuario per farne un Cavaliere di bronzo. Dopo diverse difficolt\u00e0, il ragazzo ottiene l'armatura di Pegasus e diventa ufficialmente cavaliere.\nIl suo entusiasmo viene per\u00f2 stroncato quando scopre che i suoi amici d'infanzia, Sasha (portata via dall'orfanatrofio cinque anni prima dell'inizio della serie) e Arone, sono in realt\u00e0 le reincarnazioni di due divinit\u00e0 destinate a combattersi. Incapace di far tornare in s\u00e9 Arone/Ade (che distrugge completamente il villaggio in cui sono cresciuti), si schiera dalla parte di Athena/Sasha per proteggerla lottando nella Guerra Sacra avvenuta 243 anni prima delle vicende di cui sono protagonisti Pegasus e compagni. Tenma \u00e8 quindi costretto ad affrontare il dio che una volta era suo amico ed \u00e8 l'unico in grado di risvegliare quella parte di umanit\u00e0 nascosta del dio degli inferi.\nNell'Ade e il rosario della vergine.\nAl suo primo incontro con Arone, Tenma viene ucciso da quest'ultimo. Nonostante ci\u00f2 si scopre che grazie al braccialetto di fiori di Sasha ed impregnati del cosmo di Atena, l'anima di Tenma \u00e8 mantenuta ancora nel mondo dei vivi (pi\u00f9 precisamente prima del cancello della morte dove passano le anime dei defunti), seppur per un tempo indeterminato. Mentre Yato dell'Unicorno e Yuzuriha della Gru si dirigono nell'Ade a salvarlo, Tenma viene catturato dallo Spectre Fedor della Mandragola, della Stella del Cielo della Ferita, il quale intende eliminare il cavaliere di Pegaso in quanto il suo legame con Alone potrebbe complicare il futuro della guerra e la vittoria di Ade. Dopo aver ucciso Fedor, Tenma riceve l'incarico di raggiungere e distruggere la magnolia degli inferi, ovvero l'albero che permette agli Spectre di ritornare in vita ogni volta.\nPrima di compiere la missione, Tenma viene prima ostacolato da Ade/Alone, il quale gli offre l'opportunit\u00e0 di unirsi nella sua causa, cosa che il cavaliere rifiuta, e successivamente da Asmita di Virgo che, dopo un combattimento, fa in modo che Tenma riesca a colpire la magnolia degli inferi, adempiendo cos\u00ec alla missione datagli. Asmita chiede allora a Tenma di raccogliere 108 frutti e di portarli al maestro di Jamir. Giunti al Jamir, Tenma ritorna finalmente in vita ed ottiene una nuova armatura, rigenerata con il sangue di Asmita, e affronta gli Spectre, mentre il cavaliere d'oro della Vergine, attraverso i 108 frutti, crea il rosario della vergine, oggetto con cui si \u00e8 in grado di bloccare le anime degli Spectre, impedendogli di ritornare in vita, e successivamente si sacrifica per uccidere gli Spectre inviati nello Jamir.\nL'incontro con Yoma.\nDopo varie avventure, precisamente durante la corsa dei Cavalieri nella Tela Perduta, si scopre che suo padre \u00e8 lo Specter Yoma di Mefistole, e successivamente che sua madre, Partita, era una serva che lavorava presso la famiglia di Pandora. Sebbene Tenma sia molto somigliante al padre (oltre che al suo successore) come aspetto fisico, secondo il genitore ha ereditato il carattere e la testardaggine della madre. Yoma spiega a Tenma che lui ha architettato l'incontro tra il figlio, Alone e Sasha e quindi la loro amicizia, e di essere il regista della Guerra Sacra, di cui ha influenzato gli eventi di nascosto per evitarne la staticit\u00e0 per suo personale piacere, osservando come si sarebbero comportati gli attori. Yoma ha persino inserito l'anima di Ade nel corpo di Alone quando era neonato, per evitare il solito procedere statico della guerra sacra. Dopo queste rivelazioni, Tenma furioso intende affrontare Yoma, ma quest'ultimo lo esorta a scatenare la sua ira non su di lui, bens\u00ec sulla guerra. In seguito svanisce, lasciando il figlio a Sasha ed affermando di essere incuriosito dall'esito della guerra.\nLo scontro finale.\nNel corso della battaglia finale contro Ade, Tenma si ritrova a combattere faccia a faccia con Alone, sotto gli occhi di Sasha, Dohko e Sion. Nonostante un combattimento quasi alla pari, Tenma viene trafitto dalla spada di Ade a Alone e, attraverso il sangue dell'amico, \u00e8 ora in grado di ultimare la Tela Perduta In suo aiuto giungono alcuni compagni cavalieri, tra cui Yato e Yuzuriha che tentano di spronare l'amico a riprendersi per continuare lo scontro. Tenma, dunque, riesce a riprendersi attraverso il cosmo dei suoi compagni, e continua lo scontro con Alone, riuscendo addirittura a colpirlo e a trapassare l'armatura della divinit\u00e0; in questo modo anche il Lost Canvas inizia a svanire liberando le anime imprigionate. Nonostante ci\u00f2, Ade si risveglia e prende completamente possesso del corpo di Alone. Tuttavia Sion ha il piano di esorcizzare Ade e, attraverso le dodici armature d'oro, riesce nell'intendo e libera Alone dalla divinit\u00e0. Dopodich\u00e9, sia Tenma, sia Sasha e sia Alone, ormai libero completamente dall'influsso di Ade, decidono di recarsi dalla malvagia divinit\u00e0 in fuga al Tempio di Plutone. Qui si conclude la Guerra Sacra e Tenma, insieme ad Atena e Alone, muore scacciando lo spirito di Ade nell'Elisio.\nArmatura.\nIn \"Next Dimension\", Tenma indossa l'armatura di Pegaso che \u00e8 uguale alla versione dell'armatura indossata da Seiya nella serie Hades.\nL'armatura di Tenma in \"Lost Canvas\" \u00e8 incomprensibilmente diversa dalla prima armatura di Seiya utilizzata nel manga. In seguito, Tenma indossa una nuova armatura rigenerata grazie al sangue di Asmita che, come nel caso della prima versione in \"Next Dimension\", \u00e8 identica alla versione dell'armatura di Seiya nella serie Hades. Verso la fine della guerra, Tenma indossa anche l'armatura divina, che \u00e8 praticamente identica nella forma a quella indossata da Seiya nella serie Hades (ma differente nei colori)."}
{"id": "2083284", "revid": "1534511", "url": "https://it.wikipedia.org/wiki?curid=2083284", "title": "Elettrodo a chinidrone", "text": "L'elettrodo a chinidrone \u00e8 un elettrodo utilizzato in potenziometria per la misura di pH. Il chinidrone \u00e8 una miscela equimolecolare di chinone (Q) e idrochinone (QH2) che possiede reattivit\u00e0 redox regolata dalla presenza di idrogenioni:\nIl potenziale ha la seguente espressione:\nOperativamente si tratta di aggiungere alla soluzione da analizzare una punta di spatola di chinidrone e di inserire una spirale di platino, si tratta quindi di un elettrodo di III specie. Il chinidrone \u00e8 poco solubile e rilascia in soluzione la stessa concentrazione dei due reattivi; la misura deve essere preceduta da una taratura. Il potenziale viene assunto rapidamente e viene avvelenato con difficolt\u00e0.\nL'uso di questo elettrodo in luogo del pi\u00f9 noto elettrodo a vetro avviene in tutti quei casi in cui la membrana di vetro pu\u00f2 essere danneggiata dall'analita, eccezion fatta per le interferenze. Non pu\u00f2 essere usato per pH&gt;7\u00f78, in presenza di alte concentrazioni di elettroliti o proteine. In ambiente alcalino l'idrochinone viene ossidato all'aria."}
{"id": "2083286", "revid": "80339", "url": "https://it.wikipedia.org/wiki?curid=2083286", "title": "Anyuy", "text": ""}
{"id": "2083287", "revid": "16953", "url": "https://it.wikipedia.org/wiki?curid=2083287", "title": "Sericoltura", "text": ""}
{"id": "2083291", "revid": "188402", "url": "https://it.wikipedia.org/wiki?curid=2083291", "title": "Once (album Nightwish)", "text": ""}
{"id": "2083299", "revid": "767487", "url": "https://it.wikipedia.org/wiki?curid=2083299", "title": "George Henry Lewis", "text": "Biografia.\nNato al numero 10 di Ely Place, Holborn in Londra, i suoi studi lo portarono all'universit\u00e0 londinese. Segu\u00ec le orme di suo padre James Graham Lewis (1804-1869), fondatore della Lewis &amp; Lewis. Diventato avvocato segue alcuni casi sotto la direzione del padre.\nFra i casi pi\u00f9 importanti a cui ha partecipato si ritrovano lo scandalo del \"Royal Baccarat\" dove fra i testimoni venne chiamato anche il principe di Galles e il caso di Oscar Wilde.\nFu insignito del titolo di cavaliere nel 1893, e divent\u00f2 baronetto nel 1902.\nFamiglia.\nEbbe due mogli e tre figli. I figli furono:"}
{"id": "2083300", "revid": "599013", "url": "https://it.wikipedia.org/wiki?curid=2083300", "title": "Zvv", "text": ""}
{"id": "2083304", "revid": "1543377", "url": "https://it.wikipedia.org/wiki?curid=2083304", "title": "Municipalit\u00e0 locale di Maquassy Hills", "text": "Maquassi Hills \u00e8 una municipalit\u00e0 locale (in inglese Maquassi Hills Local Municipality) appartenente alla municipalit\u00e0 distrettuale di Dr Kenneth Kaunda della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 8 circoscrizioni elettorali (\"wards\"). Il suo codice di distretto \u00e8 NW404.\nGeografia fisica.\nConfini.\nLa municipalit\u00e0 locale di Maquassy Hills confina a nord con quella di Tswaing (Ngaka Modiri Molema), a nordest con quella di City of Motlosana, a est e a sudest con quella di Nala (Lejweleputswa/Free State), a sudovest \ncon quella di Tswelopele (Lejweleputswa/Free State) e a ovest con quelle di Lekwa-Teemane e Mamusa (Dr Ruth Segomotsi Mompati)."}
{"id": "2083320", "revid": "75435", "url": "https://it.wikipedia.org/wiki?curid=2083320", "title": "Teofanie", "text": ""}
{"id": "2083326", "revid": "149485", "url": "https://it.wikipedia.org/wiki?curid=2083326", "title": "Alfred Taylor", "text": "Alfred Taylor pu\u00f2 riferirsi a:"}
{"id": "2083337", "revid": "59976", "url": "https://it.wikipedia.org/wiki?curid=2083337", "title": "Amministratrice delegata", "text": ""}
{"id": "2083338", "revid": "486946", "url": "https://it.wikipedia.org/wiki?curid=2083338", "title": "Tecnologia dell'informazione e della comunicazione", "text": ""}
{"id": "2083340", "revid": "198326", "url": "https://it.wikipedia.org/wiki?curid=2083340", "title": "Potenziale gravitazionale", "text": ""}
{"id": "2083341", "revid": "1543377", "url": "https://it.wikipedia.org/wiki?curid=2083341", "title": "Risen (videogioco)", "text": "Risen \u00e8 un videogioco di ruolo sviluppato da Piranha Bytes per PC e Xbox 360 pubblicato da Deep Silver e distribuito da Koch Media nel 2009. Come i titoli della serie \"Gothic\" (2001-2006) da loro prodotti, il nuovo gioco della compagnia tedesca \u00e8 a giocatore singolo, ha una caratterizzazione fantasy ed \u00e8 ambientato in un periodo medievale fittizio.\nNel 2012 \u00e8 stato pubblicato un sequel, intitolato ', mentre nel 2014 \u00e8 uscito il terzo capitolo della saga, intitolato '.\nTrama.\n\"Risen\" \u00e8 ambientato su \"Faranga\", un'isola di fantasia ispirata alla Sicilia: l'ambiente \u00e8 prevalentemente montuoso, con differenti aree climatiche e con vegetazione di tipo mediterraneo che varia da fitti boschi a radure erbose, umide paludi e caverne. L'isola \u00e8 sovrastata da un alto vulcano attivo ed abitata da varie creature fantastiche, inoltre presenta edifici e nomi che rimandano all'inquisizione spagnola in Sicilia e al periodo normanno.\nRecentemente, le rovine di antichi templi sono emerse dal terreno, fornendo cos\u00ec accesso ad antiche catacombe e caverne. Un gruppo di potere chiamato \"Inquisizione\" ha proibito a chiunque l'accesso a tali aree sotterranee.\nLa storia inizia con un naufrago - protagonista del gioco - che, insieme ad una zingara (\"Sara\"), si imbarca come clandestino su una piccola nave diretta all'isola, circondata da perenni tempeste. Una volta arrivati, il clandestino vede dal ponte della sua nave, l'\"Inquisitore Mendoza\" che ingaggia un combattimento col \"Titano\" emerso dalle acque. Quest'ultimo non viene nemmeno scalfito dal colpo di energia scagliato dall\"'Inquisitore\", il quale, consapevole dei limiti delle sue possibilit\u00e0, fugge tramite teletrasporto magico. Il Titano furioso scaglia un'ondata verso la nave del protagonista, che viene sommersa ed affondata. L'eroe senza nome si risveglia sulla spiaggia dell'isola dove trova Sara, unica altra superstite del naufragio.\nDopo aver esplorato l'isola ed aver incontrato varie persone, il giocatore deve scegliere la fazione alla quale unirsi:\nBen presto, il giocatore viene coinvolto nei piani di \"Mendoza\", che ha intenzione di entrare nella grotta alla base del Monastero che conduce nel cuore del vulcano. La chiave per aprire il portale sono 5 dischi di cristallo disseminati per l'isola - e sar\u00e0 compito del nostro eroe trovarli.\nAperto il portale, l\"'Inquisizione\" dovr\u00e0 aprirsi la strada tra guerrieri lucertola, sacerdoti non morti, mostri e varie trappole fino a giungere al cospetto di \"Lord Ursegor\", uno spirito - precedentemente un essere umano - che avendo inutilmente tentato di dominare i Titani ne \u00e8 rimasto vittima, rimanendo imprigionato per l'eternit\u00e0. Sempre lui, spiega che l'ascesa dei Titani \u00e8 stata resa possibile dal momento in cui gli umani hanno scacciato gli Dei dal mondo. Rivela dunque all'eroe che \"Faranga\" \u00e8 immune dalle tempeste a causa della presenza di un \"Titano del Fuoco\" prigioniero nelle viscere del vulcano, la cui aura respinge le tempeste causate dagli altri Titani che assediano l'isola e seminano la distruzione sulla terraferma. Si viene ora a scoprire il vero piano di \"Mendoza\": prendere il controllo del \"Titano del Fuoco\" ed usarne il potere per sconfiggere i restanti; ma, se il \"Titano del Fuoco\" verr\u00e0 spostato dall'isola, quest'ultima non verr\u00e0 pi\u00f9 protetta dalle tempeste che la distruggeranno, uccidendo ogni forma vivente.\nIl nuovo compito dell'eroe \u00e8 ora recuperare l'armatura di Ursegor, i cui pezzi sono sparpagliati per l'isola all'interno delle rovine di vecchi templi, protette da potenti sacerdoti lucertola non morti, poich\u00e9 solo chi indossa quell'armatura \u00e8 in grado di affrontare un \"Titano\". Dopo averla indossata, \u00e8 in grado di aprire l'ultimo portale, sebbene costretto ad affrontare ed uccidere \"Mendoza\" per salvare l'isola. L'ultimo combattimento vede l'eroe affrontare e sconfiggere il \"Titano del Fuoco\".\nL'ultima animazione mostra come \"Faranga\" sia salva, ma viene chiaramente indicato che gli altri quattro \"Titani\" sono ancora padroni della terraferma e sembra di capire che l'eroe senza nome e \"Patty\" (figlia del pirata \"Barba d'Argento\") con la quale l'eroe sembra avere una reciproca attrazione, siano destinati ad intraprendere un viaggio per liberare il continente dal dominio dei \"Titani\" in un futuro seguito di \"Risen\".\nIntroduzione.\nNubi nere oscurano il cielo e gli umani si barricano nelle proprie dimore, mentre il vento sibila tra gli scuri. Sta per scoppiare una tempesta senza precedenti. La terra trema e antichi templi sorgono in superficie, portando con s\u00e9 esseri finora sconosciuti.\nUragani e tifoni infuriano nei mari, tempeste di fuoco investono la terra e migliaia di vite cadono vittima di forze antichissime, originarie di ere dimenticate. Sono tempi bui e la speranza si affievolisce di ora in ora, poich\u00e9 gli Dei hanno maledetto il mondo. E mentre l'oscurit\u00e0 comincia a calare, gli esseri umani si ritrovano soli.\nPochi territori abitati dall'uomo sono scampati al disastro. l'isola vulcanica dove le onde ti hanno portato dopo il naufragio della tua nave \u00e8 uno di questi: una forza sconosciuta sembra proteggerla dalla rovina, ma sembra anche indebolirsi ogni giorno di pi\u00f9...\nRiuscirai a trovare un modo per impedirne la distruzione? E cosa lega l'isola, i templi e le strane forze che vi operano? Entrerai a far parte della severa Inquisizione, indagando sul segreto dei templi nelle vesti di un combattente dell'Ordine, o ti schiererai con i banditi ribelli rifugiati nella palude? O forse, invece, ti unirai ai maghi che vivono nella fortezza vulcanica, per essere istruito sui segreti della magia...\nIl vivido mondo di \"Risen\" lascia aperta ogni possibilit\u00e0, dandoti libert\u00e0 completa. Puoi risolvere praticamente ogni situazione in diversi modi. Nuovi amici e malvagie creature ti attendono nella fantastica avventura offerta da questo gioco di ruolo, accompagnati da tesori nascosti, trappole letali, enigmi, leggende, segreti e imprevedibili colpi di scena. ll percorso che seguirai e il modo in cui cambierai il destino dell'isola e dei suoi abitanti dipende interamente da te.\nL'isola ti attende. E con essa, un'incredibile avventura...\nModalit\u00e0 di gioco.\nRisalendo al 2009, \"Risen\" si presenta come un RPG vecchio stile: parti come un \"eroe senza nome\" con una mazza di legno e due straggi ad armatura 0. Avanzando con il gioco, si guadagna esperienza che viene tramutata in punti da poter spendere presso i maestri di diverse abilit\u00e0 (+10 per ogni livello). Sostanzialmente, potranno essere spesi per due diversi motivi: guadagnare forza, mana, destrezza; aumentare le abilit\u00e0 di combattimento con spada, con ascia, con bastone, velocit\u00e0 con arco, con balestra, alchimia, fabbro, prospezione, scuoiare, lettura dei sigilli, scrivere pergamene.\nPer aumentare il danno dato dall'arma, si pu\u00f2 trovarne di nuove oppure fabbricarne, non \u00e8 possibile potenziarle; diverso \u00e8 il discorso per la magia, che viene considerata un'abilit\u00e0 e subisce quindi degli upgrade. Lo stesso vale per l'aumento della resistenza ad armi bianche, contundenti, perforanti, fuoco, gelo, magia.\nIn aggiunta, si possono equipaggiare anelli (2) e amuleti (1) per avere un +1 in un'abilit\u00e0, aumento delle statistiche e resistenza.\nUn altro modo per aumentare le proprie statistiche e guadagnare esperienza \u00e8 bevendo pozioni particolarmente potenti che \u00e8 possibile comprare, trovare e creare (alchimia lvl 3).\nEssendo un RPG, \u00e8 indispensabile che la storia sia tua, e per questo viene chiesto al protagonista di compiere scelte che, molto classico, lo faranno inquadrare come \"buono\" o \"cattivo\" da parte dei PNG dell'isola. La stessa storia subisce modifiche in base alle scelte prese.\nIl sistema di combattimento \u00e8 macchinoso e, anche in questo caso, molto classico: colpisci, para, schiva. Si tender\u00e0 verso uno stile di combattimento in particolare in base alla strada scelta (spada, arco, magia...), ma una o l'altra non renderanno il gioco pi\u00f9 fluido o semplice. Molte volte, nonostante l'installazione del gioco, sar\u00e0 possibile vedere il personaggio e i nemici bloccarsi per un secondo a causa di una parata ben riuscita, un danno particolarmente elevato o la propria morte tramite un bug.\nE' un Open world che permette l'esplorazione totale (tranne che per le aree che riguardano il finale del gioco) e che si autogestisce grazie alle zone a livelli (non espliciti). Capita pi\u00f9 volte di dover ritornare in un'area gi\u00e0 visitata perch\u00e9 una particolare grotta non si riusciva a visitare per la presenza di nemici troppo potenti. Questo \u00e8 forse quello che permette ad un ambiente ristretto come l'isola di \"Faranga\" (su cui si trova tutto il gameplay) di durare un buon 50-60ore di gameplay, tenendo anche conto che, per lo meno in tutto il primo capitolo, non \u00e8 possibile usare teletrasporti e quindi bisogna farsi a piedi tutta la distanza necessaria.\nRequisiti di sistema (PC).\nMinimi:\nConsigliati:"}
{"id": "2083344", "revid": "767487", "url": "https://it.wikipedia.org/wiki?curid=2083344", "title": "Coteau des Prairies", "text": "La Coteau des Prairies \u00e8 un vasto altopiano che si estende su 320\u00a0km di lunghezza per 160\u00a0km di larghezza e che si innalza dalla prateria circostante tra la parte orientale del Dakota del Sud e il sud-ovest di Minnesota e Iowa, nel nord-ovest degli Stati Uniti.\nLa \"Coteau des Prairies\" venne cos\u00ec nominata dai primi esploratori francese e canadesi al tempo della Nuova Francia.\nL'altopiano \u00e8 composto da spessi depositi morenici, resti di vari periodi glaciali, che raggiungono in alcuni punti lo spessore di circa 275 metri. Vi \u00e8 una piccola cresta di rocce scistose risalenti all'epoca del Cretaceo.\nL'altopiano \u00e8 coperto da una moltitudine di piccoli laghi glaciali. I principali fiumi che ne raccolgono le acque sono il Big Sioux e il ramo di sinistra del Vermillion, nel Dakota del Sud, e il Cottonwood in Minnesota."}
{"id": "2083353", "revid": "252548", "url": "https://it.wikipedia.org/wiki?curid=2083353", "title": "Cimitero Evangelico agli Allori", "text": ""}
{"id": "2083356", "revid": "767487", "url": "https://it.wikipedia.org/wiki?curid=2083356", "title": "Low Rider (No Fun at All)", "text": "Low Rider \u00e8 il quinto album pubblicato dalla punk rock band svedese No Fun At All, il primo dopo il temporaneo scioglimento della band. Il disco vede anche il ritorno alla chitarra di Mikael che nel precedente State Of Flow aveva preso il posto di Henrik Sunvisson al basso, mentre Stefan Neuman \u00e8 passato al basso. Il disco, uscito il 14 novembre negli USA e il 21 novembre in Europa, \u00e8 stato preceduto dal singolo Reckless (I Don't Wanna) (uscito il primo novembre)."}
{"id": "2083359", "revid": "124155243", "url": "https://it.wikipedia.org/wiki?curid=2083359", "title": "Storia della Turchia", "text": "La storia della Turchia si riferisce alla storia del Paese chiamato oggi Turchia.\nI Turchi, una societ\u00e0 la cui lingua appartiene alla famiglia delle lingue turche, cominciarono a spostarsi dalle loro terre originarie alla moderna Turchia nell'XI secolo. Dopo che l'Impero Selgiuchide turco sconfisse le forze dell'Impero Bizantino nella Battaglia di Manzicerta, il processo fu accelerato, e il Paese venne chiamato \"Turchia\" in Europa gi\u00e0 dal XII secolo. La dinastia Selgiuchide controll\u00f2 la Turchia finch\u00e9 il Paese fu invaso dai Mongoli dopo la Battaglia di K\u00f6se Da\u011f. Durante gli anni di dominazione Mongola, nacquero alcuni piccoli Stati turchi. Uno di questi stati era il Beilikato Ottomano, che presto controll\u00f2 tutta l'Anatolia occidentale e larga parte della Rumelia.\nDopo aver conquistato Costantinopoli, lo Stato Ottomano diventer\u00e0 un grande impero. Successivamente, l'Impero si \u00e8 espanso nell'Anatolia orientale, in Caucaso, Medio Oriente, Europa Centrale e Nordafrica. Sebbene il potere dell'Impero ottomano culmin\u00f2 nel XVI secolo, non raggiunse completamente lo sviluppo tecnologico nelle competenze militari delle potenze Occidentali nel XIX secolo. Nondimeno, la Turchia riusc\u00ec a mantenere l'indipendenza sebbene alcuni dei suoi territori furono ceduti ai vicini, e alcuni piccoli Paesi ottennero l'indipendenza da essa.\nDopo la prima guerra mondiale in cui la Turchia fu sconfitta, gran parte dell'Anatolia e la Tracia orientale furono occupate dalle forze Alleate, inclusa la capitale Istanbul. Per resistere all'occupazione, una cellula di giovani ufficiali militari formarono un governo ad Ankara. Il leader eletto dal governo di Ankara, Mustafa Kemal, organizz\u00f2 una vittoriosa guerra di indipendenza contro gli Alleati. Dopo la liberazione dell'Anatolia e della Tracia orientale, fu stabilita la Repubblica di Turchia nel 1923 con capitale ad Ankara.\nL'Impero bizantino e le migrazioni turche.\nPrima dell'insediamento dei turchi, la popolazione locale dell'Anatolia aveva raggiunto un livello stimato tra i 12 e 14 milioni di abitanti, durante il tardo periodo romano. La migrazione dei turchi nel territorio dell'odierna Turchia avvenne nel periodo delle maggiori migrazioni turche attraverso l'Asia Centrale verso l'Europa e il Medio Oriente, tra il VI e il XI secolo.\nDurante la dominazione dell'impero bizantino, Costantinopoli/Bisanzio (l'attuale citt\u00e0 turca Istanbul) fu scelta come capitale dell'impero. Inizialmente si susseguirono diversi imperatori romani, fino ad arrivare a Giustiniano I, l'ultimo imperatore latino di Bisanzio. A seguito delle invasioni barbariche, gi\u00e0 nel 641 l'impero era ridotto essenzialmente all'Asia Minore e Tracia, enclavi in Italia, Africa e Balcani.\nDinastia Selgiuchide.\nNell'undicesimo secolo giunsero in Turchia per lo pi\u00f9 popolazioni turche che vivevano nell'Impero Selgiuchide. I Selgiuchidi procedettero ad una graduale conquista della parte anatolica dell'Impero Bizantino. Nei secoli successivi, le popolazioni locali vennero assimilate dal popolo turco. Altri immigranti turchi cominciarono a mescolarsi con gli abitanti locali nel corso degli anni, cos\u00ec la popolazione di lingua turca si rafforz\u00f2.\nLa \"Casa dei Selgiuchidi\" era un ramo dei Turchi Oghuz che risiedeva alla periferia del mondo islamico, a nord del Mar Caspio e del Lago d'Aral, nel Khaganato Yabghu della confederazione Oghuz, nel X secolo. Nell'XI secolo, i popoli turchi che vivevano nell'Impero Selgiuchide cominciarono a migrare dalle loro antiche terre verso le regioni orientali dell'Anatolia, che fin\u00ec per diventare una nuova terra delle trib\u00f9 dei Turchi Oghuz a seguito della Battaglia di Manzicerta nel 1071.\nLa vittoria dei Selgiuchidi diede origine al Sultanato Selgiuchide di Rum, un ramo separato del pi\u00f9 grande Impero Selgiuchide e ad alcuni principati turchi (\"beylik\"), per lo pi\u00f9 situati nell'Anatolia orientale, che erano vassalli o in guerra con il Sultanato Selgiuchide di Rum.\nDominazione Mongola.\nNel 1243 le armate Selgiuchidi venivano sconfitte dai Mongoli nella Battaglia di K\u00f6se Da\u011f, e il Sultanato Selgiuchide di Rum diventava vassallo dei Mongoli. Questo caus\u00f2 ai Selgiuchidi la perdita del loro potere. Hulagu Khan, nipote di Gengis Khan, fond\u00f2 l'Ilkhanato nella parte sud-occidentale dell'Impero Mongolo. L'Ilkhanato controllava l'Anatolia tramite governatori militari Mongoli. L'ultimo sultano selgiuchide mor\u00ec nel 1308. L'invasione mongola di Transoxiana, Iran, Azerbaigian e Anatolia provoc\u00f2 lo spostamento dei Turkmeni verso l'Anatolia occidentale. I Turkmeni fondarono alcuni principati in Anatolia (\"beylik\") sotto la dominazione Mongola in Turchia. I beylik pi\u00f9 potenti erano il Beilikato di Karaman e Germiyan nell'area centrale. Lungo la costa del Mar Egeo, da nord a sud, si estendevano i principati di Karesi, Saruhan, Ayd\u0131no\u011flu, Mente\u015fe e Teke. Il Candaro\u011flu (anche chiamato \"\u0130sfendiyaro\u011flu\") controllava la regione del Mar Nero attorno a Kastamonu e Sinope. Il Beylik della dinastia Ottomana era situato nell'Anatolia nord-occidentale, presso S\u00f6\u011f\u00fct, e nei successivi 200 anni si sarebbe espanso nei Balcani e in Anatolia.\nLa dinastia ottomana.\nLa prima capitale del beilikato Ottomano fu situata a Bursa nel 1326. Edirne che fu conquistata nel 1361 fu la successiva capitale. Dopo essersi ampiamente espansi in Europa ed Anatolia, nel 1453, gli ottomani completarono quasi la conquista dell'Impero Bizantino catturandone la capitale, Costantinopoli, durante il regno di Maometto II. Questa citt\u00e0 \u00e8 diventata la capitale dell'Impero successiva ad Edirne. L'Impero ottomano continuer\u00e0 ad espandersi nell'Anatolia orientale, Europa centrale, Caucaso, Africa settentrionale ed orientale, isole del Mediterraneo, Siria, Mesopotamia e penisola araba nel XV, XVI e XVII secolo.\nIl potere e il prestigio dell'Impero ottomano culminarono nel XVI e XVII secolo, particolarmente durante il regno di Solimano il Magnifico. L'Impero fu spesso in conflitto col Sacro Romano Impero nella sua stabile avanzata verso l'Europa centrale attraverso i Balcani e la parte meridionale della Confederazione Polacco-Lituana. Inoltre, gli ottomani furono spesso in guerra con la Persia per dispute territoriali. In mare, l'Impero dovette competere con la Lega Santa, composta dalla Spagna degli Asburgo, la Repubblica di Venezia e dai Cavalieri di San Giovanni, per il controllo del Mediterraneo. Nell'Oceano Indiano la flotta ottomana spesso si confront\u00f2 con la flotta Portoghese per difendere il suo tradizionale monopolio sulle rotte commerciali marittime tra l'Asia orientale e l'Europa occidentale; su queste rotte nacquero nuove competizioni con la scoperta portoghese del Capo di Buona Speranza nel 1488.\nIl Trattato di Karlowitz del 1699 segn\u00f2 l'inizio del declino ottomano; alcuni territori furono persi con tale trattato: l'Austria ricevette tutta l'Ungheria e la Transilvania eccetto il Banato; Venezia ottenne gran parte della Dalmazia oltre al Peloponneso; la Polonia recuper\u00f2 la Podolia. Nel corso del XIX e primo XX secolo, l'Impero ottomano continu\u00f2 a perdere i suoi territori, incluse Grecia, Algeria, Tunisia e i Balcani nelle guerre balcaniche del 1912-1913.\nLa situazione internazionale.\nAlla fine del XVIII secolo l'Impero Ottomano era in una posizione di inferiorit\u00e0 nei confronti dell'Europa: la Russia aveva conquistato la Crimea, intendeva assorbire territori nei Balcani ed estendere la propria influenza nell'Asia centrale; l'Inghilterra aveva conquistato l'influenza nel Mediterraneo e utilizzava l'Impero Ottomano come baluardo contro la Russia. \nL'equilibrio di potere fu messo alla prova una prima volta nel 1831 quando, l'invasione della Siria da parte di Muhammad 'Ali, l'indipendente governatore Ottomano d'Egitto, port\u00f2 alla chiusura degli stretti (Bosforo e Dardanelli) e la disputa fu regolata da inglesi, russi e austriaci. Una nuova prova fu la Guerra di Crimea (1854-56) che si concluse con il Congresso di Parigi (1856). Questo impegn\u00f2 i russi a smantellare la propria flotta del Mar Nero, ma diede ai principati danubiani di Moldavia e Valacchia una forte autonomia, ma sempre sotto il controllo ottomano. \nVi erano state delle prime rivolte tra il 1804 e il 1813 in Serbia, seguite a quelle tra il 1821 e il 1829 che portarono all'indipendenza della Grecia e a quelle nel 1873 in Bosnia ed Erzegovina. L'intervento nel 1876 della Russia e il Trattato di Santo Stefano (1877) obblig\u00f2 gli ottomani a concedere l'indipendenza a Bulgaria, Serbia, Romania e Montenegro. Per controbilanciare queste conquiste russe, si diede la Bessarabia alla Russia, l'Austria occup\u00f2 la Bosnia ed Erzegovina, l'Inghilterra s'insedi\u00f2 a Cipro. Nel 1882, per difendere i propri interessi in Egitto (crediti), l'Inghilterra occup\u00f2 la regione.\nDal 1878 al 1908 l'Austria estese la sua influenza su Serbia, Romania e Grecia mentre la Russia sulla Bulgaria. Tra il 1908 del 1913 il processo di smembramento continu\u00f2: l'Austria annett\u00e9 la Bosnia-Erzegovina, mentre gli eserciti balcanici annetterono i territori europei residui lasciando alla Turchia una piccola striscia di terra al di l\u00e0 degli stretti.\nLe politiche repressive di Abdul Hamid II portarono disaffezione presso il popolo e soprattutto tra quelli educati in Europa o in scuole occidentalizzate. Si crearono vari e piccoli gruppi, in gran parte al di fuori di Istanbul, composti da giovani funzionari e studenti che cospiravano contro il sultano ed il regime. Un giovane ufficiale, Mustafa Kemal (pi\u00f9 tardi noto come Atat\u00fcrk), organizz\u00f2 una societ\u00e0 segreta con vari colleghi, ufficiali di stanza a Damasco e, pi\u00f9 tardi, con quelli di Tessalonica(Salonicco, attualmente in Grecia). Il gruppo di Atat\u00fcrk nel 1907 si fuse colle altre organizzazioni per la riforma costituzionalista per il Comitato Unione e Progresso (CUP). Conosciuto anche con il nome del gruppo dei \"Giovani Turchi\", questo gruppo cercava di ripristinare la costituzione del 1876 e unificare i diversi elementi dell'impero in una nazione omogenea attraverso una maggiore centralizzazione del governo nel quadro di un regime parlamentare.\nNel luglio 1908, alcune unit\u00e0 di stanza in Macedonia si ribellarono e chiesero il ritorno al governo costituzionale. Cos\u00ec Abdul Hamid II approv\u00f2 nel mese di novembre le elezioni parlamentari, le quali furono ampiamente vinte dal CUP, in un sistema di voto proporzionale che assicurava la rappresentanza di tutti i millet. Il giovane governo turco era indebolito dalle spaccature tra i nazionalisti ed i riformatori liberali, ed era inoltre minacciato dai musulmani tradizionalisti e dalle richieste provenienti dalle comunit\u00e0 non turche per una maggiore autonomia. Abdul Hamid II fu costretto ad abdicare e venne sostituito da suo fratello, Mehmet V, nel 1909. Le potenze straniere, come gi\u00e0 accennato, colsero l'occasione di questa instabilit\u00e0 politica a Istanbul per prendere varie porzioni dell'impero (l'Austria annett\u00e9 la Bosnia ed Erzegovina immediatamente dopo la rivoluzione del 1908, la Bulgaria proclam\u00f2 la sua indipendenza, l'Italia invase la Libia nel 1911, e vi fu la prima guerra balcanica che lasci\u00f2 all'Impero Ottomano sono una piccola striscia di terra in Europa al di l\u00e0 dello stretto).\nLa guerra italo-turca del 1911 diede all'Italia la Libia ed il Dodecaneso. Secondo la relazione del Comando italiano, la Turchia disponeva di \u00abscarse forze militari a Tripoli\u00bb, corrispondenti a \u00abcirca 5.000 uomini in Tripolitania e 2.000 in Cirenaica\u00bb. L'Italia mobilit\u00f3 34.000 uomini (divennero 55.000), 6.300 quadrupedi, 1.050 carri, 48 cannoni da campagna, 24 cannoni da montagna, assieme a dirigibili e aerei (fu italiano il primo bombardamento aereo della storia mondiale), trasportati in Africa utilizzando la Regia Marina e un rilevante numero di piroscafi noleggiati.\nLe sconfitte a livello internazionale si rifletterono sulla politica interna. Il governo liberale al potere dal luglio 1912 fu rovesciato nel gennaio 1913 da un colpo di Enver Pasci\u00e0, e gli elementi pi\u00f9 autoritari del movimento dei Giovani Turchi acquistarono il pieno controllo. Nel giugno 1913 scoppi\u00f2 una seconda guerra balcanica quando i paesi alleati nella prima guerra balcanica contro l'impero iniziarono a combattere tra loro per dispute territoriali. Approfittando della situazione, le forze ottomane attaccarono la Bulgaria, riconquistarono Edirne ed istituirono il confine occidentale dell'impero sul fiume Maritsa. \nDopo un breve periodo di governo costituzionale, la dirigenza del CUP divent\u00f2 sempre pi\u00f9 una dittatura militare con il potere concentrato nelle mani di un triumvirato costituito da Mehmed Talat Pasha, Ahmed Cemal Pasci\u00e0 e Enver Pasha che era anche ministro della guerra.\nLa prima guerra mondiale.\nNel 1914 gli schieramenti in Europa iniziavano a delinearsi in modo chiaro, cos\u00ec Enver, prevaricando la linea pi\u00f9 pragmatica e neutralista incarnata da Talat e Cemal, inizi\u00f2 a manifestare le proprie simpatie verso la Germania, supportato dai militari e dalla burocrazia. La Germania era stata pro-ottomana durante le guerre balcaniche, ma non fu questo il fattore determinante. Nella guida del suo governo verso l'allineamento con la Germania, Enver gioc\u00f2 sulla paura del tradizionale nemico ottomano, la Russia, allora alleato di Gran Bretagna e Francia. \nIl 2 agosto 1914, Enver concluse un trattato segreto di alleanza con la Germania. Il giorno successivo fu ordinata la mobilitazione generale, e nelle settimane successive le varie concessioni accordate alle potenze straniere dopo le sconfitte delle guerre balcaniche furono revocate. Fu comunque la Germania a dare origine all \"casus belli\". Due navi militari tedesche - l'incrociatore da battaglia \"G\u00f6ben\" e l'incrociatore leggero \"Breslau\" - inseguite dalla Mediterranean Fleet e rifugiatesi in acque neutrali ottomane allo scoppio della prima guerra mondiale, vennero affidate alla marina ottomana. Nel mese di ottobre furono rimesse a mare, con ufficiali ed equipaggi tedeschi ma con bandiera ottomana, e bombardarono Odessa e altri porti russi. Il 5 novembre la Russia dichiar\u00f2 guerra all'impero ottomano, seguita il giorno successivo da Gran Bretagna e Francia. Nei primi sei mesi di conflitto, l'esercito ottomano di circa 800.000 uomini era stato gi\u00e0 mobilitato per intero ed era impegnato su quattro fronti.\nNell'inverno del 1914-15 Enver lanci\u00f2 un'offensiva mal preparata contro i russi nel Caucaso, sperando invano che una dimostrazione di forza da parte ottomana incitasse all'insurrezione i popoli turcofoni assoggettati allo zar. Invece, una controffensiva russa costrinse le truppe ottomane ad indietreggiare fino al Lago di Van. Durante la campagna in Anatolia orientale, i russi furono aiutati anche da alcuni armeni poich\u00e9 erano visti come dei liberatori. Inoltre vi erano armeni anche nell'esercito russo. Enver afferm\u00f2 che una rivolta generale degli armeni era imminente.\nDurante l'inverno del 1915, mentre l'esercito ottomano si ritirava verso il lago di Van, ben due milioni di armeni furono deportati dalle zona di guerra. In poco tempo degener\u00f2 in un genocidio, poich\u00e9 turchi e curdi piombarono sui villaggi armeni e uccisero uomini, donne, vecchi e bambini. Le stime pi\u00f9 prudenti indicano che il numero di morti fu di 600.000, ma altre fonti citano cifre di oltre un milioni di morti. La situazione di coloro che riuscirono a sopravvivere e scappare in Siria miglior\u00f2 di poco sotto il governo militare siriano. Altri riuscirono a scappare dietro le linee russe. \nDurante la primavera del 1915, gli alleati furono impegnati in operazioni navali e terrestri presso i Dardanelli per abbattere con un colpo l'Impero ottomano e aprire cos\u00ec gli stretti per il passaggio delle forniture alla Russia. Sbarchi anfibi furono fatti a Gallipoli, ma le forze britanniche, si scontrarono con la vigorosa resistenza di Atat\u00fcrk e non riuscirono a fare breccia. Cos\u00ec l'ultima unit\u00e0 fu evacuata nel febbraio 1916. \nIn Mesopotamia l'esercito ottomano sconfisse quello britannico (che aveva marciato su Baghdad partendo da una base stabilita nel 1915 a Bassora). Gli inglesi fecero una nuova offensiva nel 1917, prendendo Baghdad scacciando le forze ottomane fuori dalla Mesopotamia. In Anatolia orientale, l'esercito russo vinse una serie di battaglie che lo fece arrivare fino ad Erzincan nel luglio 1916, anche se Atat\u00fcrk, al quale fu affidato il comando del corpo orientale, guid\u00f2 una controffensiva che blocc\u00f2 l'avanzata russa. La Russia si ritir\u00f2 poco dopo dalla guerra in seguito allo scoppio della rivoluzione bolscevica del 1917. Il nuovo governo russo firm\u00f2 nel marzo 1918 il Trattato di Brest-Litovsk con gli imperi centrali, in base al quale l'Impero ottomano riacquistava le sue province orientali. \nSharif Husayn ibn Ali, sultano della Mecca e della regione dell'Hijaz nella zona occidentale dell'Arabia, lanci\u00f2 la rivolta araba nel 1916. Gli inglesi inviarono vari consiglieri, di cui T.E. Lawrence (noto anche come Lawrence d'Arabia). Nell'ottobre del 1917, le forze britanniche lanciarono un'offensiva dall'Egitto verso la Palestina, e presero Gerusalemme in dicembre e Damasco nell'ottobre 1918. Verso la fine della guerra, Atat\u00fcrk riusc\u00ec ad entrare in Siria e a riportare varie unit\u00e0 intatte in Anatolia. \nAll'inizio di ottobre la resistenza ottomana era sfinita, il governo di guerra si dimise ed i membri del triumvirato dei Giovani Turchi - Enver, Talat e Cemal - fuggirono in esilio in Germania. Mehmet VI (regn\u00f2 dal 1918-22), succeduto al fratello dopo la sua morte nel mese di luglio, chiese la pace e il nuovo governo guidato da ministri liberali firmarono un armistizio (o meglio un diktat degli alleati) a Mudros il 30 ottobre 1918. Il 12 novembre navi da guerra a vapore alleate attraversarono i Dardanelli e si ancorarono al largo di Istanbul, il giorno dopo vi era la fine della guerra in Europa. In quattro anni di guerra, l'Impero Ottomano aveva mobilitato circa 2,8 milioni di uomini, di cui circa 325.000 furono uccisi in battaglia. Inoltre, pi\u00f9 di 2 milioni di civili, compresi turchi e armeni, si ritiene siano morti per cause legate alla guerra. Talat e Cemal, che sono stati ritenuti responsabili per la deportazione degli armeni e il maltrattamento dei rifugiati, furono assassinati dai nazionalisti armeni nel 1921. L'anno successivo, Enver fu ucciso mentre lottava i bolscevichi in Asia Centrale.\nA livello di accordi internazionali per reazione all'entrata in guerra della Turchia, erano stati firmati gli Accordi Sykes-Picot (1916) che avevano stabilito che la Francia avrebbe esteso il suo dominio sul Libano, la Turchia sudoccidentale, la Siria settentrionale e l'Iraq settentrionale; a l'Inghilterra toccava il resto dell'Iraq, la sponda araba del Golfo Persico e la Transgiordania; per la Palestina fu previsto un regime internazionale; la Russia avrebbe ottenuto Istanbul e alcune zone dell'Anatolia orientale; all'Italia fu promessa la parte meridionale dell'Anatolia. Per realizzare il progetto di supremazia in Medioriente l'Inghilterra promise allo Sceriffo della Mecca (Hussein Ibn Ali) che sarebbe stato riconosciuto uno Stato arabo indipendente (prendendo cos\u00ec le simpatie degli arabi), ma nel 1917 la Dichiarazione di Balfour cre\u00f2 il precedente per la formazione di un focolare nazionale ebraico in Palestina (inimicandosi gli arabi).\nL'Armistizio di Mudros, fu seguito dall'imposizione del Trattato di S\u00e8vres, il 10 agosto 1920 dagli Alleati, che non fu mai ratificato. Il Trattato di S\u00e8vres disfaceva l'Impero ottomano ed obbligava ad ampie concessioni territoriali a favore di Grecia, Italia, Regno Unito e Francia.\nL'era repubblicana.\nAtat\u00fcrk.\nL'occupazione di alcune parti del Paese dagli Alleati a seguito della prima guerra mondiale sollecit\u00f2 la fondazione del Movimento Nazionale Turco. Sotto la leadership di Mustafa Kemal, un comandante militare distintosi durante la Battaglia di Gallipoli, fu intrapresa la Guerra d'Indipendenza Turca, mirata a revocare i termini del Trattato di S\u00e8vres. Il 18 settembre 1922, le armate greche furono espulse. Il primo di novembre, il neo-fondato parlamento abol\u00ec formalmente il Sultanato, concludendo cos\u00ec 623 anni di impero. Il Trattato di Losanna del 24 luglio 1923 port\u00f2 al riconoscimento internazionale della nuova \"Repubblica di Turchia\" come Stato successore dell'Impero ottomano, e la repubblica fu ufficialmente proclamata il 29 ottobre 1923, nella nuova capitale Ankara. Mustafa Kemal divenne il primo Presidente della Turchia e successivamente introdusse molte riforme radicali con lo scopo di fondare una nuova repubblica secolare, dai resti del suo passato ottomano. Secondo la Legge sui Nomi Familiari, il parlamento turco present\u00f2 Mustafa Kemal con il soprannome onorifico \"Atat\u00fcrk\" (\"padre dei turchi\") nel 1934, che continu\u00f2 a governare il paese fino alla sua morte, nel 1938.\nDopo la II guerra mondiale.\nLa Turchia rimase neutrale per la maggior parte della seconda guerra mondiale, ma si schier\u00f2 simbolicamente con gli Alleati il 23 febbraio 1945 e lo stesso anno divent\u00f2 membro originario delle Nazioni Unite. Le difficolt\u00e0 affrontate dal governo greco (insediato dalla Gran Bretagna al termine della guerra e successivamente sopravvissuto grazie all'appoggio degli Stati Uniti) nel prevalere nella Guerra civile greca, oltre alle pressioni sovietiche per ottenere basi militari negli Stretti Turchi, spinsero gli Stati Uniti a dichiarare nel 1947 la Dottrina Truman. Essa enunciava le intenzioni americane di garantire la sicurezza in Turchia e Grecia, e determin\u00f2 praticamente un supporto economico e militare su larga scala a quei paesi.\nIl periodo del partito unico fu seguito dal pluralismo dei partiti dopo il 1945.\nDopo aver partecipato con le forze delle Nazioni Unite alla Guerra di Corea, la Turchia si un\u00ec alla NATO nel 1952, diventando un baluardo contro l'espansione sovietica nel Mediterraneo. I militari sono intervenuti diverse volte nella vita politica della Repubblica con i colpi di stato del 1960, 1971, 1980.\nA seguito di un decennio di disordini nell'isola di Cipro e il colpo di stato militare greco di luglio 1974, che rovesci\u00f2 il Presidente Makarios III insediando Nikos Sampson come dittatore, la Turchia invase la Repubblica di Cipro nello stesso anno. Nove anni dopo fu stabilita la Repubblica Turca di Cipro del Nord. La Turchia \u00e8 l'unico Paese che riconosce quella Repubblica.\nNel 1984 il PKK (organizzazione politico-militare curda considerata illegale in Turchia) cominci\u00f2 un'insurrezione contro il governo turco. Il conflitto, che \u00e8 costato oltre 40.000 vite, continua ancora oggi. Dalla liberalizzazione dell'economia turca durante gli anni ottanta, il paese ha goduto di una pi\u00f9 forte crescita economica e maggiore stabilit\u00e0 politica."}
{"id": "2083362", "revid": "93556", "url": "https://it.wikipedia.org/wiki?curid=2083362", "title": "Jacque Fresco", "text": "Autodefinitosi disegnatore industriale e ingegnere sociale, Fresco ha approfondito e trattato una vasta gamma di argomenti, quali il comportamentismo, la progettazione, la cibernetica, la futurologia, l'educazione e i valori umani con un approccio multidisciplinare e meccanicistico al fine di presentare una proposta esauriente di riprogettazione della societ\u00e0.\nBiografia.\nOrigini e giovinezza.\nJacque Fresco fu il figlio secondogenito di due ebrei sefarditi emigrati a New York nei primissimi anni del novecento. Il padre Isaac (1882\u20131966), nato a Costantinopoli, visse per un breve periodo in Israele prima e in Francia poi, trasferendosi infine a New York; svolse il mestiere di giardiniere e contadino e perse il lavoro durante la grande depressione. La madre Lena (1885\u20131987) fu una casalinga proveniente da Gerusalemme. Ebbe due fratelli: il maggiore, David (1909\u20131997), \u00e8 stato un attore caratterista, che fu vittima negli anni cinquanta del maccartismo a Hollywood, e una sorella minore di nome Frieda (1920\u20131988).\nCresciuto nel quartiere di Bensonhurst, nel borgo di Brooklyn, Fresco all'et\u00e0 di otto anni vide il film \"I dieci comandamenti\", e non capendone la logica arriv\u00f2 a conoscere l'evoluzione e l'ateismo. Lasci\u00f2 la scuola all'et\u00e0 di quattordici anni, periodo in cui prese parte a riunioni della lega della giovent\u00f9 comunista, di socialisti, di fascisti, del Mankind United, del movimento tecnocratico e di filosofie orientali per capire cosa si stesse insegnando; successivamente incontr\u00f2 Richard Buckminster Fuller e, a Princeton, Albert Einstein.\nMaturit\u00e0.\nIndustria aeronautica.\nFresco trov\u00f2 lavoro presso la Douglas Aircraft Company in California durante gli anni trenta. Present\u00f2 progetti alternativi che includevano sia velivoli a forma alare sia a forma discoidale, a cui si riferiva con il nome di \"Flying saucer\" (\"piattino volante\"). Alcuni dei suoi progetti furono considerati infattibili allora; Fresco incontr\u00f2 resistenza alle sue proposte e i suoi progetti, in seguito li riprogett\u00f2 per la Douglas in modo da evitare disaccordi.\nNel 1942, Fresco fu chiamato ad arruolarsi nell'esercito degli Stati Uniti. Venne assegnato al reparto di progettazione e sviluppo per le United States Army Air Forces a Wright Field. Secondo i rapporti produceva pi\u00f9 di quaranta progetti al giorno. Uno fu il \"radical variable camber wing\" (ala con profonda curvatura variabile) con il quale tent\u00f2 di ottimizzare il controllo di volo permettendo al pilota di regolare lo spessore delle ali durante il sollevamento da terra e in volo. Fresco non si adatt\u00f2 alla vita militare e venne congedato nel 1944. Ha avuto idee avanzate per i progetti degli aerei. Stando ad alcuni commenti, ottenne la reputazione di \"uomo vent'anni avanti per il suo tempo\".\nLa \"Trend Home\" e i Laboratori di ricerca scientifica.\nEarl Muntz commission\u00f2 a Fresco il progetto di una abitazione che fosse a basso costo. Fresco, assieme ai suoi soci Harry Giaretto ed Eli Catran, concep\u00ec il design e il progetto della casa.\nNell'estate del 1948 Fresco, allora trentaduenne, si avvicin\u00f2 al successo con questo progetto che venne chiamato \"Trend Home\". Costruito quasi interamente in alluminio e vetro, fu in mostra al palco 8 della Warner Bros. situato ad Hollywood. Serv\u00ec il lavoro di dieci uomini per otto ore per costruire la \"Trend Home\".\nIl costo della visita alla \"Trend Home\" durante i tre mesi in esposizione era di un dollaro. Il ricavato and\u00f2 in beneficenza alla Cancer Prevention Society. La \"Trend Home\" necessit\u00f2 del finanziamento federale; un ufficiale della Federal Housing Administration fece visita all'ufficio di Muntz negli studi della Warner Brothers durante l'estate del 1948 ma neg\u00f2 i fondi per il progetto.\nNegli ultimi anni del 1940 e nei primi anni del 1950, Fresco cre\u00f2 e fu il direttore degli Scientific Research Laboratories a Los Angeles. Qui tenne anche dei seminari ed insegn\u00f2 disegno tecnico e contemporaneamente conduceva ricerche e lavorava a dei progetti come inventore freelance e consulente scientifico. Durante questo periodo lott\u00f2 per ottenere fondi per le sue ricerche per far fronte alle diverse difficolt\u00e0 finanziarie. Nel 1955, lasci\u00f2 la California dopo che il suo laboratorio venne chiuso per costruire la Golden State Freeway.\nIl periodo in Florida.\nNei primi anni cinquanta, progett\u00f2 e costru\u00ec modelli e scene in miniatura per il film \"Project Moonbase\" e nel 1955 Fresco si spost\u00f2 a Miami in Florida, dove cominci\u00f2 a lavorare come consulente psicologico nonostante non avesse una formale educazione in quel settore.\nSuccessivamente entr\u00f2 a far parte di organizzazioni di supremazia bianca sostenendo di aver aderito per testare l'attuabilit\u00e0 di poter cambiare le persone. Egli descrive l'adesione ai gruppi del Ku Klux Klan e del Consiglio dei cittadini bianchi di Miami come un tentativo per poter cambiare la loro visione sulle discriminazioni razziali.\nA Miami, Fresco mise in mostra i suoi disegni di citt\u00e0 circolari. Fresco fece del disegnatore industriale il lavoro della sua vita, lavorando per varie compagnie quali l'Alcoa e la Major Realy Corporation.\nNel 1961, con Pietro Belluschi e Charles Frederick Wise, Fresco collabor\u00f2 ad un progetto conosciuto come 'Sandwich House'. Composta principalmente da componenti prefabbricati, tramezzi ed alluminio, era in vendita per 2,950 dollari o per 7,500 se si includevano le fondamenta e tutte le installazioni interne. Durante questo periodo, Fresco support\u00f2 i suoi progetti disegnando dispositivi prefabbricati in alluminio attraverso la Jacque Fresco Enterprises Inc.\nDal 1955 al 1969 Fresco nomin\u00f2 le sue idee sociali Project Americana.\nSociocyberneering.\nAlla fine degli anni sessanta, Fresco fond\u00f2 e diresse, fino alla fine degli anni settanta, una organizzazione non-profit, chiamata Sociocyberneering, tenendo dei seminari settimanali nella sua casa di Coral Gables e promuovendola in programmi radiofonici. \"Looking Forward\" venne pubblicato nel 1969, scritto da Kenneth S. Keyes, Jr. e Jacque Fresco ne fu il coautore. Il 19 agosto 1974, fu intervistato in una televisione locale di Miami da Larry King. Nel 1976 Roxanne Meadows partecip\u00f2 per la prima volta a uno dei seminari, invitata dal suo fidanzato che allora era un assiduo partecipante. Negli anni seguenti pubblic\u00f2 alcuni libretti diffusi all'interno dell'organizzazione che dirigeva e prov\u00f2 a costruire una piccola comunit\u00e0 nei pressi di Naples, ma il progetto non and\u00f2 a buon fine e l'organizzazione si sciolse.\nThe Venus Project.\nTra gli anni ottanta e la prima met\u00e0 degli anni novanta, Jacque Fresco, insieme alle sue socie Birgit Lahaye e Roxanne Meadows e ad alcuni amici, si dedic\u00f2 alla costruzione di un centro di ricerca, costituito in tutto da dieci edifici a forma di cupola in uno spazio di otto ettari e mezzo, nella zona di Venus, nella Florida centrale; \u00e8 in questo periodo che concepisce il termine e il significato di economia basata sulle risorse. Nel 1994, produce il documentario \"The Venus Project: The Redesign of a Culture\", che anticipa di un anno la pubblicazione del saggio omonimo e la fondazione del Venus Project.\nNel 1997, scrive il saggio \"And The World Will Be One\", che per\u00f2, alla fine, non \u00e8 mai stato pubblicato.\nNel 2002, \u00e8 stato pubblicato \"The Best That Money Can't Buy: Beyond Politics, Poverty &amp; War\", il suo saggio principale.\nNel 2006, William Gazecki ha prodotto un documentario su Jacque Fresco, intitolato \"Future by Design\".\nNel 2007, il TVP ha pubblicato il saggio \"Designing the Future\", scritto da Jacque Fresco, e rilasciato un breve documentario omonimo.\nNel 2008, Peter Joseph ha menzionato Fresco nel film \", dove le sue idee sul futuro vennero proposte come possibile alternativa.\nNel 2010, Fresco ha fatto un tour mondiale con la Meadows, compiendo ventisei seminari in venti Paesi sparsi nel mondo, al fine di promuovere e diffondere il Venus Project.\nIl 15 gennaio 2011 \" venne mostrato nelle sale, menzionando Fresco e nel novembre dello stesso anno, Fresco ha partecipato a un incontro di Occupy Miami al Government Center di Miami.\nIl 12 marzo 2016, giorno prima del suo centesimo compleanno, si \u00e8 tenuto a Fort Myers un evento pubblico a cui hanno partecipato oltre seicento persone. Il 19 novembre dello stesso anno \u00e8 stata inaugurata una mostra al museo Baker di Naples dal titolo \"Jacque Fresco, 100 Years of Vision\".\nNegli ultimi anni, Fresco, non facendo pi\u00f9 ricerca sperimentale ed essendogli stata diagnosticata la malattia di Parkinson, ha tenuto un seminario settimanale di sabato nel sito del Venus Project per tutti coloro che si recavano l\u00ec.\nVita privata.\nFresco si \u00e8 sposato due volte quando ha vissuto a Los Angeles, negli anni quaranta con Evelyn e, negli anni cinquanta, con Patricia Merle Douglass, da cui divorzi\u00f2 nel 1957. Dal matrimonio con quest'ultima, nacquero i suoi due figli Richard J. (1953\u20131976) e Bambi Lynne (1956\u20132010)."}
{"id": "2083363", "revid": "339392", "url": "https://it.wikipedia.org/wiki?curid=2083363", "title": "Rinolofidi", "text": ""}
{"id": "2083366", "revid": "73843", "url": "https://it.wikipedia.org/wiki?curid=2083366", "title": "Konstantin Pavlovi\u010d Romanov", "text": "\u00c8 conosciuto principalmente per la sua abdicazione al trono nel 1825 che port\u00f2 alla ribellione dei decabristi pi\u00f9 tardi nello stesso anno. Nel suo ruolo di vicer\u00e9 del Regno del Congresso di Polonia, esso \u00e8 ricordato per essere stato un governatore spietato.\nBiografia.\nInfanzia ed educazione.\nCostantino nacque a Carskoe Selo il 27 aprile 1779, secondo figlio dello zarevic Paolo Petrovi\u010d e della moglie Maria Feodorovna, figlia di Federico Eugenio II, duca di W\u00fcrttemberg. Di tutti i figli di Paolo, Costantino era quello che maggiormente assomigliava al padre, tanto fisicamente quanto mentalmente.\nLe decisioni sulla formazione e l'educazione del ragazzo erano prese interamente dalla nonna, l'imperatrice Caterina II. Come nel caso del suo nipote maggiore, il futuro zar Alessandro I, ella regolava ogni dettaglio della sua educazione fisica e mentale, ma, come era suo costume, lasci\u00f2 che l'attuazione delle sue idee fosse nelle mani di uomini di sua fiducia. Il conte Nikolaj Ivanovi\u010d Saltykov era il tutore ufficiale, bench\u00e9 anch'egli avesse trasferito l'onere a qualcun altro, intervenendo personalmente solamente in occasioni eccezionali, e non esercitando alcuna influenza sul carattere del giovane granduca, che era irrequieto, appassionato e testardo. L'unica persona che ebbe una certa influenza su Costantino fu il barone Fr\u00e9d\u00e9ric-C\u00e9sar de La Harpe, che fu suo tutore generale dal 1783 fino all'aprile del 1795, ed educ\u00f2 entrambi i nipoti della zarina.\nMatrimonio.\nCome Alessandro, Costantino venne sposato da Caterina quando aveva solo sedici anni, il 26 febbraio 1796, con Giuliana di Sassonia-Coburgo-Saalfeld, figlia del duca Francesco Federico di Sassonia-Coburgo-Saalfeld e della sua seconda moglie la principessa Augusta di Reuss-Ebersdorf, che prese il nome ortodosso di \"Anna Fedrovna\". Dopo la prima separazione del 1799, ella ritorn\u00f2 permanentemente a casa propria in Germania nel 1801. Nel 1814 il marito fece un tentativo di richiamarla in Russia, ma il progetto fall\u00ec di fronte alla sua ferma opposizione.\nGuerre napoleoniche.\nDurante il periodo del suo sfortunato matrimonio, Costantino partecip\u00f2 nel 1799 alla sua prima campagna militare sotto il comando di Suvorov durante la spedizione in Italia di questi. La battaglia di Bassignana venne persa per un errore di Costantino; egli si distinse invece a Novi per il suo coraggio, cosicch\u00e9 lo zar Paolo gli concesse il titolo di cesarevi\u010d, che secondo le norme fondamentali della costituzione, spettava unicamente all'erede al trono. Bench\u00e9 questo non provi il fatto che quest'azione sia il frutto di un piano di lungo periodo dello Zar, in ogni caso mostr\u00f2 che Paolo gi\u00e0 aveva poca fiducia nel granduca Alessandro.\nCostantino non prov\u00f2 mai ad assicurarsi il trono; dopo la morte del padre nel 1801 egli condusse una disordinata e libertina vita da scapolo. Si astenne dall'intervenire nella vita politica, ma rimase fedele alle proprie inclinazioni militari, senza per\u00f2 manifestare niente pi\u00f9 che una preferenza per gli aspetti esteriori del servizio. In quanto comandante delle Guardie durante la campagna del 1805 egli ebbe parte nella responsabilit\u00e0 per la sconfitta riportata alla battaglia di Austerlitz e nemmeno nel 1807 la sua fortuna o le sue capacit\u00e0 dimostrarono un miglioramento.\nDopo la pace di Tilsit egli divenne un grande ammiratore di Napoleone ed un fautore dell'alleanza russo-francese. Perse di conseguenza la fiducia del fratello Alessandro; per quest'ultimo l'alleanza con la Francia era semplicemente un mezzo per terminare il conflitto. Questa visione non era per\u00f2 condivisa da Costantino: persino nel 1812, dopo la caduta di Mosca, egli fece pressioni per una rapida conclusione della pace con Napoleone, e, al pari del feldmaresciallo Kutuzov, si oppose alla proposta di portare la guerra attraverso la frontiera russa per arrivare ad una conclusione vittoriosa su suolo francese.\nDurante la guerra Barclay de Tolly fu costretto due volte ad allontanare il Granduca dall'esercito a causa della sua condotta disordinata. Il suo contributo alle battaglie in Germania ed in Francia fu insignificante: a Dresda, il 26 agosto 1813, le sue conoscenze militari gli vennero meno al momento decisivo, mentre a La F\u00e8re-Champenoise si distinse per il coraggio. A Parigi Costantino si mise pubblicamente in ridicolo mostrando le sue insignificanti manie militari: le sue prime visite furono alle scuderie e si dice che egli marciasse e si esercitasse persino nelle sue stanze private.\nVicer\u00e9 della Polonia.\nL'importanza di Costantino nella storia politica \u00e8 dovuta al fatto che il fratello, lo zar Alessandro, lo nomin\u00f2 Vicer\u00e9 del Regno del Congresso di Polonia, con il compito di militarizzare e riportare alla disciplina la Polonia. In quanto Vicer\u00e9, Costantino ricevette la carica di comandante in capo delle forze armate del regno; a questo incarico venne aggiunto in seguito, nel 1819, il comando delle truppe lituane e di quelle delle province russe che in precedenza erano appartenute alla Confederazione Polacco-Lituana.\nI suoi sforzi di rafforzare la polizia segreta e la soppressione dei movimenti patriottici polacchi portarono ad un diffuso malcontento tra i suoi sudditi. Brutale e sgarbato, Costantino perseguit\u00f2 anche l'opposizione liberale e rimpiazz\u00f2 i polacchi con funzionari russi nelle posizioni pi\u00f9 importanti dell'amministrazione locale e dell'esercito; spesso assaliva e insultava i suoi subordinati e questo aument\u00f2 la conflittualit\u00e0 negli ambienti degli ufficiali. Infine la sua disobbedienza della costituzione, di cui andava molto fiero, lo port\u00f2 ad entrare in contrasto con il parlamento polacco, che fino a quel momento era dominato dal partito favorevole all'unione personale con la Russia. In Polonia egli era visto come un tiranno ed era odiato sia dalla popolazione civile che dall'esercito. Nella letteratura polacca Costantino \u00e8 rappresentato come una persona crudele e dispotica.\nDopo diciannove anni di separazione il matrimonio di Costantino e Giuliana venne definitivamente annullato il 20 marzo 1820. Due mesi dopo, il 27 maggio, il Granduca spos\u00f2 la nobile polacca Joanna Grudzi\u0144ska, a cui l'Imperatore Alessandro I assegn\u00f2 il titolo di \"Sua Serenit\u00e0\" \"la Principessa di Lowicz\"; in connessione a questo sposalizio egli rinunci\u00f2 a qualunque pretesa di successione al trono russo, cosa che venne formalizzata nel 1822. Dopo il matrimonio egli svilupp\u00f2 un attaccamento sempre maggiore alla sua nuova patria, la Polonia.\nImperatore di tutte le Russie.\nQuando Alessandro I mor\u00ec il 1\u00ba dicembre 1825, senza lasciare eredi diretti, Costantino venne acclamato a furor di popolo Imperatore di Tutte le Russie, ma egli abdic\u00f2 pochi minuti dopo ed il suo fratello minore, il granduca Nicola, ne prese il posto: questo scaten\u00f2 la rivolta dei liberali russi, conosciuta come la rivoluzione dei decabristi.\nGranduca di Russia.\nSotto il regno dello zar Nicola I, Costantino mantenne i suoi compiti in Polonia. Presto sorsero delle divergenze tra i due fratelli, a causa del ruolo giocato dai polacchi nella cospirazione dei decabristi. Costantino imped\u00ec di svelare il complotto per ottenere l'indipendenza che da molti anni si stava organizzando in Polonia, nell'ostinata convinzione che l'esercito e la burocrazia statale fossero lealmente devote all'impero russo. La politica nei confronti dell'Oriente dello Zar e la Guerra Turca del 1828 e 1829 caus\u00f2 una rottura tra i due, in particolare perch\u00e9 Costantino si opponeva alla decisione di escludere l'esercito polacco da questa guerra.\nUltimi anni e morte.\nL'insurrezione di Varsavia del novembre 1830 prese Costantino alla sprovvista: questo fu dovuto al fatto che il Granduca non era stato in grado di comprendere la situazione che si era venuta a creare e che era culminata con il passaggio dei reggimenti polacchi tra le file dei rivoluzionari; a ci\u00f2 si aggiunse anche che egli si dimostr\u00f2 incompetente e poco giudizioso nell'affrontare la ribellione. Costantino era infatti considerato un nemico dalla maggior parte dei ribelli: uno degli eventi che caratterizzarono l'inizio dei moti fu un tentativo di assassinio nei suoi confronti.\nBench\u00e9 fosse fuggito oltre i confini russi, Costantino espresse comunque il proprio orgoglio per le vittorie dei suoi soldati polacchi; non visse per\u00f2 a sufficienza per vedere sedata la rivoluzione, morendo di colera a Vitebsk il 27 giugno 1831.\nMassone, fu membro della logge \"Gli Amici riuniti\" e \"Alessandro alla fedelt\u00e0 militare\" nel 1812. Si pensa che ader\u00ec alla Massoneria per volere di Alessandro I e che vi rest\u00f2 fino alla sua dissoluzione ufficiale nel 1822."}
{"id": "2083369", "revid": "767487", "url": "https://it.wikipedia.org/wiki?curid=2083369", "title": "Romarico", "text": "Biografia.\nRomarico divenne monaco colombaniano nell'abbazia di Luxeuil retta da san Colombano, futuro abate di Bobbio.\nSuccessivamente divenne consigliere del re Teodeberto II, ma poi lasci\u00f2 la corte ritirandosi nuovamente a Luxeuil.\nCome vuole la tradizione celtico-irlandese della Regola di san Colombano, egli lasci\u00f2 il monastero per fondarne uno suo assieme ad alcuni giovani monaci.\nSui monti Vosgi, nell'antica Burgundia trov\u00f2 il luogo adatto per fondarvi, insieme a sant'Amato, il suo monastero diventandone primo abate; in seguito il monastero diverr\u00e0 la citt\u00e0 di Remiremont, che ne prender\u00e0 il nome.\nNel monastero ricevette ed ospito il suo amico Arnolfo di Metz, anch'egli attirato dalla Regola colombaniana e disgustato dalla vita di corte.\nCulto.\nViene ricordato l'8 dicembre nella festa dell'Immacolata Concezione."}
{"id": "2083376", "revid": "767487", "url": "https://it.wikipedia.org/wiki?curid=2083376", "title": "Master Celebrations", "text": "Master Celebrations \u00e8 una raccolta dei maggiori successi della punk rock band svedese No Fun At All realizzata dalla Epitaph Records dopo lo scioglimento della band avvenuto nel 2001. Tutte le canzoni sono prese dai quattro album della band, tutti pubblicati dalla svedese Burning Heart Records, ad eccezione delle ultime tre tracce, registrate per l'occasione con la collaborazione di Nikola Sarcevic dei Millencolin."}
{"id": "2083379", "revid": "1318658", "url": "https://it.wikipedia.org/wiki?curid=2083379", "title": "Romanzo criminale - La serie", "text": "Romanzo criminale \u00e8 una serie televisiva italiana basata sull'omonimo romanzo del giudice Giancarlo De Cataldo e ne rappresenta il secondo adattamento dopo il film diretto da Michele Placido, che ha collaborato anche per la serie televisiva come consulente artistico.\nSi tratta della seconda fiction prodotta da Sky dopo \"Quo vadis, baby?\" ed \u00e8 andata in onda in prima visione sul canale satellitare Sky Cinema 1; repliche della serie sono andate in onda, sul satellite, su Fox Crime, Sky Uno e Sky Atlantic. In chiaro \u00e8 stata trasmessa in prima visione da Italia 1 in seconda serata; le repliche sono andate invece in onda su Iris, Italia 2, Cielo, Top Crime e Sky TG24.\nTrama.\nAmori, affari, ansie, amicizie, faide e rancori, dipingono il quadro della vicenda principale, quella di un gruppo di criminali che per quasi quindici anni, dal 1977 al 1992, ha accarezzato un'illusione: quella di conquistare l'incontrollabile Roma. Il Libanese, il Freddo, il Dandi, Patrizia e il commissario Scialoja sono alcuni dei personaggi ispirati alla vera storia della banda della Magliana.\nCome affermato da Aldo Grasso, la prima stagione della serie d\u00e0 pi\u00f9 spazio alla scena del crimine, ovvero alle imprese criminose della banda della Magliana, mentre nella seconda stagione viene approfondito il \"retroscena\" del crimine: si ha quindi un riposizionamento della banda dopo un evento importante della trama, e agli effetti e interrogativi che questa ha provocato nella coscienza dei protagonisti.\nProduzione.\nRomanzo Criminale \u00e8 una produzione Cattleya e Sky Cinema. Girata in S16mm, la serie risulta particolarmente curata nella ricostruzione storica degli scenari e nelle varie fasi della post-produzione (montaggio, color correction, ecc). \u00c8 stata invece contestata la scelta di alcune automobili tra cui la Porsche 911 Cabrio del 1983 (che nella Serie televisiva \u00e8 invece la versione \"Targa\" della 911, versione in produzione dal 1967) che sarebbe postdatata rispetto al contesto della trama che, per larghi tratti, si sviluppa prima della strage di Bologna, avvenuta nel 1980, la Mercedes W126 in uso ai fratelli Gemito, tirapiedi all'epoca dei fatti, del Terribile, va in produzione nel 1979, mentre nella serie \u00e8 in uso ai due prima del sequestro Moro.\nNella seconda serie la coppia uccisa per errore dal Bufalo, Scrocchiazeppi e Fierolocchio \u00e8 a bordo di una Mercedes 190 E ma, trattandosi molto probabilmente dell'anno 1980, quell'auto \u00e8 posteriore agli eventi di almeno tre anni, la Mercedes ancora di uno dei fratelli Gemito, guidata da un autista, \u00e8 una W124 mentre si sarebbe dovuto trattare di una W123; quando il Bufalo, ferito, ruba un'auto per andare a uccidere il Dandi, questa \u00e8 una Ritmo restyling seconda serie, ma poich\u00e9 la scena \u00e8 ambientata nei primi anni '80 quel veicolo non avrebbe dovuto esserci in quanto prodotto a partire dal 1985.\nCast.\nIl cast \u00e8 formato interamente da attori emergenti, molti dei quali alla prima esperienza di rilievo, affiancati da qualche bravo caratterista e dalla presenza di cameo come quello di Ninetto Davoli, il quale appare nel ruolo di \"Gerardo il Barbaro\" nell'episodio 6 della prima stagione.\nIn due hanno partecipato sia al film che alla serie televisiva:\nColonna sonora.\nLe musiche originali sono state tutte composte da Pasquale Catalano, ad eccezione della musica dei titoli di testa che \u00e8 stata composta da Stefano Fresi.\nContestualmente alla messa in onda della seconda stagione della serie, il 19 ottobre 2010 \u00e8 stato poi pubblicato il compact disc \"Romanzo criminale - Il CD\", concept album ispirato alla serie, a cui hanno partecipato diversi artisti della scena indipendente italiana.\nIl CD \u00e8 composto da 12 tracce; di queste, 10 sono dedicate ognuna ad un diverso personaggio della serie.\nAccoglienza.\nCritica.\nCritica italiana.\nLa prima stagione della serie \u00e8 stata accolta con il pressoch\u00e9 unanime parere favorevole della critica. Nel suo blog su \"La Stampa\", Andrea Scanzi l'ha definita in un lungo articolo ricostruttivo della Banda, \u00abla migliore serie televisiva mai prodotta in Italia\u00bb; secondo Marco Marino \u00abi ritmi della narrazione risultano frenetici e coinvolgenti, i dialoghi sempre azzeccati e ben recitati, le atmosfere ricreate con il dovuto realismo e senza freni inibitori della censura\u00bb.\nPer Aldo Grasso la serie \u00e8 \u00abuno degli esiti pi\u00f9 riusciti della fiction italiana\u00bb, riuscendo a raccontare la saga della Banda con \u00abuna scrittura che finalmente esce dai canoni dell'agiografia all'italiana\u00bb; sempre Grasso l'ha definita \u00abl'unica serie italiana di cui possiamo andare fieri\u00bb, \u00abche ha una struttura vera, forte\u00bb, \u00abche possiamo esportare all'estero\u00bb, \u00abche si interroga sui meccanismi della serialit\u00e0\u00bb.\nCritica estera.\nIdentico parere \u00e8 stato espresso anche in Francia dove la serie \u00e8 stata trasmessa su Canal+, la cui piattaforma televisiva gratuita T\u00e9l\u00e9vision Num\u00e9rique Terrestre ha cos\u00ec recensito: \u00abMagistrale romanzo. Dal grande al piccolo schermo, l'opera iniziale di Giancarlo De Cataldo non ha perduto nulla della sua efficacia, al contrario. Che sia chiaro: la serie dell'estate di Canal+ \u00e8 italiana. Gli attori hanno tutti delle facce incredibili al punto che se Sergio Leone li avesse scritturati per un suo western nessuno avrebbe avuto nulla da ridire \u2026 la televisione italiana pu\u00f2 vantarsi di avere realizzato una grande serie\u00bb.\nSu Le Figaro \u00e8 stato scritto che \u00abla serie evento dell'estate di Canal+ non \u00e8 n\u00e9 americana, n\u00e9 francese, n\u00e9 inglese, bens\u00ec italiana\u00bb, mentre, secondo Le Monde, \u00absono pochissime le serie televisive europee belle e meritevoli di essere segnalate\u00bb.\nEdizioni home video.\nDVD / Blu-Ray Disc.\nLa 20th Century Fox Home Entertainment ha messo la prima stagione in commercio nel mercato italiano in DVD il 21 aprile 2010; la confezione \u00e8 composta da quattro dischi.\nEdizioni.\nCaratteristiche disco DVD.\nLa 20th Century Fox Home Entertainment ha messo la seconda stagione in commercio nel mercato italiano in DVD il 19 ottobre 2011; la confezione \u00e8 composta da quattro dischi. Il 23 novembre 2011 \u00e8 stata pubblicata una confezione comprendente le due stagioni e composta da otto DVD."}
{"id": "2083386", "revid": "101175", "url": "https://it.wikipedia.org/wiki?curid=2083386", "title": "Gran Premio motociclistico di Spagna 2003", "text": "Il Gran Premio motociclistico di Spagna 2003 corso l'11 maggio, \u00e8 stato il terzo Gran Premio della stagione 2003 del motomondiale e ha visto vincere: la Honda di Valentino Rossi in MotoGP, Toni El\u00edas nella classe 250 e Lucio Cecchinello nella classe 125.\nQuella segnata da Capirossi \u00e8 la prima pole position per la Ducati in MotoGP, che ha debuttato in questa classe ad inizio campionato."}
{"id": "2083387", "revid": "12109", "url": "https://it.wikipedia.org/wiki?curid=2083387", "title": "Linea vita", "text": "La linea vita o linee vita (secondo la norma UNI EN 795) \u00e8 un insieme di ancoraggi posti in quota sulle coperture alla quale si agganciano gli operatori tramite imbracature e relativi cordini.\nIn Italia la regione Toscana \u00e8 stata la prima a obbligare l'installazione di linee vita con precise norme e disposizioni.\nClassificazione.\nUna linea vita pu\u00f2 essere temporanea o stabile:\n\"I lavori in quota possono esporre i lavoratori a rischi molto elevati per la loro salute e sicurezza, in particolare a rischi di caduta dall'alto e ad altri gravi infortuni sul lavoro. Ogni responsabile di un immobile (amministratore condominiale o proprietario) o il datore di lavoro, dirigenti e preposti possono essere coinvolti in azioni penali e civili qualora emergano violazioni o deficienze nei riguardi delle normative vigenti in merito alla protezione dai rischi associati ai lavori in quota. Le linee vita di tipo stabile (secondo la norma UNI EN 795) sono costituite da un insieme di ancoraggi posti in quota sulle coperture alle quali si agganciano gli operatori tramite imbracature e relativi cordini. Esse vengono installate sulle coperture dei nuovi edifici per la loro manutenzione e per la manutenzione periodica di eventuali impianti o coperture fotovoltaiche, a seguito di una normativa nazionale attualmente adottata solo da alcune regioni italiane.\"\nSul mercato esistono tre tipi di linea vita:"}
{"id": "2083388", "revid": "174925", "url": "https://it.wikipedia.org/wiki?curid=2083388", "title": "Chiangimuerti", "text": ""}
{"id": "2083394", "revid": "56620", "url": "https://it.wikipedia.org/wiki?curid=2083394", "title": "Pietro Sammartini", "text": "Biografia.\nPietro Sanmartini (o Sammartini) nasce a Firenze nel 1636 da una modesta famiglia da sempre devota alla casata dei Medici. \nNel 1669 diventa musicista presso la corte medicea e nel 1686 diventa maestro di cappella del duomo di Firenze, carica che mantiene fino alla morte, avvenuta nel 1701.\nIn vita il Sanmartini pubblic\u00f2 una serie di composizioni strumentali, andate tutte perdute tranne le \"10 Sonate o sinfonie \u00e0 due violino, viola da gamba e viola col basso, op. II\", pubblicate a Firenze nel 1688."}
{"id": "2083404", "revid": "1926649", "url": "https://it.wikipedia.org/wiki?curid=2083404", "title": "Enzo Riccomini", "text": "Carriera.\nDopo aver militato nelle giovanili della , nell' e nella Sestese, inizi\u00f2 la carriera di allenatore con l'Empoli e il Viareggio, per poi passare alla , con cui ottenne una promozione in Serie A nel 1973-74. Venne chiamato dal vulcanico presidente Rozzi all'Ascoli, nella stagione 1975-76, in cui l'Ascoli retrocesse rocambolescamente in Serie B: dopo aver battuto in casa l'Inter, arrivarono solo 3 punti in 4 giornate: 2 pareggi con Perugia e Bologna, una sconfitta con la Sampdoria diretta concorrente per la salvezza, ed un pareggio all'ultima giornata contro la Roma allo Stadio Olimpico, che port\u00f2 i bianconeri marchigiani a retrocedere per la differenza reti peggiore rispetto alla Lazio, giunta a pari punti degli ascolani.\nIl campionato successivo in serie B vide Riccomini alternarsi a Giovanni Mialich sulla panchina marchigiana, esonerato dopo 13 giornate, ritorn\u00f2 in panchina dopo nemmeno due mesi.\nTrasferitosi a Pistoia replic\u00f2 il traguardo della promozione in A anche con la (1979-80, anno della seconda promozione in A degli arancioni, la prima ed unica nella serie A a girone unico). Prese la squadra toscana dopo 12 giornate di campionato, mestamente ultima a 4 punti, frutto di 1 vittoria 2 pareggi e 8 sconfitte e la port\u00f2 a salvarsi conquistando 11 vittorie e ottenendo 30 punti in 27 giornate. La stagione successiva port\u00f2 gli arancioni al secondo posto in classifica conquistando 46 punti ed alla promozione in Serie A, ottenuta pareggiando in casa 0-0 contro il Lecce il 1\u00ba Giugno 1980. Chiusa la prima esperienza con \"l'Olandesina\" pass\u00f2 sulla sponda blucerchiata di Genova, il primo anno raggiunse il 5\u00ba posto finale. La squadra blucerchiata pag\u00f2 i soli 12 punti conquistati nelle ultime 12 giornate, dopo aver vinto a San Siro contro il per 1-0. La stagione successiva fu esonerato dalla Sampdoria dopo appena 5 giornate: 1 vittoria e 1 pareggio, oltre alle sconfitte con Brescia all'esordio e quelle casalinghe con la e a Lecce nei turni 4\u00ba e 5\u00ba della stagione 1981-82 portarono alla sua sostituzione alla vigilia del match con l'allora capolista Varese, con il tecnico, anch'egli toscano, Renzo Ulivieri che port\u00f2 poi la squadra alla promozione in Serie A.\nNel 1982 torn\u00f2 alla guida della per due stagioni nei cadetti, dove raccolse una salvezza e una retrocessione; pass\u00f2 poi alla panchina dell', che salv\u00f2 per tre stagioni consecutive di serie B. Dopo una breve esperienza al Barletta in serie B, fu retrocesso in serie C alla guida della nella stagione 1988-89. Sceso in quarta serie, condusse il Viareggio alla promozione in serie C2 e a una successiva stagione nelle zone alte della classifica.\nHa chiuso la sua carriera di allenatore nel 1993."}
{"id": "2083405", "revid": "1573940", "url": "https://it.wikipedia.org/wiki?curid=2083405", "title": "Smaug giganteus", "text": "Il cordilo gigante (\"Smaug giganteus\" ()) \u00e8 una specie di lucertola della famiglia Cordylidae, endemica del Sudafrica.\nDescrizione.\n\u00c8 lunga fino a 40 cm, di cui oltre un terzo spetta alla sola coda. Il corpo, di colorazione giallo-bruna, \u00e8 rivestito di vistose placche appuntite, che lo fanno vagamente assomigliare a un minuscolo coccodrillo e che costituiscono un'ottima protezione dagli aggressori. Le zampe sono robuste e con forti unghie. Il capo \u00e8 di forma triangolare.\nBiologia.\nSi nutre di insetti, ragni e altri piccoli invertebrati, occasionalmente anche di vegetali.\n\u00c8 una specie ovovivipara che d\u00e0 alla luce da 1 a 6 piccoli per volta.\nDistribuzione e habitat.\nLa specie \u00e8 un endemismo delle regioni orientali del Sudafrica (KwaZulu-Natal e Transvaal).\nConservazione.\nLa \"IUCN Red List\" classifica \"S.\u00a0giganteus\" come specie vulnerabile.\nLa specie \u00e8 inserita nella Appendice II della Convenzione sul commercio internazionale delle specie minacciate di estinzione (CITES)."}
{"id": "2083406", "revid": "74801", "url": "https://it.wikipedia.org/wiki?curid=2083406", "title": "Peterpaul Forcher", "text": "Infatti, per quel che riguarda la matematica, \u00e8 stata da lui insegnata nell'Accademia commerciale di Lienz.\nInoltre, \u00e8 noto per la passione degli origami nata durante una visita fatta alla sorella a Torino.\nBiografia.\nNato a Oberdrum una frazione della citt\u00e0 di Oberlienz, terzo figlio (dopo due sorelle) di Florian e Johanna Forcher.\nSi laure\u00f2 nel 1972 a Innsbruck, e nello stesso anno cominci\u00f2 ad insegnare nell'accademia commerciale di Lienz.\nVinse un campionato del mondo di origami.\nCre\u00f2 centinaia di origami, tra cui molti di essi basandosi su formule complesse della matematica."}
{"id": "2083408", "revid": "287204", "url": "https://it.wikipedia.org/wiki?curid=2083408", "title": "Chero", "text": "Il Chero (\"al Cheer\" in dialetto piacentino) \u00e8 un torrente lungo che scorre completamente in provincia di Piacenza ed \u00e8 il principale affluente del torrente Chiavenna.\nAttraversa la riserva naturale geologica del Piacenziano.\nPercorso.\nIl Chero nasce nei pressi del monte Obolo, nel comune di Gropparello, a circa 900 .\nScorrendo segna il confine tra i comuni di Morfasso, localizzato sulla sponda destra, e Gropparello, sulla sponda sinistra, poi tra quest'ultimo e Lugagnano Val d'Arda, toccando le localit\u00e0 di Case Saiani e Macinesso, frazioni di Lugagnano, e scorrendo non lontano dai resti archeologici di Veleia. \nIl torrente segna, poi, il confine tra Lugagnano e Carpaneto Piacentino, toccando la frazione lugagnanese di Tabiano, per, poi, entrare completamente in territorio carpanetese, passando per le frazioni di Badagnano, Rezzano, Travazzano, Ciriano e Chero, che prende il nome dal torrente. Dopo la frazione di Chero, il corso del fiume, precedentemente pluricursale ramificato assume una struttura monocursale sinuosa.\nInfine, il Chero entra nel comune di Cadeo dove confluisce nel Chiavenna nei pressi di Roveleto.\nAffluenti.\nIl reticolo secondario di affluenti del Chero, caratterizzato principalmente da corsi d'acqua artificiali, non presenta particolare rilevanza, specialmente nel tratto montano. Tra gli affluenti si segnala il rio Carbonaro, affluente di destra che confluisce nel Chero nei pressi di Badagnano, e dove sono stati ritrovati fossili risalenti al Pliocene medio-superiore.\nRegime idrologico.\nIl torrente presenta un bacino idrografico stretto e allungato delle dimensioni di .\nIl Chero presenta un regime fluviale spiccatamente torrentizio, con minimi idrometrici in estate e inverno (circa 0,1 m\u00b3/s) e piene regolari in primavera e autunno. La portata media a Ciriano di Carpaneto, calcolata nel periodo 1991-2001, \u00e8 di 0,55\u00a0m\u00b3/s, mentre \u00e8 di 0,64\u00a0m\u00b3/s nei pressi della foce nel Chiavenna.\nStoria.\nIl torrente Chero anticamente era denominato \"Carius\" o \"Carii\", da cui il toponimo si \u00e8 trasferito alla frazione di Chero di Carpaneto denominata \"Carium\" e poi \"Cario\" ed al castello \"Castrum Carii\" e poi \"Castrum de Cario\" il cui nome si \u00e8 trasferito alla famiglia feudataria della zona del casato dei \"de Cario\"."}
{"id": "2083410", "revid": "599013", "url": "https://it.wikipedia.org/wiki?curid=2083410", "title": "Christian Gemmel", "text": "Carriera.\nPer quanto riguarda le competizioni nel motomondiale, corre il Gran Premio casalingo in qualit\u00e0 di wild card dal 1999 al 2002, nella classe 250 a bordo di una Honda.\nNel motomondiale 2003 corre la stagione completa, classificandosi 22\u00ba. Corre anche le prime gare della stagione 2004, senza andare a punti. Durante le sue partecipazioni non ha mai cambiato n\u00e9 classe, n\u00e9 marca di motocicletta.\nMigliori risultati sono stati ottenuti nel campionato Europeo Velocit\u00e0 nella classe 250, quando nel 2002 \u00e8 arrivato secondo nella graduatoria piloti con 137 punti, totalizzando in questa annata due vittorie e cinque podi. Sempre nel 2002 vince il campionato IDM 250, ottenendo il titolo di campione nazionale tedesco."}
{"id": "2083416", "revid": "14691", "url": "https://it.wikipedia.org/wiki?curid=2083416", "title": "Secondo vangelo", "text": ""}
{"id": "2083417", "revid": "37723", "url": "https://it.wikipedia.org/wiki?curid=2083417", "title": "Consiglio della Provincia di Bolzano", "text": ""}
{"id": "2083424", "revid": "1566286", "url": "https://it.wikipedia.org/wiki?curid=2083424", "title": "Oberdan Troiani", "text": "Carriera.\nOberdan Troiani inizia a lavorare come assistente operatore, affiancando importanti registi come Jean Renoir, Alessandro Blasetti e Carmine Gallone. Tuttavia la collaborazione pi\u00f9 significativa a livello professionale sar\u00e0 quella con Orson Welles, per il quale curer\u00e0 la fotografia del film \"Otello\", di cui Troiani seguir\u00e0 tutta la travagliata lavorazione.\nIn seguito Troiani lavorer\u00e0 fra gli altri per Luchino Visconti nel film \"Bellissima\", con Joris Ivens nel film \"L'Italia non \u00e8 un paese povero\", con Carlo Lizzani nei film \"La Celestina P... R...\" e con Valerio Zurlini nel film \"Il blues della domenica\". Fu anche molto attivo nel campo dello spaghetti western.\nSi occup\u00f2 anche della regia e della fotografia dei primi servizi giornalistici televisivi: \"Viaggio nel sud\", \"Millesimo di millimetro\" e \"L'Italia dei dialetti\" e di alcuni sketch pubblicitari di \"Carosello\".\nNel 1958 vinse la \"Noce d'oro\"."}
{"id": "2083427", "revid": "767487", "url": "https://it.wikipedia.org/wiki?curid=2083427", "title": "La mossa del diavolo", "text": "La mossa del diavolo (\"Bless the Child\") \u00e8 un film del 2000 diretto da Chuck Russell.\nTrama.\nMaggie O'Connor vive a New York e lavora come infermiera in un grande ospedale. La sua vita ordinata e solitaria viene radicalmente modificata con l'arrivo di Cody, una bimbetta di pochi giorni, che la sorella Jenna le ha abbandonato una sera tra le braccia. Maggie alleva la bambina con la speranza un giorno di riuscire a ritrovare la sorella scomparsa nel nulla, e le si affeziona come se fosse la figlia desiderata da sempre.\nSei anni dopo Jenna riappare alla porta di Maggie accompagnata dal marito Eric Stark, famoso guru d'una setta apparentemente dedita ad aiutare chi si trova in difficolt\u00e0, ma che nasconde invece molti misteri. I due sono decisi a portar via Cody e nonostante le proteste di Maggie riescono nel loro intento. Quest'ultima cercando di rintracciare la sorella e la nipote e non ottenendo alcun risultato si rivolge alla polizia. In realt\u00e0 Maggie non ha nessun diritto sulla bambina ma al suo caso si interessa un agente dell'FBI, John Travis, il quale si prende carico della vicenda quando si rende conto che la data di nascita di Cody \u00e8 la stessa di alcuni bambini scomparsi di recente.\nNonostante le affannose ricerche e il grande dispiegamento di forze di polizia, solamente gli straordinari poteri della piccola Cody riusciranno a combattere le forze del Male che tentano una volta ancora di conquistare il potere sull'umanit\u00e0 intera."}
{"id": "2083428", "revid": "767487", "url": "https://it.wikipedia.org/wiki?curid=2083428", "title": "Veruela", "text": "Veruela \u00e8 una municipalit\u00e0 di Terza classe delle Filippine, situata nella Provincia di Agusan del Sur, nella Regione di Caraga.\nVeruela \u00e8 formata da 20 baranggay:"}
{"id": "2083447", "revid": "188323", "url": "https://it.wikipedia.org/wiki?curid=2083447", "title": "Cammello della Battriana", "text": ""}
{"id": "2083455", "revid": "117356276", "url": "https://it.wikipedia.org/wiki?curid=2083455", "title": "Giovanni Felice Sances", "text": "Biografia.\nGiovanni Felice Sances nacque a Roma nel 1600 e incominci\u00f2 a studiare musica tra il 1609 ed il 1614 presso il Collegio Tedesco a Roma.\nDal 1636 fu tenore nella cappella dell'imperatore Ferdinando II d'Asburgo, e continu\u00f2 a servire presso la corte imperiale sotto gli imperatori Ferdinando III e Leopoldo I.\nLa sua opera \"Ermiona\" con il libretto di Pio Enea II Obizzi ebbe la prima assoluta nel 1636 a Padova e \"I trionfi d'amore\" nel 1648.\nNel 1649 Sances fu nominato vice-maestro di cappella.\nNel 1662 \"Mercurio esploratore\" con il libretto di Aurelio Amalteo e Giacinto Andrea Cicognini ebbe la prima assoluta a Hofburg e \"La Roselmina fatta canara\" in Vienna, il 23 aprile 1666 l'oratorio \"Le lagrime di San Pietro\" con il libretto di Francesco Sbarra a Hofburg e nel 1669 \"Apollo deluso\" con il libretto di Antonio Draghi e \"La morte debellata\" con il libretto di Draghi.\nNel 1669 fu invece rinominato maestro dell'imperial cappella succedendo ad Antonio Bertali. \nQuesta carica la manterr\u00e0 fino alla sua morte avvenuta probabilmente a Vienna nel 1679.\nNel 1670 \"Aristomene Messenio\" e \"Le sette consolationi di Maria Vergine per la morte di Christo\" il 4 aprile con il libretto di Nicol\u00f2 Minato ebbero la prima assoluta a Vienna e nel 1672 \"Il paradiso aperto per la morte di Christo\" con il libretto di Minato a Vienna."}
{"id": "2083467", "revid": "33689", "url": "https://it.wikipedia.org/wiki?curid=2083467", "title": "Calepio", "text": "Fu console romano nel 432, designato dalla corte occidentale, e collega di Ardaburio, designato dalla corte orientale."}
{"id": "2083468", "revid": "3082", "url": "https://it.wikipedia.org/wiki?curid=2083468", "title": "Flavio Calepio", "text": ""}
{"id": "2083470", "revid": "709565", "url": "https://it.wikipedia.org/wiki?curid=2083470", "title": "Replicatori (Stargate)", "text": "I Replicatori, o Replicanti, sono una razza aliena immaginaria di Stargate.\nStoria.\nLa creazione.\nI Replicatori furono creati da una ragazza-androide di nome Reese. Essi furono creati dalla ragazza come giocattoli per se stessa. Quando gli umani che la crearono cominciarono ad avere paura di lei e dei suoi \"giocattoli\", Reese insegn\u00f2 loro a proteggere lei e se stessi. Parte di questo insegnamento fu anche la capacit\u00e0 di auto-replicarsi. I Replicatori crebbero in numero e Reese perse il controllo di questi esseri che sterminarono la popolazione del pianeta dove viveva la ragazza androide. Raso al suolo il pianeta abbandonarono Reese e cominciarono ad esplorare l'universo in cerca di materia prima per la loro esistenza.\nLa guerra con gli Asgard.\nAd un certo punto della loro storia, gli Asgard esplorarono un pianeta nella loro galassia d'origine dove scoprirono dei Replicatori disattivati. Il loro creatore non era stato trovato cos\u00ec fu creduto distrutto dai Replicatori stessi. Durante gli studi che fecero sui resti ritrovati, i Replicatori si attivarono e cominciarono ad assimilare la tecnologia degli Asgard, i quali non riuscirono ad impedir loro di espandersi per tutta la loro galassia. I Replicatori divennero una piaga che distruggeva ogni cosa sul suo cammino. Ebbe cos\u00ec inizio una guerra che richiese molte energie e risorse agli Asgard che dovettero anche spostare parte della loro flotta dalla Via Lattea.\nTuttavia, i Replicatori cominciarono ad impossessarsi dei vascelli Asgard e le tattiche di questi ultimi furono inefficaci. I Replicatori sono esseri con una grande capacit\u00e0 di apprendimento e pi\u00f9 gli Asgard usavano armi innovative, pi\u00f9 i Replicatori diventavano potenti, imparando in fretta come rendere inefficaci le loro tecnologie. I Replicatori giunsero persino a minacciare Othala, il mondo d'origine degli Asgard. Disperati, gli Asgard chiesero aiuto ai terrestri, dotati per natura di pi\u00f9 fantasia tattica di loro. Con l'aiuto del maggiore Carter, riuscirono ad impedire la distruzione di Othala, anche se ci\u00f2 cost\u00f2 la distruzione della nave Asgard \"O'Neill\".\nIn seguito i Replicatori furono attivati sul pianeta Halla da un segnale Asgard. Gli Asgard riuscirono ad intrappolarli in una bolla temporale, in gradi di trattenerli per un tempo indefinito. Tuttavia, in questo stesso periodo, svilupparono una loro forma umana. La prima di queste forme, Primo, riprogramm\u00f2 il dispositivo perch\u00e9 agisse in modo opposto e desse loro tutto il tempo per replicarsi e potere poi conquistare tutti i mondi conosciuti. L'SG-1, il cui aiuto fu nuovamente richiesto dagli Asgard, ingann\u00f2 Quinto, convincendolo ad attivare di nuovo il dispositivo temporale, rallentando nuovamente lo scorrere del tempo per i Replicatori.\nDopo la forma umana.\nGli Asgard, per essere sicuri di distruggere i Replicatori, incrementarono la massa del sole di Halla, trasformandolo in un buco nero. Durante questa operazione, i Replicatori usarono il dispositivo temporale per controbilanciare gli effetti del buco nero, riuscendo a fuggire e ad attaccare la nave di Thor e rapendo il maggiore Carter, a bordo del vascello per chiedere l'aiuto di Thor per un problema nella Via Lattea. Il maggiore realizz\u00f2 ben presto che i Replicatori erano ora guidati da un singolo Replicatore di forma umana, Quinto, che provava un forte risentimento verso l'SG-1, che lo aveva ingannato, ma soprattutto per Carter, la quale non ricambiava il suo amore. Carter scopr\u00ec che i piani di Quinto erano sempre di permettere ai suoi fratelli Replicatori di moltiplicarsi e per fare ci\u00f2 stava portando il vascello su cui erano a bordo verso la nuova patria degli Asgard, Orilla. Una volta raggiunto il pianeta, il vascello venne distrutto da una flotta di navi Asgard ma alcuni di essi sopravvissero raggiungendo il pianeta e cominciando ad infestarlo. Sul pianeta cominciarono ad usare il Neutronium per ricostruire Replicatori di forma umana. Nel frattempo, Thor era giunto sulla Terra per salvare la vita al colonnello Jack O'Neill, scaricando dalla sua memoria la conoscenza degli Antichi, caricatasi nella sua mente da un archivio degli Antichi. Thor per\u00f2 si fece prima costruire da O'Neill un'arma in grado di distruggere i Replicatori. Riprodotta su dimensione planetaria, Thor cominci\u00f2 ad usare l'arma sui Replicatori su Orilla, costringendoli a fuggire nell'iperspazio. Quinto, resosi conto che Carter non l'avrebbe mai amato, abbandon\u00f2 il maggiore sul pianeta e fugg\u00ec con gli altri Replicatori. Anche se sconfitti, i Replicatori non erano stati distrutti e Quinto us\u00f2 le sue scorte di Neutronium per costruire un Replicatore in forma umana, identico a Carter.\nIl Replicatore Carter e la sconfitta.\nIl nuovo Replicatore Carter fugg\u00ec verso la Via Lattea nel tentativo di ottenere l'aiuto del neopromosso tenente colonnello Carter, alla quale afferm\u00f2 di voler vivere in pace e che i Replicatori avevano trovato il modo di resistere alle armi anti-Replicatore. Assieme, le due Carter, trovarono una soluzione al problema e quando i Replicatori giunsero nella Via Lattea, il Replicatore Carter distrusse, con la nuova arma, Quinto e i suoi fratelli. A questo punto, il Replicatore Carter rivel\u00f2 di aver mentito sulle nuove capacit\u00e0 di resistenza dei Replicatori. Rivel\u00f2 inoltre che ora, grazie alla vera Carter, era in grado di resistere a quella stessa arma che lei aveva usato per distruggere Quinto e poter quindi prendere il comando dei Replicatori. Il replicatore Carter sferr\u00f2 un attacco massiccio ai Goa'uld dando occasione ai Jaffa ribelli di conquistare il tempio di Dakara; nel frattempo cattur\u00f2 Daniel Jackson per cercare, nelle sue conoscenze residue da asceso, tutte le armi in grado di fermarla. L'SG1 venne informato da Ba'al (che aveva appreso la notizia di Anubis) dell'esistenza di un'arma in grado di distruggere i replicatori che si trovava proprio a Dakara; intanto anche il replicante Carter apprende da Daniel l'esistenza di quest'arma dirigendosi l\u00e0 ma Sam, Jacob, Selmak e Ba'al riescono a configurare ed usare l'arma per distruggere i Replicatori.\nRinascita sulla \"Odyssey\".\nAlcuni anni dopo nella galassia degli Alterani mentre l'SG-1 stava cercando l'Arca della Verit\u00e0, James Marrick, su ordine dell'IOA, us\u00f2 il Nucleo Asgard della \"Odyssey\" per creare dei Replicatori. I nuovi Replicatori erano modificati da un programma di origine sconosciuta, consegnato a Marrick: i Replicatori divennero immuni all'arma anti-Replicatore, ebbero conoscenza di ogni sistema della \"Odyssey\" e possedevano un sistema autodistruttivo. Marrick afferm\u00f2 che questo era il piano dell'IOA per distruggere le navi Ori, se il Supergate non fosse stato distrutto. Per impedire che l'autodistruzione venisse attivata, i Replicatori presero il controllo di Marrick, aggregandosi ad esso. Nel frattempo altri Replicatori cominciavano ad avvicinarsi al Nucleo Asgard nonostante gli sforzi dell'equipaggio. Quando il colonnello Mitchell piazz\u00f2 del C-4 sulla regina dei Replicatori, Marrick lo raggiunse e i due cominciarono a combattere. Lo scontro fu impari perch\u00e9 Marrick era potenziato dai Replicatori ma Mitchell riusc\u00ec comunque a fermarlo, non prima di avere scoperto come attivare l'autodistruzione. I Replicatori furono distrutti definitivamente quando il colonnello Carter attiv\u00f2 l'autodistruzione.\nCaratteristiche fisiche.\nI Blocchi.\nOgni Replicatore \u00e8 formato da una serie di blocchi, fatti di molte particelle energetiche, chiamate \"Keron\", e per creare nuovi blocchi servono diversi blocchi uniti assieme. Possono quindi aggregarsi in modi differenti, in base alle loro necessit\u00e0. I Replicanti hanno solitamente una forma aracnoide con sei zampe. I blocchi sono in grado di assorbire energia, che viene usata per auto-potenziarsi, rendendo perci\u00f2 inutili le armi Asgard, basate su l'uso di \"proiettili\" d'energia. Le armi terrestri, basate su l'uso di proiettili metallici, sono in grado di danneggiare permanentemente i blocchi dei Replicatori ma sono inutili contro i Replicatori di forma umana.\nI blocchi sono anche in grado di assemblarsi in differenti modi e in diverse condizioni. Sono in grado, per esempio, di creare muri di blocchi usati come barricate per imprigionare i nemici e possono diventare tavoli o coprire un intero pianeta con blocchi in grado di conservare energia.\nIl comportamento.\nI Replicatori tendono a modificare le tecnologie pi\u00f9 avanzate che riescono ad incorporare. Sia le navi Asgard classe \"Belisknar\" che gli Ha'tak Goa'uld vengono modificate per potersi difendere meglio dalle minacce esterne. Solitamente, i Replicatori non attaccano se non vengono minacciati dal nemico: tuttavia, questa abitudine cambia quando i Replicatori di forma umana prendono il controllo della loro specie. Ogni Replicatore possiede un comportamento indipendente dagli altri ma tutti agiscono verso un fine unico, cio\u00e8 la replicazione. Infine sono molto adattabili e in grado di imparare dagli errori passati, ideando sempre nuovi modi per rendere le tattiche nemiche inutilizzabili.\nLe terminazioni.\nL'unica arma che fu in grado di distruggere tutti i Replicatori fu il disgregatore di Replicatori, costruito a partire dalla conoscenza degli Antichi, scaricata per errore nella mente di O'Neill. Questo tipo di arma energetica colpisce le terminazioni energetiche che tengono assieme i blocchi, riducendo in polvere (i blocchi singoli) i Replicatori colpiti. Fu solo attraverso lo studio dei codici dell'arma stessa che riuscirono ad ottenere l'immunit\u00e0 da essa, adattandosi a variare la frequenza energetica dei collegamenti tra i blocchi, una volta compreso su che frequenza lavora il disgregatore.\nLe varie forme.\nForma di ragno.\nLa forma di ragno \u00e8 la forma pi\u00f9 semplice che assumono solitamente i Replicatori. Sono i pi\u00f9 visti e i pi\u00f9 numerosi di tutti. I loro compito pi\u00f9 importante \u00e8 raccogliere le materie prime e riportarle alla loro regina per la replicazione, trovando i materiali pi\u00f9 duri e resistenti per generare Replicatori pi\u00f9 forti. Questi Replicatori possono spruzzare una sostanza in grado di sciogliere anche il metallo.\nForma volante.\nQuesta forma di Replicatori fu incontrata una volta sola. Possiedono un arti corti e delle strutture simili ad ali sulla schiena che. Nonostante ci\u00f2, i Replicatori volanti non riescono a volare n\u00e9 a saltare ma possono scalare i muri e lasciarsi cadere da brevi altezze, come da un tavolo, per esempio. Questi Replicatori sono un \"modello\" vecchio che poi si evolse nelle forme attuali. Sono meno aggressivi degli altri ma lo divennero quando glielo ordin\u00f2 Reese, all'interno del Comando Stargate.\nForma di scarafaggio.\nLa forma di scarafaggio fu vista quando i Replicatori tentarono di impossessarsi di un Ha'tak nel mondo di Sokar, Delmak. Gli scarafaggi sono pi\u00f9 larghi dei ragni e questo permette loro di saltare pi\u00f9 distante. Molti di loro furono visti anche quando i Replicatori attaccarono il nuovo pianeta madre degli Asgard, Orilla.\nForma di scarafaggio gigante.\nUn Replicatore a forma di scarafaggio gigante \u00e8 circa 100-200 volte pi\u00f9 grande di un normale Replicatore a forma di ragno. Questa forma viene raggiunta quando i Replicatori raggiungono un numero critico e necessitano di pi\u00f9 tecnologia per replicarsi. Per esempio, si aggregano in scarafaggi giganti quando si preparano a impossessarsi di un motore di un'astronave. Usando la loro energia, riuscirono ad aumentare la velocit\u00e0 di un Ha'tak di 800 volte il normale. Quando non \u00e8 pi\u00f9 necessaria questa forma, gli scarafaggi giganti si dividono in ragni e scarafaggi pi\u00f9 piccoli.\nLa regina.\nLa regina \u00e8 l'unica variante dei Replicatori il cui scopo \u00e8 assemblare nuovi Replicatori. Ci\u00f2 pu\u00f2 avvenire solo se gli altri Replicatori le consegnano il materiale primo per costruire i nuovi esemplari. Il processo richiede una grande quantit\u00e0 di energia, cos\u00ec una regina solitamente risiede nei pressi di una buona fonte di energia, rimanendo immobile e protetta dagli altri Replicatori. La prima regina incontrata dall'SG-1 fu a bordo di un sottomarino russo, vicino al luogo dello schianto in mare di una nave Asgard classe \"Belisknir\", dove venne distrutta con un esplosivo. Un'altra regina fu incontrata a bordo della \"Odyssey\" mentre traeva energia direttamente dai condotti energetici del vascello.\nForma umana.\nI Replicatori di forma umana sono esteriormente identici agli umani. Questi Replicatori sono formati da milioni di Naniti. I primi, furono creati su Halla, dopo che i Replicatori ritrovarono Reese. Non si sa molto riguardo alla loro costruzione, solo che l'elemento chiave \u00e8 il Neutronium; questo elemento era molto presente su Orilla e per questo motivo i Replicatori invasero il pianeta. Questa forma di Replicatore \u00e8 in grado di controllare gli altri esemplari e pu\u00f2 essere ucciso solo dal disgregatore di Replicatori.\nIl nome della razza.\nNei primi due episodi in cui apparvero, gli adattatori italiani dei dialoghi li chiamarono \"Replicatori\" ma quando essi riapparvero di nuovo nella prima puntata della quinta stagione vennero ribattezzati, sempre dagli adattatori, \"Replicanti\". Nelle successive stagioni della serie i due termini nella versione italiana della serie si alternarono."}
{"id": "2083474", "revid": "729019", "url": "https://it.wikipedia.org/wiki?curid=2083474", "title": "Mario Pavin", "text": "Biografia.\nFlanker, Pavin trascorse la sua carriera nel Benetton Treviso; convocato in Nazionale per la prima volta nel 1980 (incontro di Coppa FIRA a Rovigo contro l'), attese 6 anni prima di una nuova convocazione (Francia A1, 1986).\nPrese parte, sotto la direzione del C.T. Marco Bollesan, alla in Australia e Nuova Zelanda, ivi disputando il suo ultimo incontro internazionale, a Christchurch contro l'.\nPassato dopo il ritiro alla carriera tecnica, vanta esperienze da allenatore al Bologna e al Mogliano (oggi San Marco) prima di entrare nei ruoli federali, ricoprendo l'incarico di C.T. delle selezioni giovanili italiane dall'Under-17 all'Under-19; nella stagione 2008-09 divenne allenatore del Casale, e membro dello staff tecnico provinciale del Comitato Interregionale delle Venezie della F.I.R.\nNel 2012 divenne allenatore del Rugby Paese per poi andare ad allenare il rugby riviera 1975."}
{"id": "2083475", "revid": "1149807", "url": "https://it.wikipedia.org/wiki?curid=2083475", "title": "Premio Massimo Troisi", "text": "Il Premio Massimo Troisi \u00e8 un concorso dedicato allo spettacolo che si svolge a San Giorgio a Cremano.\nIl concorso \u00e8 prevalentemente dedicato ad attori comici ed a cortometraggi di genere comico e commedia realizzati da autori italiani e stranieri.\nStoria.\nLa prima edizione, sotto la direzione artistica di Fulvio Iannucci, che ne fu anche l'ideatore, fu istituita nel 1996, a due anni dalla morte di Massimo Troisi, dal sindaco Aldo Vella come concorso di corto comico e selezione nuovi attori. Fu preceduto e preparato da una mostra su Troisi curata da Fulvio Iannucci (1995) e da due laboratori teatrali (\"Il giardino del teatro, 1995 e \"Il teatro del fuoco\" 1996) diretti da Renato Carpentieri.\nNumerose le esibizioni da ricordare: nel 2001 si esib\u00ec Beppe Grillo, poi nelle edizioni successive si susseguirono gli spettacoli di Renzo Arbore, Elio e Le Storie Tese, Lucio Dalla ed Eduardo De Crescenzo e nel 2004 Tiziano Ferro, che mutarono la formula originaria.\nDi successo furono le mostre cinematografiche dedicate alle stelle del cinema italiano, con filmati riguardanti Vittorio De Sica, Ugo Tognazzi, Peppino De Filippo, Nino Taranto e Tina Pica.\nUna festa nel ricordo di Massimo Troisi fu organizzata in occasione del decimo anno, nel 2004, del suo film \"Il postino\": fra gli ospiti Nathalie Caldonazzo, Maria Grazia Cucinotta, Lello Arena, Enzo Decaro e in collegamento dalla Francia l'attore Philippe Noiret.\nDal 2003 un apposito spazio \u00e8 dedicato ai lavori delle scuole, premiando il miglior cortometraggio studentesco.\nDopo uno stop di alcuni anni, il Premio Massimo Troisi torner\u00e0 ad essere organizzato dalla Citt\u00e0 di San Giorgio a Cremano nell'ottobre del 2017, sotto la direzione di Paolo Caiazzo.\nNel 2019 il Premio torna ad essere itinerante nelle piazze di San Giorgio a Cremano culminando con la serata finale che ha visto come ospiti Giorgio Panariello e Michele Zarrillo e la vittoria nella categoria \"Miglior attore comico\" il talentuoso napoletano Stefano De Clemente."}
{"id": "2083488", "revid": "587663", "url": "https://it.wikipedia.org/wiki?curid=2083488", "title": "Common Vulnerabilities and Exposures", "text": "Il Common Vulnerabilities and Exposures, o CVE (in italiano Vulnerabilit\u00e0 ed esposizioni comuni), \u00e8 un dizionario di vulnerabilit\u00e0 e falle di sicurezza note pubblicamente. \u00c8 mantenuto dalla MITRE Corporation ed \u00e8 finanziato dalla National Cybersecurity FFRDC del Dipartimento della Sicurezza interna degli Stati Uniti. Il CVE \u00e8 utilizzato dal Security Content Automation Protocol (SCAP) e le vulnerabilit\u00e0, identificate da un identificatore univoco, sono elencate nel sistema MITRE e nel National Vulnerability Database americano. L'identificazione univoca delle CVE permette una maggiore comunicazione nel mondo della sicurezza e aiuta nella valutazione della diffusione di servizi e strumenti.\nCome detto nel sito CVE, il principale metodo per richiedere l'inserimento di una vulnerabilit\u00e0 tra quelle conosciute \u00e8 farne richiesta a una CNA (CVE Numbering Authorities), organizzazioni di ricerca, ricercatori nel campo della sicurezza e produttori di sistemi operativi. Tra essi possiamo trovare: Adobe, Apple, Attachmate, BlackBerry, CERT Coordination Center, Cisco, Debian GNU/Linux, Distributed Weakness Filing Project, EMC, FreeBSD, Google, HP, IBM, ICS-CERT, JPCERT/CC, Juniper, Microsoft, MITRE (CNA primaria), Mozilla, Oracle, Red Hat, Silicon Graphics, Symantec e Ubuntu.\nIdentificatori CVE.\nGli identificatori CVE (\"CVE identifiers\"), chiamati anche \"nomi CVE\", \"numeri CVE\" o \"ID CVE\", identificano in modo univoco le vulnerabilit\u00e0 note al pubblico di sicurezza informatica. Questi identificatori possono avere lo \"status\" di voci (\"entry\") o di candidati (\"candidates\"), a seconda che siano stati accettati nell'elenco del CVE oppure siano sotto verifica per l'inclusione nella lista.L'assegnamento di un identificatore non garantisce che la vulnerabilit\u00e0 diventer\u00e0 una voce ufficiale del CVE (ad esempio, un ID CVE pu\u00f2 duplicare una voce gi\u00e0 esistente).\nGli ID CVE possono essere assegnati in tre modi:\nI numeri CVE possono non risultare nel National Vulnerability Database o nei database del MITRE per diverso tempo (da giorni ad anni) a causa di problemi relativi alla loro divulgazione (la loro catalogazione \u00e8 stata approvata ma non sono stati resi pubblici). Informazioni su come ottenere ID CVE relativi a progetti Open Source sono disponibili sul sito di Red Hat. \nLe CVE riguardano software pubblicamente rilasciati, incluse le versioni beta, quelle in pre-ordine (se largamente diffuse) e i programmi commerciali. Tra le categorie a cui non vengono assegnate CVE troviamo sistemi custom non distribuiti e servizi addizionali (ad esempio provider di posta web-based con criticit\u00e0 quali il Cross-site scripting) a meno che il problema non sia presente in un software sottostante pubblicamente distribuito.\nCampi dati CVE.\nCi sono diversi campi all'interno di un database CVE anche se alcuni non sono pi\u00f9 utilizzati. Tra i campi non pi\u00f9 utilizzati troviamo indicazioni sulla fase in cui sono le CVE (voci o candidati), sui voti (per decidere se trasformare i candidati in voci i membri votavano), i commenti e le proposte.\nDescrizione.\n\u00c8 la descrizione di un numero CVE, un esempio tipico \u00e8:\" ** RESERVED **\"; ovvero, l'identificativo \u00e8 stato riservato dal MITRE o da una CNA (di solito li richiedono a blocchi) e quindi rester\u00e0 cos\u00ec marcato anche se non verr\u00e0 assegnato veramente a una vulnerabilit\u00e0 per un po' di tempo.\nRiferimenti.\nPresenta la lista di informazioni e URL associate alla CVE.\nData Creazione.\n\u00c8 la data in cui \u00e8 stata creata la voce. Per un ID CVE assegnato direttamente dal MITRE, questa \u00e8 la data vera e propria in cui \u00e8 stata creata la voce, per una CVE assegnata da una CNA invece la data di creazione si riferisce a quando il MITRE ha riservato la voce, non la CNA. Cos\u00ec, nel caso in cui una CNA richieda un certo numero di CVE in anticipo queste voci avranno tutte la stessa data di creazione, ovvero quando sono state assegnate. La CVE assegnata poi potrebbe non venire utilizzata anche per anni (possono essere utilizzate per vecchi problemi di sicurezza legati a software Open Source per i quali non sono ancora stati assegnati ID CVE).\nModifiche sintassi ID CVE.\nFin dall'introduzione del CVE, nel 1999, la sintassi relativa agli ID CVE era del tipo CVE-YYYY-NNNN: supportava un massimo di 9999 identificatori unici all'anno. Negli ultimi anni la crescita del numero di vulnerabilit\u00e0 da registrare ha portato alla modifica di questa sintassi, entrata in vigore il 13 Gennaio 2015. \nLa nuova formula prevede una lunghezza variabile e include:\nPrefisso CVE - anno - cifre arbitrarie\nLa lunghezza del campo \u201ccifre arbitrarie\u201d \u00e8 variabile ma deve contenere almeno quattro (4) caratteri, perci\u00f2 la sintassi \u00e8 retrocompatibile.\nCVE SPLIT e MERGE.\nIl CVE tenta di assegnare una voce per ogni problema di sicurezza, ma a volte questo risulta impossibile a causa del numero troppo elevato che ne risulta (ad esempio solo per le vulnerabilit\u00e0 di tipo cross-site scripting trovate nelle applicazioni PHP ne andrebbero scritte dozzine). Per gestire questa situazione ci sono linee-guida per la divisione (splitting) e riunione (merging) dei problemi in distinti CVE ID. Quando alcune vulnerabilit\u00e0 vengono considerate unificabili, vengono divise per tipo (ad esempio buffer overflow/stack overflow), poi per versione del software che colpiscono e infine in base al soggetto che le riporta (se viene riportata da due soggetti diversi verr\u00e0 fatto uno SPLIT e registrata con due CVE ID diversi). Ad esempio, se Alice segnala una vulnerabilit\u00e0 nella creazione di un file /tmp nelle versioni precedenti alla 1.2.3 del browser web ExampleSoft e, oltre a questa, vengono trovate altre vulnerabilit\u00e0 nella creazione di file /tmp, in molti casi questa viene considerata come due segnalazioni distinte (questo generer\u00e0 due identificativi CVE separati, se Alice lavora per ExampleSoft e un team interno a ExampleSoft trova le altre vulnerabilit\u00e0 allora i due CVE possono essere unificati). Al contrario se, ad esempio, Bob trovasse 145 vulnerabilit\u00e0 XSS in ExamplePlugin per ExampleFramework indipendentemente dalle versioni colpite, esse potrebbero essere unificate in un'unica voce (MERGE).\nDove trovare le CVE.\nIl database CVE MITRE pu\u00f2 essere trovato al link CVE List Master Copy mentre quello NVD a Search CVE and CCE Vulnerability Database. Attualmente il numero degli identificatori CVE assegnati ammonta a: 76311."}
{"id": "2083491", "revid": "287204", "url": "https://it.wikipedia.org/wiki?curid=2083491", "title": "Anima (disambigua)", "text": ""}
{"id": "2083504", "revid": "123791094", "url": "https://it.wikipedia.org/wiki?curid=2083504", "title": "Antonio Bodrero", "text": "\u00c8 considerato dalla critica uno dei pi\u00f9 grandi poeti della letteratura piemontese e occitanica del novecento.\nDedic\u00f2 la sua vita alla poesia in lingua piemontese e occitana, sue lingue madri, nonch\u00e9 alla loro valorizzazione e tutela. Per il piemontese, come descrisse lo stesso autore, asseriva di provare un sentimento di \"amore-odio\"; amore in quanto sua lingua madre e lingua nativa della pianura piemontese, odio a causa della sua espansione montana a danni dell'occitano, come \u00abun moribondo che uccide un altro moribondo\u00bb. I suoi sentimenti positivi, tuttavia, prevalsero, e risultarono in un suo enorme contributo alla letteratura piemontese, con circa settecento scritti tra poesia e prosa, di cui circa seicento in piemontese. Scrisse anche in italiano, ligure, friulano, ladino, milanese e romagnolo.\nAder\u00ec a diversi movimenti politici di matrice occitanista, piemontesista o separatista, e ricopr\u00ec diverse cariche pubbliche nella sua Frassino, a Melle, e a Torino.\nBiografia.\nL'infanzia.\nAntonio Bodrero nacque a Frassino (Cuneo) in val Varaita, il primo novembre 1921. I genitori erano entrambi maestri elementari. Il padre Giuseppe (1893-1966) era originario della borgata \"Bouschirol\" (Boschirolo) di Melle, comune a valle di Frassino, e fu in questa borgata che il piccolo Antonio risulta essere messo a balia nei primi anni di vita. La madre, Maria Rovera (1894-1979), nacque a Dronero da una famiglia originaria di Macra, nella vicina val Maira, e crebbe a Busca. Venuta a insegnare nella scuola di san Maurizio di Frassino, conobbe il maestro Bodrero e lo spos\u00f2 a Melle il 20 settembre 1919. Prima del matrimonio era una donna aperta, ma il marito, uomo severo e all'antica, la indusse a una condotta pi\u00f9 austera. Nel 1923 nacque il secondogenito Mario. Antonio frequent\u00f2 le scuole elementari a Frassino, dove insegnava il padre, ma fu la madre a seguirlo nei compiti. Il padre parlava quotidianamente l'occitano di Melle e di Frassino con i figli, mentre la madre il piemontese.\nNell'opera del poeta rimangono numerose testimonianze degli anni dell'infanzia, imperniate su un sentimento di \"grinour\" (tenerezza) per quell'epoca spensierata e leggiadra, cadenzata dai semplici giochi dei bambini di montagna, dallo stupore infantile per la natura alpina e dalla propensione ai sogni e alle fantasie.\nVerso gli otto anni Bodrero venne colto da una febbre altissima e le sue condizioni sono giudicate assai gravi. Il medico spieg\u00f2 ai genitori che il bambino, se si fosse salvato, sarebbe rimasto ritardato. La sua guarigione venne dunque vista come un fatto miracoloso, ma secondo alcuni testimoni \u00e8 proprio a partire da questo episodio che alcuni aspetti della sua personalit\u00e0 subirono una forma di cambiamento.\nGli studi.\nDopo gli studi primari Bodrero venne mandato nel collegio salesiano di Lanzo, in provincia di Torino, dove frequent\u00f2 la scuola media. L'esperienza non fu probabilmente positiva, se anni dopo, nella prefazione a un libro dell'amico Tavo Cosio, scrisse:\nPu\u00f2 darsi che la scelta di proseguire gli studi gli fosse stata imposta dalla famiglia, se fanno fede le parole di Bodrero quando raccont\u00f2 che da bambino:\nNel 1933 i Bodrero fecero costruire una villa a Frassino, all'epoca una delle dimore pi\u00f9 signorili del paese. Agli anni di Lanzo seguono quelli del Seminario di Saluzzo, dove il poeta frequent\u00f2 il ginnasio. Non \u00e8 chiaro tuttavia se questa scelta fosse indice di una autentica vocazione religiosa o se dipenda da fattori economici e logistici. Sta di fatto che quando nel 1935 la famiglia si trasfer\u00ec a Saluzzo, al numero 9 di corso IV Novembre, egli abbandon\u00f2 il seminario e termin\u00f2 il liceo classico come normale studente. Le pagelle scolastiche mostravano una spiccata predilezione per le materie umanistiche e difficolt\u00e0 in matematica. Pur avendo alti voti di cultura militare, il giovane Bodrero risultava quasi sempre esonerato dall'educazione fisica, verosimilmente in ragione della malattia infantile di cui si \u00e8 detto.\nDurante le estati i Bodrero trascorrevano le vacanze nella nuova casa di Frassino, ma erano soliti anche recarsi a Boschirolo per aiutare i nonni paterni nei lavori della fienagione. Furono esperienze formative e stimolanti, perch\u00e9 proprio in questo contesto Bodrero entr\u00f2 in sintonia con il mondo rurale, con la sua cultura e i suoi idiomi, come raccont\u00f2 in un'intervista tanti anni dopo:\nSul finire degli anni 30 si fecero frequenti in cassa le discussioni politiche, poich\u00e9 il capofamiglia era di idee liberali, il figlio Mario un convinto fascista e nazionalista, mentre Antonio profondamente cattolico e antimilitarista. I tre non potevano pranzare insieme senza litigare. Tra i due fratelli inoltre serpeggiava un sentimento di gelosia e rivalit\u00e0, provocato forse dalla predilezione dei genitori per il secondogenito. Molti anni dopo raccont\u00f2:\nLa guerra.\nNell'estate del 1940 Bodrero consegu\u00ec la maturit\u00e0 classica. Il 23 aprile del 1940 l'Ospedale Militare di Savigliano, secondo quanto risulta dal foglio matricolare, lo pose in congedo illimitato per \"idrocele cistico\"; il 3 gennaio 1941, quando oramai l'Italia era coinvolta nel secondo conflitto mondiale, venne ammesso al ritardo del servizio militare in quanto iscritto al primo anno di Lettere e Filosofia. Ma il 27 febbraio il rinvio venne revocato e Bodrero venne assegnato al 34\u00ba Reggimento di fanteria, divisione \"Livorno\", di stanza in Istria. Gi\u00e0 il 5 Novembre dello stesso anno egli risultava per\u00f2 aggregato al \"Reparto Autonomo Censura Posta Militare di Roma\". Infine il 10 dicembre 1942 venne ricoverato all'Ospedale Militare di Baldi e da qui trasferito, il 17 febbraio 1943, al Sanatorio Militare di Vercelli, da dove venne dimesso il 15 giugno 1944. La malattia che lo constrinse un anno e mezzo in sanatorio \u00e8, come dichiar\u00f2 nello \"Stato personale\" relativo alla sua carriera di docente, il \"TBC polmonare\". L'ultimo anno di guerra lo trascorse probabilmente a Frassino, cercando di sottrarsi agli scontri e alle ritorsioni tra partigiani e reparti nazi-fascisti. Brevi accenni a tale frangente si trovano nella poesia \"Barmo grando:\"\nLa carriera di docente.\nTerminato il conflitto mondiale lo Stato italiano ebbe bisogno di una nuova generazione di insegnanti e per questa ragione gli studi degli universitari che hanno prestato servizio in guerra vengono accelerati. In poco pi\u00f9 di un anno Bodrero consegu\u00ec la laurea in Lettere all'Universit\u00e0 di Torino. La tesi su Silvio Balbis, poeta saluzzese del '700, autore anche di versi in piemontese, venne discussa il 20 luglio 1946, relatore il professor Pastonchi, e ottenne il punteggio di 94/100. Nell'autunno inizi\u00f2 la sua carriera nell'insegnamento come docente di storia dell'arte: nei primi tre anni scolastici (dal 1947 al 1950) presso il liceo classico di Saluzzo, nel quale egli stesso studi\u00f2 anni prima; negli anni successivi insegn\u00f2 invece tra licei di Saluzzo, Savigliano e Cuneo. Nel 1957 ottenne tre abilitazioni all'insegnamento: della storia dell'arte nelle scuole medie, di italiano, storia e geografia per le \"Scuole Magistero Professionale della donna\", e infine di lingua e letteratura italiana nelle scuole medie.\nNel 1957 prese servizio presso la \"Scuola tecnica industriale governativa\" di Savigliano con una cattedra in \"materie letterarie\" e rimase in questa scuola per sei anni scolastici, fino al giugno 1963. E fu proprio nei primi anni di permanenza in questa scuola che Bodrero sembr\u00f2 adottare una strategia di \"turismo concorsuale\", iscrivendosi ai concorsi per le abilitazioni pi\u00f9 svariate che si svolgono in giro per l'Italia; nel 1958 ottenne addirittura 36 giorni di permesso per concorsi. Le domande di permesso al direttore costituiscono i suoi primi documenti scritti, e le motivazioni proposte appaiono per lo meno originali; per le prove scritte di greco, latino e italiano a Reggio Calabria spieg\u00f2:\nDurante questi anni di insegnamento Bodrero viveva a Saluzzo con la famiglia e usava viaggiare con i mezzi pubblici, essendo sprovvisto di patente di guida. Tuttavia \u00e8 possibile che in certi periodi risiedesse a Frassino e facesse il pendolare verso le citt\u00e0 dove insegnava. Emersero, tra le testimonianze degli ex allievi, i primi riferimenti alla sua personalit\u00e0: per Saluzzo passeggiava sempre solo, vestito dell'identico logoro spolverino, e lo stesso accadeva durante le villeggiature estive a Frassino. In classe non voleva la luce accesa e pretendeva la finestra aperta anche in inverno. A volte calzava stivaloni senza calze e quando camminava si sentiva il rumore dei piedi negli stivali; prediligeva le lezioni pomeridiane, ma un giorno al liceo di Savigliano si addorment\u00f2 coricato sul tavolo in sala docenti. Nell'insegnamento era rigido e imperturbabile, dettava i passi dal testo ma nessuno scriveva dal posto; prediligeva l'arte medievale e in particolare quella romanica, al punto che il preside del Liceo Classico di Savigliano, Antonino Olmo, lo dovette richiamare affinch\u00e9 svolgesse anche il programma sul Rinascimento e sui secoli successivi; era solito portare agli studenti cartoline con riproduzioni artistiche, ma cancellava sistematicamente le parti intime dei nudi. Un aspetto sessuofobico in Bodrero emerse anche dalla sua condotta con le alunne, che trattava con molto distacco, e dal rifiuto di accompagnare le gite scolastiche che durassero pi\u00f9 di un giorno.\nEmersero anche testimonianze sulle sue prime eccentricit\u00e0 alimentari, come la predilezione per l'aglio, che era solito tenere nella cartella insieme al pane, al companatico e ai registri scolastici. Anche la famiglia non condivideva le scelte sempre pi\u00f9 eccentriche del giovane professore. Il padre rassegnato confid\u00f2 ad un compaesano che il primogenito \"\u00e8 meglio che non si sposi: fatica gi\u00e0 da solo, farebbe faticare anche la moglie\". Mentre il figlio, a supporre una traccia autobiografica in un articolo del 1965, lamenta della:\nL'esordio letterario.\nNel 1958 Bodrero pubblic\u00f2 la sua prima opera poetica, il poema \"Cristina\", dedicato a \"sua Altezza Reale il Principe Vittorio Emanuele di Savoia, con amore e fedelt\u00e0\".\nLegato a \"Cristina\" \u00e8 un aneddoto realtivo ad un viaggio del poeta nella capitale italiana, probabilmente per partecipare ad uno dei tanti concorsi per abilitazione all'insegnamento. Durante lo svolgimento di uno scritto egli, verso mezzogiorno, estrasse dalla borsa pomodori e insalata, pranz\u00f2 con un bicchiere di vino, quindi consegn\u00f2 l'elaborato e se ne and\u00f2. Ma all'esterno dell'edificio decise di indossare un doppio cartellone, come \"uomo-sandwich\", facendo pubblicit\u00e0 al suo libro: \"leggete \"Cristina\", poema di Antonio Bodrero\". Venne chiamata la polizia, che lo condusse al commissariato per accertamenti.\nLa scoperta dell'occitanismo.\nIl 1960 segn\u00f2 una svolta nella vita di Bodrero, grazie all'incontro con Gustavo Buratti; quest'ultimo, giovane studioso delle lingue del Piemonte, usava partire in Lambretta nelle domeniche estive dalla sua Biella per andare a scoprire le valli del cuneese. In uno di questi viaggi Buratti fece tappa a Frassino, dove la panettiera del paese gli parl\u00f2 di un professore che abitava a Saluzzo e che aveva la passione per il \"patois\" e il piemontese. L'incontro fu fondamentale per Bodrero, al punto da scrivere nel 1971 che: \nA partire dall'estate 1959 si collocano probabilmente le sue prime prove poetiche in lingua d'oc: trascrizioni di proverbi e leggende, timidi frammenti, sonetti d'impronta folclorica redatti in una grafia approssimativa e ricalcata su quella italiana.\nNel 1961 Buratti fond\u00f2 l\"Escolo d\u00f2u Po\", associazione che \"ha lo scopo di rinsaldare e sviluppare i buoni rapporti tra il Piemonte e la Provenza, intendendo quest'ultima in senso lato come la regione di Francia a civilt\u00e0 occitanica\". Accanto a lui c'era il poeta piemontese \"Pinin Pac\u00f2t\" (Giuseppe Pacotto), che gi\u00e0 dagli anni 30 lavorava per avvicinare la cultura piemontese coagulata intorno alla rivista \"Ij brand\u00e9\" al \"Felibrige\" provenzale, la scuola letteraria nata ad Avignone nel 1854. Pacotto divenne presidente dell\"Escolo d\u00f2u Po\" e Buratti segretario.\nNegli anni successivi Bodrero inizi\u00f2 a mietere successi nei concorsi di letteratura piemontese e occitanica, e i premi poetici rimasero per tutta la sua vita una delle sue passioni, una concessione alla vanit\u00e0. Tra i premi risultano il primo premio al \"Brut e Bon\" di Fossano nel 1963, il primo premio per la novella italiana al \"Torino\" del 1964, il secondo premio a \"Lou Bournat\" di P\u00e9rigord nello stesso anno, il secondo premio al \"De Patois\" di Aosta sempre nel 1964, il primo premio all'ENAL di Cuneo nel 1965, diversi premi e segnalazioni al \"Nino Costa\" di Torino tra il 1964 e il 1973.\nPer tutti gli anni '60 i rapporti con Buratti rimasero stretti e frequenti attraverso una corrispondenza quasi settimanale e la partecipazione comune a feste e convegni come la \"Santo Estello\" del Felibrige, o ai congressi promossi dalla \"Associazione Internazionale per la Difesa delle Lingue e Culture Minacciate\" (A.I.D.L.C.M.), che Buratti aveva contribuito a fondare nel 1964 a Tolosa. Per partecipare ai congressi di questa associazione i due amici si recarono una volta nei Paesi Baschi e un'altra ad Andora sui Pirenei. Buratti mise inoltre Bodrero in contatto con intellettuali provenzali e studiosi italiani, fra cui Mario Dell'Arco.\nNegli anni successivi si infittirono le collaborazioni giornalistiche di Bodrero: su \"Cuneo Provincia Granda\" pubblica novelle e leggende, in italiano, ricavate dalla tradizione locale; numerose poesie occitane compaiono sulla stessa rivista, oltre che sugli annuari torinesi \"Ij brand\u00e9\", e \"'L Boch\u00e8t\", sul giornale \"Coumboscuro\", sul torinese \"'L Caval 'd Br\u00f4ns\" e su \"Musicalbrand\u00e9\". A partire dal 1969 invece le poesie occitane tendettero a essere soppiantate da quelle piemontesi.\nIl ritorno a Frassino.\nNell'autunno 1963 il poeta, dopo sei anni scolastici trascorsi a Savigliano, ottenne il trasferimento nella scuola media di Sampeyre. Si tratta di una tappa fondamentale nel riavvicinamento del poeta alla nativa Frassino, dove negli anni precedenti aveva cessato di soggiornare in estate poich\u00e9 la \"villa Bodrero\" era affittata alle suore domenicane di Testona. Coeva al ritorno definitivo nella sua Frassino \u00e8 anche la scelta dell'epiteto \"Barbo\" (in occitano) o \"Barba\" (in piemontese), fatto precedere al suo nome e cognome; esso significa \"zio\", ed \u00e8 un'apposizione riservata alle persone anziane e degne di rispetto, e rimanda ai caratteri di saggezza, bonariet\u00e0 e rusticit\u00e0 a cui egli impronta stile di vita e abbigliamento. Il nome \"Boudr\u00ece\" varier\u00e0 dapprima nel pi\u00f9 linguadociano \"Baudrier\", e poi ancora nel \"Bodr\u00e9\" piemontese.\nGli anni dell'insegnamento a Sampeyre sono ricordati da diversi testimoni come i pi\u00f9 sereni del poeta; secondo Giampiero Boschero:\nLa sua prima attivit\u00e0 politica locale risale a questi anni, quando nel 1964 present\u00f2 una lista \"Nous per Fraise\" (Noi per Frassino) alle elezioni comunali, divenendo poi consigliere.\nNel 1965 venne pubblicato il suo primo libro di poesie occitane, \"Fr\u00e0isse e M\u00e8el\", edito a spese dell'autore. Alla raccolta di venti componimenti, stampata in sole 200 copie, Bodrero premise la breve ma significativa prefazione:\nIl 3 novembre 1966 mor\u00ec il padre del poeta, Giuseppe, all'et\u00e0 di 73 anni, ma di questo lutto non si trova traccia nei suoi scritti o ricordi. Lo stesso mese vide la luce il suo terzo libro, \"La gioia dei giorni\", stampato, sempre a spese dell'autore, dalla tipografia Santa Maria degli Angeli di Verzuolo.\nL'incontro con Boschero e Fontan.\nA met\u00e0 degli anni '60 Bodrero conobbe l'attrice Dominique Boschero, trasferitasi a Frassino dopo tanti anni trascorsi a Parigi, e i due divennero stretti amici. Il poeta usava leggerle i suoi testi, le sue storie di \"sarvan\", eleggendola a donna ideale e arrivando a chiederle di sposarlo, proposta che per\u00f2 fu rifiutata. Tuttavia egli continu\u00f2 per decenni a lasciar circolare, o per lo meno a non smentire, la voce di una sua relazione con lei.\nPochi anni pi\u00f9 tardi, nel 1968, i due si recarono a Cuneo per depositare lo statuto del Movimento Autonomista Occitano (M.A.O), da loro fondato. A questo periodo risale inoltre la frequentazione del poeta con il politico francese Fran\u00e7ois Fontan, fondatore del partito separatista francese \"Occitane\", che mirava alla secessione dell'Occitania dalla Francia. Proprio a partire dal 1968 Bodrero entra sempre pi\u00f9 sotto l'influenza di Fontan, e sostituisce progressivamente al tradizionalismo magico-religioso l'impostazione laica e razionalista del pensatore francese. Egli stesso riconobbe questo influsso scrivendo nel 1971 che, dopo l'incontro con Buratti:\nIn questi anni si fecero pi\u00f9 scarsi i rapporti con Buratti, cos\u00ec come le collaborazioni con i giornali di area piemontese.\nEmblematica della convivenza tra il Bodrero religioso e tradizionalista degli anni '60 e quello \"engag\u00e9\" fontaniano \u00e8 la sua raccolta poetica \"Soulestrelh \u00f2ucitan\", stampata nel 1971 a sue spese. L'ultima sezione di essa \u00e8 in piemontese, e su di essa scrisse:\nSi affaccia qui, per la prima volta in uno scritto di Bodrero, l'idea che il piemontese vada considerato come strettamente connesso alla lingua d'oc. La novit\u00e0 delle poesie piemontesi si produce tuttavia nella sostanziale indifferenza dei militanti occitanisti con cui egli lavorava a stretto contatto.\nLa rottura col movimento occitanista.\nLa carriera di docente del poeta si concluse a soli 52 anni, nel 1973, quando chiese al Ministero della Pubblica Istruzione di essere collocato in pensione usufruendo delle agevolazioni riservate agli invalidi di guerra. Dal '73 cominci\u00f2 per lui una nuova vita, non pi\u00f9 regolata dagli orari e dalle incombenze e dunque pi\u00f9 appartata e solipsistica. Il sodalizio con il M.A.O. e con Fontan, intanto, iniziava a incrinarsi, in ragione della marcata laicit\u00e0 del movimento e del suo legame con il partito socialista che Bodrero avversava. Anche le relazioni col movimento \"Coumboscuro\" e con l'ala provenzalista andavano deteriorandosi a causa dell'ostracismo di Fontan, dovuto non solo alle dottrine socialiste e nazionaliste di quest'ultimo, ma anche alla sua dichiarata omosessualit\u00e0 e alle sue posizioni in tema di libert\u00e0 sessuale. Le prime divergenze risalgono al refendum sul divorzio del 1974, quando il M.A.O. non forn\u00ec indicazioni di voto, ritenendo \"inutile e dannoso intervenire su un problema di coscienza creando cos\u00ec una frattura all'interno del movimento\". Il cattolico Bodrero non approv\u00f2 il silenzio del movimento. \nSempre nel 1974 usc\u00ec la quinta raccolta poetica del poeta, \"Val d'Inghildon\", il primo libro interamente dedicato alla lingua piemontese, con 37 componimenti, edito dall'autorevole Centro Studi Piemontesi di Torino; la prefazione non \u00e8 pi\u00f9 a cura dello stesso autore, ma porta la firma di Gianrenzo Clivio, all'epoca docente presso l'Universit\u00e0 di Toronto. \nDopo le amarezze imputabili ad un certo ambiente occitano che pare sordo al suo talento poetico e che raffredda le sue velleit\u00e0 elettorali, ecco che finalmente il poeta trov\u00f2 un editore prestigioso, un pubblico che lo applaude ammirato, una diffusa rete di concorsi letterari regionali, e soprattutto un cenacolo di intellettuali raffinati coi quali confrontarsi alla pari. La novit\u00e0 di \"Val d'Inghildon\", tuttavia, venne ignorata sia dal giornale \"Lou soulestrelh\" che da \"Ousitanio Vivo\".\nNel frattempo nel poeta si andava esaurendo l'entusiasmo per il nazionalismo socialista di Fontane e cominciava a riprendere spazio la sua autentica ispirazione, tradizionalista, anti-modernista e integralmente cattolica. La lettura dei romanzi di Solgenitzin e di alcuni saggi sui gulag lo sconvolse, e si rafforz\u00f2 in lui l'allarme per l'imperialismo sovietico nel mondo. Nel 1976 Bodrero lasci\u00f2 definitivamente il M.A.O., dichiarando di opporsi alle correnti filo-marxiste del movimento. Questo fu il momento pi\u00f9 traumatico nell'esistenza del poeta, divisa tra circa 15 anni di impegno letterario e politico occitano e i successivi 25 anni dedicati invece alla causa piemontese.\nDopo \"Val d'Inghildon\", il libro forse meno religioso di Bodrero, il suo cattolicesimo si fa sempre pi\u00f9 rigido e integrale. Un processo che giunge a compimento nel 1979 con la morte della madre Maria, lutto che, al contrario di quello del padre, lascia un inestinguibile rimpianto nell'animo del poeta e lo constringe a confrontarsi col tema della morte:\nIl \"Piemont Ocitan\".\nDopo la totale rottura con il M.A.O aument\u00f2 sempre pi\u00f9 il distacco del poeta dall'Occitania fontaniana come patria e come punto di riferimento. Bodrero arriv\u00f2 quindi a gettare gettare i fondamenti teorici del \"Piemont Ocitan\", evidenziando non pi\u00f9 gli elementi di diversit\u00e0 tra il Piemonte e l'Occitania, ma quelli di comunanza, affermando che il piemontese si possa considerare una delle tante varianti della lingua d'oc. Il piemontese si present\u00f2, agli occhi del poeta, come il custode di forme occitane ancora incontaminate e quindi come una \"koin\u00e9\" utile non solo per il Piemonte storico ma anche per il provenzale-alpino delle valli. Queste idee, tuttavia, trovarono sia l'ostilit\u00e0 degli occitanisti, che videro rinnegata la loro peculiarit\u00e0 linguistica ed etnica, sia la freddezza degli intellettuali piemontesi, che non avvertivano affatto l'esigenza di accostare il piemontese alle parlate montane.\nCome conseguenza di questa analisi Bodrero propose di scrivere il piemontese con la grafia classica occitana, onde evidenziare gli elementi comuni delle due lingue:\nDai testi scritti successivamente emerse il quadro teorico che il poeta and\u00f2 elaborando dopo la rottura con il mondo occitanista: la vera patria divenne il Piemonte, anzi il \"Piamonte\", come fusione delle genti del piano e del monte. L'identit\u00e0 piemontese si and\u00f2 rafforzando in opposizione a quella precedente occitana, sulla quale il poeta elabor\u00f2 un'analisi piuttosto severa:\nNel 1985 usc\u00ec \"Sust\", raccolta pubblicata da \"\u00ebl P\u00e8ilo\" di Mondov\u00ec.\nNel 1989 Bodrero entr\u00f2 a far parte del movimento \"Piemont Autonomista\" di Gipo Farassino, che confluisce poi nella Lega Nord. Nel 1992 subentr\u00f2 nel Consiglio Regionale del Piemonte a Farassino, eletto al Parlamento. Iniziarono i tre anni della sua esperienza torinese, nella citt\u00e0 simbolo del suo Piemonte, che per\u00f2 egli vide trasformarsi in Babilonia; in una recensione del 1981 scrisse infatti che:\nMorte.\nLe prime avvisaglie del male risalgono ad un buffet torinese, nel 1999, dove Bodrero si sent\u00ec male e venne ricoverato in ospedale. Gli venne diagnosticato un tumore all'intestino; firm\u00f2 la richiesta di dimissioni e rifiut\u00f2 la terapia invasiva.\nNell'estate le condizioni peggiorarono e Bodrero fu costretto ad abbandonare la casa di Frassino per trasferirsi nella clinica di Monserrato a Borgo San Dalmazzo. Gli ultimi mesi passarono con un andirivieni tra questa clinica e la casa di riposo \"Villa Serena\" di Cuneo. Si spense infine il 14 novembre 1999, e il funerale si svolse tre giorni dopo nella chiesa parrocchiale di Frassino.\nLa considerevole eredit\u00e0 del poeta and\u00f2 ai tre nipoti fossanesi, figli del fratello Mario deceduto nel 1981, con il quale aveva scarsissimi rapporti. Costoro svuotarono la casa di tutti gli oggetti di valore, compresa la ricca collezione di libri antichi, e misero il tutto in vendita. La casa frassinese venne poi venduta.\nOpere.\nCristina.\n\"Cristina\" (1958) \u00e8 la prima opera poetica di Bodrero, stampata dalla Tipografia Operaia di Saluzzo. Consta di 108 ottave di endecasillabi in italiano, di un corposo apparato di note redatte dallo stesso poeta, di cinque \"poesie sparse\" e di un \"commiato\" in versi. Si tratta di un poemetto pastorale che narra dell'amore di un re francese, forse Carlo Magno, per una pastorella romana. Emerge in esso la fascinazione per l'arcaico mondo contadino, anche se qui ancora ingentilito in un'atmosfera bucolica e fiabesca. La cifra originale di \"Cristina\" \u00e8 per\u00f2 nella passione per le voci rare e i preziosismi linguistici, con un largo uso del lessico romanesco. Alla ricercatezza lessicale si accompagna un gusto per le allitterazioni:\n\"Fr\u00e0ise e M\u00e8el\".\n\"Fr\u00e0isse e M\u00e8el\" (1965) \u00e8 il primo libro di poesie occitane di Bodrero, nonch\u00e9 il primo libro occitano stampato in Italia, edito a spese dell'autore dalle edizioni \"Il nuovo Cracas\" di Roma. In esso appaiono gi\u00e0 i pi\u00f9 importanti temi della sua poetica: la \"grinour\" (affetto, tenerezza) per la natura alpina, con i quadri idillici legati alle stagioni e al clima; l'afflato religioso per la tradizione, il dialogo aperto tra i vivi e i \"reire\" (antenati); il richiamo ossessivo alla luna, alla culla, all'acqua dei torrenti; la \"barmo\" (anfratto roccioso) come simbolo delle radici arcaiche; i \"sarvan\", benigni folletti della tradizione piemontese e alpina. \nIl titolo dell'opera \u00e8 traducibile sia come \"Frassino e Melle\", i due paesi entro cui si svolge tutto il suo orizzonte di luoghi, immagini e ricordi, sia come \"frassino e miele\", a riassumere quella natura alpina in cui palpitano le creature del suo universo poetico: boschi, api, fiori, ruscelli, uccelli, \"sarvan\".\nLa gioia dei giorni.\n\"La gioia dei giorni\" (1966) \u00e8 la terza opera poetica bodreriana, contiene 87 poesie italiane che seguono la scansione delle stagioni e dei mesi, dei santi e delle festivit\u00e0 cristiane. Nella breve introduzione il poeta spieg\u00f2 che:\nSi tratta dunque di componimenti risalenti a parecchi anni prima, probabilmente scritti negli anni di \"Cristina\". Il libro conferma la fondamentale vena religiosa di Bodrero, ed in esso si avverte, per quanto remoto, il modello degli \"Inni Sacri\" di Manzoni. Ma attraverso il calendario agiografico il poeta inser\u00ec versi sulla neve, sulla condanna della caccia, sulla transumanza, sulla scollacciata volgarit\u00e0 delle ferie estive, sullo spopolamento delle montagne. Mentre \"Cristina\" era un saggio erudito di poesia dialettale in toscano e romanesco, qui la lingua italiana si fa meno funambolica e criptica.\nSi trovano passaggi come:\n\"Soulestrelh \u00f2ucitan\".\n\"Soulestrelh \u00f2ucitan\" (1971) comprende 37 componimenti divisi in tre sezioni sulla base deltipo di scrittura adottata: la prima sezione \u00e8 scritta secondo la \"escrichuro felibrihouno\" (scrittura felibrista, ovvero mistraliana), e continua la poetica di \"Fr\u00e0isse e M\u00e8el\", avvicinando poesie pi\u00f9 impressionistiche e lievi, tra api ebbre di odori, allodole anelanti di azzurro, campane magiche, baite-stelle, aquile benevole, trote punte dai rovi, ad altre pi\u00f9 articolate, dense di immagini teologiche e visionarie.\nLa seconda sezione comprende nove poesie redatte in \"escrichuro trobadora\" (scrittura trobadorica), ovvero in quella grafia classica elaborata da Louis Albert, secondo criteri etimologici, dai testi medievali in lingua d'oc. L'adozione di tale grafia deriva da quel passaggio dalla nostalgica e angusta Provenza mistraliana all'ariosa Occitania moderna.\nLa novit\u00e0 maggiore del libro \u00e8 per\u00f2 la sezione in \"escrichura pedemontana\" (scrittura pedemontana), dove \u00e8 usato il piemontese in luogo dell'occitano.\n\"Val d'Inghildon\".\nIn \"Val d'Inghildon\" (1974), prima raccolta interamente in piemontese, edita dal Centro Studi Piemontesi di Torino, il registro del poeta si amplia enormemente: si va da ampi e sontuosi componimenti come \"A la m\u00f2da d\u00ebl vej Piemont\" o \"Castel ch'a steila\" a brevi e folgoranti liriche come \"Virassoj\" o \"La filuca del s\u00ebrvan\"; dalla satira deliziosa di \"\u00cbl sol a fa servan\" alla violenza verbale di \"Che pais!\", \"Gratacuj o berlicafoj\u00f2t?\", o di \"C\u00f2 a fa?\"; dalle complesse costruzioni allegoriche e oniriche di \"La f\u00e0ula dr\u00f2la d\u00ebl brich biron\" all'incessante riproporsi di motivi teologici in opere come \"A l'\u00e9 m\u00f2rt\" o \"A tempesta\".\n\"Sust\".\n\"Sust\" (1985) \u00e8 composto di 56 componimenti, di cui 23 in occitano, 28 in piemontese e altri cinque in romagnolo, milanese, ligure, friulano e ladino. Le rime piemontesi, dieci delle quali risultano inedite, restringono notevolmente il ventaglio dei contenuti intorno ai temi mistico-teologici della religione come amore e \"grinour\", della critica feroce alla modernit\u00e0 secolarizzata, del travaglio morale intorno ai dogmi cattolici e all'inadeguatezza della mente umana al cospetto della perfezione divina. Lo stile appare lontano dai funambolismi linguistici della raccolta precedente; il linguaggio \u00e8 pi\u00f9 asciutto.\nPensiero.\nIl pensiero politico e filosofico di Bodrero \u00e8 caratterizzato da conservatorismo, tradizionalismo e anti-progressismo, nonch\u00e9 da anti-nazionalismo, ambientalismo, ruralismo e infine patriottismo, occitanico dapprima, piemontese poi.\nL'anti-progressismo.\nArticoli di notevole spessore teorico furono pubblicati su \"Musicalbrand\u00e9\"; in essi emerge il tradizionalismo anti-borghese del poeta, ostile alla secolarizzazione, alla lingue statali e alla civilt\u00e0 di massa.\nNel loro insieme gli articoli degli anni '60 delineano il profilo di un erudito che in pieno \"boom\" economico avverte drammaticamente il tracollo della tradizione, proponendo un anti-progressismo che trova riscontri solo in pochi altri intellettuali come Elemire Zolla o Pier Paolo Pasolini, che denunciava in quella svolta epocale una \"catastrofe antropologica\".\nLinguistica e socio-linguistica.\nBodrero si trov\u00f2 spesso far ragionamenti di portata ontologica sul significato di lingua, come per esempio scrisse nel 1965:Nell'articolo \"Dante e la sodomia linguistica\", rifacendosi allo studio di Andr\u00e9 P\u00e9zard \"Dante sous la pluie de feu\", Bodrero riprese la testi provocatoria che Dante avesse destinato Brunetto Latini alla punizione dei sodomiti non per i peccati della carne, ma per il peccato contro lo spirito, ovvero l'abbandono del toscano a favore del francese:\nVita privata.\nStile di vita.\nNumerosi suoi conoscenti e amici descrissero Bodrero come un uomo dalle abitudini stravaganti. L'aspetto pi\u00f9 noto \u00e8 l'alimentazione, con le fissazioni sull'aglio, sul latte e sul peperoncino; il poeta, infatti, dichiar\u00f2 di mangiare \"sempre una testa d'aglio a digiuno, perch\u00e9 depura e d\u00e0 la forza\". L'odore di aglio non si limitava all'alito, ma emanava dal suo corpo e dai vestiti. Secondo alcuni testimoni, usava presentarsi ai pasti d'altri gi\u00e0 munito di pane e formaggio, il primo estratto dalle tasche o dalla giacca, il secondo dallo zaino. Altre volte, quasi per contrasto, dimostrava una spiccata voracit\u00e0, mescolando nei ristoranti tutte le portate, dagli antipasti al dolce, in un solo piatto, oppure raccogliendo gli avanzi nei piatti altrui in un'unica borsa da portare a casa, \"per i gatti\". A casa, poi, era solito non cucinare, ma mangiare solo cibi crudi, latte e frutta, in particolare quella gi\u00e0 intaccata:\nAnche il rapporto con il vino \u00e8 smodato, e molte sono le testimonianze sulle sbronze del poeta. Una certa frugalit\u00e0 ecologista \u00e8 immortalata in questi versi occitani:\nBodrero svilupp\u00f2 inoltre un certo integralismo ambientalista che lo condusse per esempio a rifiutare l'uso dei detersivi e a detestare le saponette. Il suo giardino della sua casa a Frassino si trasform\u00f2 in un intrico impenetrabile e umido di arbusti dove egli, nei giorni di pioggia, camminava a balzi per non calpestare le lumache, e dove continuava a seminare i noccioli delle susine pi\u00f9 gustose. V'\u00e8 poi l'amore per gli animali, che si esplica soprattutto verso i gatti, ospitati e sfamati a decine nel suo giardino, e gli uccelli che col loro canto popolano le sue poesie. Si diffuse anche la leggenda di un suo rapporto con le vipere, alle quali avrebbe avuto l'abitudine di portare il latte in alcuni luoghi lontani dal paese.\nIl mezzo di trasporto preferito da Bodrero era l'autostop, che gli offriva sempre occasioni di conversazione e proselitismo, nelle quali l'autista veniva sovente investito da un fiume di parole, rigorosamente in piemontese o \"patois\".\nDella sua condotta anti-conformista gett\u00f2 un fondamento teorico nel 1966, scrivendo che:\nLa casa.\nRacconta Ettore Amedeo Perego nel suo libro del 1979:\nIn questa casa non entrarono mai radio e televisione, sulle quali il giudizio del poeta \u00e8 drastico, soprattutto a causa del loro monopolio statale: in un articolo piemontese la prima \u00e8 definita la \"Malparlanta\", la seconda la \"Malvardanta\".\nUn altro luogo rivelativo della sua personalit\u00e0 \u00e8 la tomba di famiglia che egli fa costruire a Melle negli anni '70 in un bizzarro stile rustico evocante la fantastica dimora di un \"sarvan\". Secondo una testimonianza molte delle pietre utilizzate per la tomba provengono dalla borgata paterna di Boschirolo, da dove il poeta le port\u00f2 a piedi nello zaino.\nDelle tombe di famiglia il poeta critic\u00f2 soprattutto:\nAspetto fisico.\nPerego fornisce indicazioni puntuali:\nNon manca mai, in qualsiasi spostamento dalla sua Frassino, lo zaino dentro cui, oltre l'aglio, il formaggio e i libri, sembrano esserci sovente anche una scatola con le medaglie d'oro che andava collezionando nei concorsi poetici."}
{"id": "2083507", "revid": "767487", "url": "https://it.wikipedia.org/wiki?curid=2083507", "title": "Warbringer", "text": "Gli Warbringer sono una band Thrash metal statunitense formatasi a Newbury Park (California) nel 2004, che si distingue per il sound estremo e la tecnica della musica che propone.\nStoria del gruppo.\nInizialmente il nome della band era \"Onslaught\", poi modificato a causa dell'omonimia con il gruppo britannico. Gli Warbringer hanno firmato un contratto con la Century Media Records quando un rappresentante dell'etichetta discografica li vide suonare dal vivo, rimanendo impressionato dal gruppo.\nIl gruppo ha pubblicato sinora cinque album, \"War Without End\" (2008), titolo scelto in onore dei Metallica, Waking Into Nightmares (2009), che fu prodotto da Gary Holt, membro storico degli Exodus, Worlds Torn Asunder (2011), (2013) e Woe to the Vanquished (2017). I primi tre hanno ricevuto ottimi consensi dal pubblico e dalla critica; in particolare, il terzo si distingue dai precedenti per una qualit\u00e0 compositiva nettamente superiore, ottimizzata anche da una produzione notevole."}
{"id": "2083508", "revid": "339392", "url": "https://it.wikipedia.org/wiki?curid=2083508", "title": "Anima S.G.R. S.p.A.", "text": ""}
{"id": "2083509", "revid": "1793900", "url": "https://it.wikipedia.org/wiki?curid=2083509", "title": "Cottonwood (fiume)", "text": "Cottonwood \u00e8 un fiume degli Stati Uniti d'America, affluente del fiume Minnesota. Scorre per una lunghezza di 245\u00a0km e il suo bacino idrografico copre una superficie di 3.400\u00a0km\u00b2 in una vasta regione agricola.\nIl nome del fiume \"Cottonwood\" \u00e8 una traduzione del nome lingua Sioux \"Waraju\" che designa il pioppo della Virginia, un albero che cresce lungo i fiumi delle Praterie. Un tempo il fiume era conosciuto come \"Big Cottonwood River\".\nIl fiume cattura parte delle acque del Coteau des Prairies, in una valle boscosa nel sud-est dello Stato del Minnesota.\nIl fiume passa attraverso la Contea di Cottonwood e si unisce al fiume Minnesota a sud-est della cittadina di New Ulm."}
{"id": "2083511", "revid": "729019", "url": "https://it.wikipedia.org/wiki?curid=2083511", "title": "Battaglia del fiume Erac", "text": "La battaglia del fiume Erac, fiume tuttora non identificato che scorre nella pianura ad occidente della penisola di Crimea, gettandosi nel Mar Nero, fu una battaglia combattuta nel Regno del Bosforo Cimmerio, nel 375, dall'esercito degli Unni, appoggiati da un contingente di Alani sottomessi precedentemente, contro una coalizione di barbari di stirpe germanica, (Visigoti ed Ostrogoti) e Gepidi, aiutati da barbari di stirpe iranica (Roxolani, Sarmati, Alani, Iazigi), fino ad allora pacificamente coabitanti un vasto territorio compreso tra i fiumi Volga, Don e Danubio. Gli Unni, disponendo di una cavalleria eccezionale e di arcieri superiori a quelli nemici, con una tattica di combattimento fino ad allora ignota in occidente, finirono per sterminare e soggiogare gran parte dei popoli barbari - stanziali e nomadi\u00a0\u2013 che fungevano da \"stato cuscinetto\" al di l\u00e0 dei confini di Roma e del territorio da essa controllato. Da questo momento inizia l'edificazione del regno Unno, il cosiddetto Impero delle Steppe, e, contemporaneamente, il declino inesorabile dell'Impero romano, invaso da una marea inarrestabile di barbari che evitarono la schiavit\u00f9, ma che vennero spinti verso occidente dalla travolgente avanzata unna.\nLa collocazione del campo di battaglia.\nTuttora non \u00e8 identificato il luogo in cui effettivamente si svolse la battaglia, in quanto non \u00e8 noto con assoluta certezza a quale corso d'acqua odierno corrisponda il fiume Erac. Pare comunque accertato che il fiume corrisponda ad un corso d'acqua compreso tra il corso del fiume Dnepr e del fiume Dnestr. Alcuni lo identificano col Tiligul. La confusione \u00e8 ingenerata dal fatto che, a differenza della storiografia romana, assai curata e particolareggiata, la fonte storiografica principale per le vicende che concernono i regni romano-barbarici sono storici barbari \"latinizzati\", come il goto Giordane, che visse alla corte di Costantinopoli un secolo dopo lo svolgimento della battaglia.\nLe cause che portarono allo scontro.\nLo storico Giordane non accenna alle cause che indussero la migrazione ad occidente degli Unni. Essi occupavano la regione tra i fiumi Tarim e Talas tra l'800 a.C. ed il 30 a.C., quando furono cacciati dai cinesi verso il Lago Balqa\u0161, e di qui, sparpagliatisi in ampie regioni limitrofe. Tra il 60 d.C. ed il 130 d.C. erano stanziati a cavallo dei monti Urali, e tra il Pamir ed il lago d'Aral. Nel 370 d.C. attraversarono il Volga, travolgendo gli Alani e spingendosi verso la Crimea ed il Caucaso, dove si scontrarono per tre volte coi Goti.\nI movimenti e le date sono approssimativi, ma ricostruibili in base alle cronache cinesi, indiane, persiane e greco - romane. La causa della migrazione in s\u00e9 pare da esser ricercata nell'esaurimento dei pascoli, il che avrebbe generato una probabile carestia). Lo storico goto Giordane (500 - 570) \u00e8 la principale fonte a nostra disposizione per poter delineare un quadro, seppur lacunoso, di quanto accadde tra l'anno della comparsa in Europa degli Unni e l'anno della caduta dell'Impero romano d'Occidente (convenzionalmente, nel 476). Ma Giordane visse due secoli dopo gli eventi narrati, Inoltre, la sua visione era partigiana (era un goto ed era al servizio dell'impero romano d'Oriente). Infine, la sua opera, la \"Getica\", \u00e8 ampiamente tratta da una precedente e purtroppo perduta opera storica, la \"Historia Gothorum\", di Flavio Aurelio Magno Cassiodoro (483 \u2013 581), certamente anch'essa di parte, essendo stato - il nonno dell'autore - uno dei membri della delegazione diplomatica bizantina alla corte di Attila nel 448 (tale delegazione era - in realt\u00e0 - composta da agenti segreti della corte di Bisanzio che portava con s\u00e9 un ingente quantitativo d'oro per assoldare sicari al fine di assassinare Attila in persona; la congiura venne scoperta e le relazioni diplomatiche tra Unni e Bizantini si guastarono definitivamente).\nAltri storici che descrissero gli Unni furono Ammiano Marcellino (330 d.C. \u2013 395 d.C.) e\u00a0\u2013 primo fra tutti \u2013 Claudio Tolomeo (100 d.C. \u2013 175 d.C.). Questa battaglia, per\u00f2, \u00e8 citata dal solo Giordane.\nLa battaglia.\nLa battaglia venne, con ogni probabilit\u00e0 combattuta nella primavera del 375, al massimo entro l'estate, poich\u00e9 nel corso di quell'anno, gli Unni occuparono tutta l'attuale Ucraina e nel corso del successivo anno (376 d.C.) occuparono tutta l'attuale Bessarabia fino alle Bocche del Danubio (la foce del fiume). Non sono noti i particolari della strategia, n\u00e9 quelli della tattica. Per\u00f2, a grandi linee, essi possono esser desunti dalla ricostruzione storica delle battaglie che gli Unni sostennero coi Romani, a cominciare dalla Battaglia dei Campi Catalaunici di ottant'anni successiva (451) a quella dell'Erac. \nDopo aver investito i Sarmati e gli Alani, stanziati tra il Volga ed il Don, nel 330 \u2013 340 d.C., gli Unni, attaccarono il regno ostrogoto sito attorno all'odierna Azov (\u201cPalude Maeotide\u201d) ed in Crimea, cancellandolo letteralmente dalla storia ed uccidendo il re ostrogoto Ermanarico (360 d.C.). L'eredit\u00e0 ostrogota venne raccolta dal pronipote di Ermanarico, il giovane Vitifero (Vithimiris), che venne sconfitto altre due volte prima di morire sul campo di battaglia dell'Erac. I barbari coalizzati, da ex alleati, sapevano bene che dovevano impegnarsi in un tipo di combattimento molto diverso da quelli fin qui attuati contro l'Impero. I barbari possedevano una fanteria, leggera e pesante, lenta e poco compatta, mentre l'orda unna, mobilissima, possedeva soltanto un'efficientissima cavalleria. Gli scontri tipici della cavalleria unna consistevano in fulminei attacchi a sorpresa, fingendo la ritirata per poi rilanciare l'attacco con piccoli gruppi di esperti arcieri a cavallo. Il momento critico sfruttato dagli Unni era quando, al momento della finta ritirata, la fanteria nemica si scompaginava e si lanciava all'inseguimento credendo di aver vinto lo scontro. In quell'attimo, la cavalleria unna tornava indietro ed annientava il nemico colto letteralmente di sorpresa. Gli Unni erano pressoch\u00e9 privi di fanteria (i cui componenti erano, per l'appunto, costituiti dai barbari da loro assoggettati). La sterminata pianura ucraina costituiva il campo di battaglia ottimale per l'esercito unno. Sicuramente, gli Unni volevano battersi in campo aperto e far cos\u00ec in modo di avvantaggiare la loro cavalleria. Difficilmente, questo vantaggio tattico si sarebbe concretizzato presso le rive di un fiume, che, in primavera, poteva anche aver allagato il territorio limitrofo per le esondazioni stagionali.\nLa coalizione germanica costituiva la fanteria pesante armata di spade lunghe e corte, asce, mazze, pugnali. Era composta da Ostrogoti, Turcilingi, Sciri, Rugi, Ermunduri, Alamanni ed Eruli. Incerta \u00e8 la presenza di contingenti di Vandali che pure occupavano parte della pianura ucraina attorno al fiume Pryp\"jat'. La cavalleria leggera, armata di arco e dardi, era, invece, data da alcuni contingenti di Visigoti, mentre quella pesante, assai pi\u00f9 numerosa, faceva perno sugli Alani e sui Sarmati armati di giavellotto. Infine, la fanteria leggera era incentrata sui Gepidi. In tutto, gli effettivi dei coalizzati non superavano i 54.000 uomini.\nGli Unni, coi pochi contingenti alani asserviti, assommavano a non pi\u00f9 di 38.000 uomini.\nCon ogni probabilit\u00e0, gli Unni misero in atto l'usuale tattica della cavalleria, e la fanteria nemica si trov\u00f2 nel mezzo del fiume Erac con entrambe le sponde occupate dai nemici. I contingenti unni che avevano finto di ritirarsi, al galoppo, occuparono la riva destra del fiume, mentre i contingenti unni che non avevano ancora attraversato il corso d'acqua rimasero sulla riva sinistra, ed i nemici furono presi tra due fuochi e bersagliati di dardi e di giavellotti. Ne segu\u00ec una carneficina a danno della fanteria e della cavalleria germanica, che furono letteralmente sterminate.\nStoria e conseguenze posteriori.\nGli Ostrogoti, gli Alani, i Sarmati, gli Eruli, i Turcilingi, gli Sciri, i Rugi ed i Gepidi superstiti furono asserviti agli Unni, mentre i Roxolani e gli Iazigi scomparvero dall'Europa. Gli Unni iniziarono ad attaccare l'impero persiano dei Sasanidi a partire dal 390 d.C. ed a fornire mercenari agli imperi romani; furono collocati nelle fortezze di confine, come a Salsodia, sul basso Danubio. I Visigoti, nel 376 d.C. cercarono scampo in territorio romano, dove, a causa d'una serie di soprusi subiti, assediarono Marcianopoli e si scontrarono coi romani nella Battaglia dei Salici (\u201cAd Salices\u201d, nelle vicinanze, nel 377 d.C.), fino ad infliggere la sconfitta da cui inizi\u00f2 il declino dell'impero, nel 378 d.C. ad Adrianopoli. I Vandali, assieme ai Franchi, agli Svevi, ai Sassoni, ed ai Longobardi vennero respinti oltre il fiume Elba dove rimasero in pace per un quarantennio. Solo nel giorno di capodanno del 407 d.C. essi vennero spinti ad attraversare il fiume Reno nella zona tra Spira, Worms e Mogontiacum (\"Agri Decumates\"), il che diede il colpo di grazia all'impero romano d'occidente. Gli Unni attaccarono direttamente i Romani solo dopo il 440 d.C."}
{"id": "2083512", "revid": "253269", "url": "https://it.wikipedia.org/wiki?curid=2083512", "title": "Grant Heslov", "text": "Carriera.\nNato a Los Angeles, in California, da una famiglia ebraica, Heslov ha recitato in film come \"True Lies\", \"Congo\", \"Pericolosamente insieme\", \"Dante's Peak\", \"Enemy of the State\", \"Il Re Scorpione\", \"Good Night, and Good Luck.\"\nNel 2006 ha ottenuto una \"nomination\" all'Oscar per la miglior sceneggiatura originale per lo stesso \"Good Night, and Good Luck.\" (di cui \u00e8 stato anche produttore e co-sceneggiatore assieme a George Clooney). Nel 2009 ha diretto George Clooney, Ewan McGregor, Jeff Bridges e Kevin Spacey nel film \"L'uomo che fissa le capre\", e nel 2013 ha vinto l'Oscar al miglior film per il suo lavoro da produttore in \"Argo\".\n\u00c8 sposato con la produttrice Lysa Hayland."}
{"id": "2083513", "revid": "6923", "url": "https://it.wikipedia.org/wiki?curid=2083513", "title": "Grand Ribaud", "text": "L'isola Grand Ribaud, in francese \u00eele du Grand Ribaud, si trova a sud della penisola di Giens, tra questa e l'isola di Porquerolles, nel comune di Hy\u00e8res, Var.\nSi trova a un 1\u00a0km da La Tour Fondue, porto di Giens da dove partono i traghetti per Porquerolles. Ha una superficie di 16 ha circa. Fu acquistata dal dottor Charles Richet, premio Nobel in fisiologia nel 1913.\nDei vivai ancora esistono sull'isola, dove il professore allevava pesci velenosi e meduse a scopo di ricerca. Introdusse sull'isola anche dei canguri, che morirono.\nLa costa occidentale \u00e8 molto rocciosa, con scarsa vegetazione. Il centro dell'isola ha una macchia pi\u00f9 folta, con lentisco, querce, mirto, corbezzolo, pini, ulivi piantati prima della guerra.\nLa zona sud, dove si trovano un faro, una fortezza napoleonica e un porticciolo, appartiene al demanio.\nDue edifici residenziali sorgono sul lato est, uno dei quali \u00e8 visibile dalla costa di Giens, che appartengono agli eredi del professor Richet.\nSull'isola vige un divieto di edificazione."}
{"id": "2083515", "revid": "287204", "url": "https://it.wikipedia.org/wiki?curid=2083515", "title": "Lago di Mignano", "text": "Il lago di Mignano \u00e8 un lago artificiale situato lungo il corso del torrente Arda, originato dalla costruzione a scopo idroelettrico dell'omonima diga, e situato tra i comuni italiani di Morfasso e Vernasca, in provincia di Piacenza.\nGeografia.\nIl lago, posto ad una quota di \u00e8 lungo poco meno di , per una superficie di . La capacit\u00e0 originaria del lago era di 15,15 milioni di metri cubi, poi ridotta a seguito di alcune prescrizioni di sicurezza a partire dal 1969. A seguito dei lavori effettuati sull'invaso dopo il 1996, la capacit\u00e0 del lago \u00e8 pari a 11,8 milioni di metri cubi.\nLa profondit\u00e0 media del lago \u00e8 di , mentre quella massima si attesta a . Il bacino idrografico sotteso al lago si estende per , pari al 40% dell'intero bacino del torrente Arda e all'80% della porzione montana del bacino.\nStoria.\nLe prime proposte relative allo sfruttamento delle acque del torrente Arda vennero avanzate alla fine degli anni '80 del XIX secolo, tuttavia, i primi atti pratici propedeutici alla realizzazione di una diga avvennero solo tra il 1918 e il 1919: Il 9 novembre 1918 fu fondato il Comitato dei Promotori della costruzione del serbatoio di Val d\u2019Arda, alla cui costituzione partecip\u00f2, tra gli altri, il senatore Vittorio Cipelli. L'anno successivo venne poi costituito il Consorzio Irriguo di Val d\u2019Arda, posto sotto la guida dell'agronomo fiorenzuolano Pasquale Verani, che aveva gi\u00e0 partecipato al precedente comitato, e alla cui fondazione parteciparono diversi proprietari della val d'Arda. Il consorzio venne creato in previsione della costruzione di una serie di infrastrutture, delle quali la diga era sarebbe stata la principale, a favore della gestione ai fini irrigui delle acque provenienti dall'Arda a favore degli appezzamenti agricoli della bassa, i quali soffrivano le estati particolarmente siccitose a causa dell'inadeguatezza delle infrastrutture dedicate alla loro irrigazione.\nIl 31 ottobre 1919 fu stipulata la concessione, valida per i successivi 70 anni riguardo l'utilizzo ai fini irrigui e idroelettrici delle acque dell'Arda. In seguito il consiglio del consorzio confer\u00ec all'ingegnere Augusto Ballerio la progettazione di una diga e di tutte le strutture necessarie al suo utilizzo; i costi preventivati per la realizzazione dell'opera, circa 100 milioni di lire, furono coperti con una serie di prestiti garantiti dalle propriet\u00e0 dei membri fondatori del consorzio. Nel marzo 1926 i lavori per l'edificazione della diga vennero assegnati all'impresa guidata dall'ingegner Vincenzo Lodigiani.\nLa diga, a gravit\u00e0 massiccia del tipo triangolare Castigliano, fu realizzata in calcestruzzo con blocchi arcuati caratterizzati da archi di cerchio del raggio di annegati. L'altezza dell'opera dal fondo era di , l'altezza dall'alveo e lo spessore in fondazione . Il coronamento era lungo e largo .\nLa diga fu inaugurata il 24 maggio 1934 alla presenza del senatore Arrigo Serpieri, sottosegretario all'agricoltura, che fu spettatore dell'apertura delle paratoie, e del vescovo di Piacenza Ersilio Menzani che impart\u00ec una benedizione al manufatto.\nIn seguito al completamento della diga, il consorzio procedette alla realizzazione di una rete di canali per la distribuzione delle acque raccolte, con un'estensione che crebbe fino a raggiungere quasi .\nNel 1969 la capienza originaria del lago fu diminuita del 10% a seguito della prescrizione del genio civile di Piacenza di mantenere un franco piena di rispetto alla quota massima del bacino.\nA partire dal 1996 la diga fu sottoposta a una serie di interventi, divisi in due fasi, che hanno permesso di aumentare la capacit\u00e0 del lago da 10,25 a 11,8 milioni di metri cubi a partire dal 2018, alla conclusione del collaudo delle modifiche."}
{"id": "2083516", "revid": "56818", "url": "https://it.wikipedia.org/wiki?curid=2083516", "title": "Gran Ribaud", "text": ""}
{"id": "2083517", "revid": "339392", "url": "https://it.wikipedia.org/wiki?curid=2083517", "title": "Presidente della Provincia di Bolzano", "text": ""}
{"id": "2083518", "revid": "339392", "url": "https://it.wikipedia.org/wiki?curid=2083518", "title": "Presidente della Provincia di Trento", "text": ""}
{"id": "2083520", "revid": "767487", "url": "https://it.wikipedia.org/wiki?curid=2083520", "title": "Palazzo degli Affari (Firenze)", "text": "Il palazzo degli Affari si trova in piazza Adua a Firenze, di lato alla stazione di Santa Maria Novella.\nStoria e descrizione.\nIl palazzo degli Affari \u00e8 stato progettato dall'architetto Pierluigi Spadolini ed \u00e8 adibito ad uso congressuale. \nInaugurato nel 1974, \u00e8 una moderna struttura di m\u00b2, ha una capacit\u00e0 complessiva di persone ed accoglie convegni e manifestazioni espositive, poster session, sale stampa, defil\u00e9 di alta moda oltre a colazioni di lavoro e gala dinner.\nDall'attico del palazzo si pu\u00f2 ammirare il panorama di Firenze e dell'ampio parco secolare che collega la struttura del palazzo dei Congressi."}
{"id": "2083523", "revid": "34928", "url": "https://it.wikipedia.org/wiki?curid=2083523", "title": "Safawidi", "text": ""}
{"id": "2083524", "revid": "767487", "url": "https://it.wikipedia.org/wiki?curid=2083524", "title": "Seno carotideo", "text": "Il seno carotideo \u00e8 una dilatazione dell'arteria carotide interna alla sua origine, alla biforcazione dell'arteria carotide comune.\nIl seno carotideo viene coinvolto nel meccanismo di regolazione a breve termine della pressione sanguigna. Nel caso di un aumento di pressione ematica le pareti delle arterie subiscono uno stiramento, il quale provoca una stimolazione dei barocettori presenti sia nel seno carotideo che nell'arco aortico. In seguito a questa stimolazione avviene un aumento degli impulsi nervosi nel nervo glossofaringeo diretti al cervello che vanno ad attivare il sistema nervoso parasimpatico tramite l'efferenza riflessa nel nervo vago.\nQuest'ultimo provveder\u00e0 ad aumentare il rilascio di acetilcolina che diminuir\u00e0 l'attivit\u00e0 del sistema nervoso simpatico.\nTutto questo porter\u00e0 una riduzione della frequenza cardiaca (con conseguente riduzione della gittata cardiaca) e vasodilatazione con diminuzione della pressione sanguigna.\nTutto ci\u00f2 pu\u00f2 avvenire nel giro di pochi secondi o pochi minuti.\nAlcuni studi dimostrano come la sensibilit\u00e0 barorecettoriale sia compromessa in molti soggetti cardiopatici e che questa alterazione pu\u00f2 determinare un'eccessiva e alterata attivit\u00e0 del sistema simpatico che rappresenta un fattore di instabilit\u00e0 nel contesto di un substrato vulnerabile; ad esempio nel post-infarto miocardico acuto la sua valutazione rappresenta un ottimo indice prognostico: i pazienti con marcata riduzione di questa sensibilit\u00e0 hanno una prognosi peggiore caratterizzata da aumentato rischio di fibrillazione ventricolare e di morte. "}
{"id": "2083534", "revid": "767487", "url": "https://it.wikipedia.org/wiki?curid=2083534", "title": "John Martyn", "text": "Spaziava dal folk al blues al jazz e il suo stile era caratterizzato dall'uso della voce come strumento musicale.\nAnni sessanta.\nLa sua carriera musicale cominci\u00f2 a diciannove anni, quando nel 1967 firm\u00f2 un contratto con la Island e pubblic\u00f2 nello stesso anno \"London Conversation\", il suo primo album, caratterizzato da uno stile suggestivo, basato su una miscela di blues e folk. A questo primo album segu\u00ec l'anno dopo \"The Tumbler\", pi\u00f9 orientato verso il jazz.\nAnni settanta.\nNel 1970 incise due album in collaborazione con la moglie Beverley Kutner: \"Stormbringer!\" e \"The Road to Ruin\". Fu invece dell'anno successivo \"Bless the Weather\", considerato spesso dalla critica come un album di transizione e nel 1973 John Martyn incise uno dei pi\u00f9 importanti album britannici degli anni settanta, \"Solid Air\". La canzone che d\u00e0 il titolo all'album \u00e8 un tributo al cantautore Nick Drake, amico e collega di etichetta che nel 1974 mor\u00ec improvvisamente per un'overdose di antidepressivi. In questo album, come in quello precedente (\"Bless the Weather\"), Martyn collabor\u00f2 con il bassista jazz Danny Thompson, con il quale instaura una duratura e fruttuosa collaborazione musicale. In questo album continu\u00f2 a sviluppare uno suo stile vocale nuovo, inarticolato e modulato, che pu\u00f2 essere paragonato al timbro di un sassofono tenore. A seguito del successo anche commerciale di \"Solid Air\", Martyn registr\u00f2 nello stesso anno lo sperimentale \"Inside Out\", un album pi\u00f9 difficile del precedente, basato su sensazioni ed improvvisazioni pi\u00f9 che sulla struttura della canzone.\nNel 1977 Martyn incise l'album \"One World\" che indusse alcuni commentatori a descrivere Martyn come il \"Padre del Trip hop\". Una caratteristica di questo album \u00e8 l'essere stato registrato all'aperto, includendo suoni circostanti come l'acqua di un lago vicino.\nAnni ottanta.\nAlla fine degli anni settanta John Martyn divorzi\u00f2 dalla moglie Beverley Kutner e, come riporta il sito ufficiale, \"John schiacci\u00f2 il pulsante di autodistruzione\". In questo periodo, che lo stesso John Martyn definisce come \"un periodo molto scuro della mia vita\", registr\u00f2 l'album \"Grace and Danger\" (1980). Qualche anno pi\u00f9 tardi Martyn citer\u00e0 questo album come il suo preferito, dicendo che \"probabilmente \u00e8 il pi\u00f9 specifico pezzo di autobiografia che io abbia mai scritto. Alcune persone tengono un diario, io faccio dischi\".\nNel 1981 Martyn lasci\u00f2 l'Island e registr\u00f2 i successivi album \"Glorious Fool\" e \"Well Kept Secret\" per la WEA, un'etichetta che chiaramente puntava a fargli raggiungere il successo commerciale. Nel 1983 Martyn incise un album dal vivo, \"Philentropy\", mettendo in mostra tutta la sua espressivit\u00e0 alla chitarra elettrica. Ritornando alla Island, Martyn registr\u00f2 \"Sapphire\" (1984), \"Piece by piece\" (1986) e dal vivo \"Foundation\" (1987), prima di lasciare di nuovo la Island nel 1988.\nAnni novanta e duemila.\nMartyn incise \"The Apprentice\" nel 1990 e \"Cooltide\" nel 1991 per la Permanent Records, e registr\u00f2 di nuovo molti dei suoi classici nella raccolta \"No Little Boy\" (1993), dove tra gli ospiti figurano Phil Collins e Andy Sheppard. L'album \"And\" (1996) usc\u00ec per l'etichetta Go!Discs, con forti influenze hip hop che saranno ancora pi\u00f9 evidenti nel successivo \"Glasgow Walker\" (2000); \"The Church With One Bell\" 1998 \u00e8 un album di \"covers\", con materiale preso dai Portishead e da Billie Holiday.\nNel luglio del 2006 la BBC trasmise un documentario sul periodo che segu\u00ec all'amputazione (2003) sotto al ginocchio della gamba destra di Martyn, che lo aveva costretto alla sedia a rotelle, e alla successiva incisione dell'album \"On the Cobbles\" (2004).\nNegli ultimi anni della sua vita John Martyn risiedette in Irlanda, continuando a scrivere e a collaborare con vari artisti.\nPer celebrare il sessantesimo compleanno di Martyn, la Island pubblic\u00f2 il 1\u00ba settembre 2008 un cofanetto con quattro CD dal titolo \"Ain't No Saint\". Il cofanetto include molte incisioni dal vivo e del materiale inedito. Il progetto fu curato da John Hillarby, un amico che si occupa anche del sito web ufficiale di Martyn.\nJohn Martyn mor\u00ec il 29 gennaio del 2009 nella sua casa in Irlanda, a causa di una polmonite."}
{"id": "2083535", "revid": "125468033", "url": "https://it.wikipedia.org/wiki?curid=2083535", "title": "Orlando furioso", "text": "L'Orlando furioso \u00e8 un poema cavalleresco di Ludovico Ariosto pubblicato per la prima volta nel 1516 a Ferrara.\nIl poema, composto da 46 canti in ottave, ruota attorno al personaggio di Orlando, cui \u00e8 dedicato il titolo, e a molti altri personaggi. L'opera, riprendendo la tradizione del ciclo carolingio e parzialmente del ciclo bretone, si pone a continuazione (\"gionta\") dell'incompiuto \"Orlando innamorato\" di Matteo Maria Boiardo; in seguito, tuttavia, Ariosto considerer\u00e0 l\"'Orlando innamorato\" solo come una fonte a cui attingere, a causa della non attualit\u00e0 dei temi del poema, dovuti alla materia cavalleresca, ma riuscir\u00e0 a risolvere questo problema apportando modificazioni interne all'opera - tra cui l'introduzione di tecniche narrative sconosciute al Boiardo - e soprattutto intervenendo spesso nel corso del poema spiegando al lettore il vero fine degli avvenimenti.\nCaratteristica fondamentale dell'opera \u00e8 il continuo intrecciarsi delle vicende dei diversi personaggi, che costituiscono molteplici fili narrativi (secondo la tecnica dell\"'entrelacement\", eredit\u00e0 del romanzo medievale), tutti armonicamente tessuti insieme. La trama \u00e8 convenzionalmente riassunta in relazione a tre vicende principali, emblemi anche del sovrapporsi nel poema di diversi generi letterari: \"in primis\" la linea epica della guerra tra musulmani (Saraceni) e cristiani, che fa da sfondo all'intera narrazione e si conclude con la vittoria dei secondi.\nLa vicenda amorosa \u00e8 incentrata invece sulla bellissima Angelica, in fuga da numerosi spasimanti, tra i quali il paladino Orlando, di cui viene sin dalle prime ottave preannunciata la pazzia, portando all'estremo la dimensione del cavaliere cristiano della \"chanson de geste\" votato alla fede. Le ricerche (o inchieste) dei vari cavalieri per conquistare Angelica si rivelano tutte vane, dal momento che (prima di uscire definitivamente dal poema nel XXIX canto, per giunta a testa in gi\u00f9 sulla sabbia) la donna sposer\u00e0 il musulmano Medoro, causando la follia di Orlando e l'ira degli altri cavalieri.\nIl terzo motivo, quello encomiastico o celebrativo (su cui tuttavia persistono all'interno del poema una serie di ombre), consiste nelle peripezie che portano alla realizzazione dell'amore tra Ruggiero, cavaliere pagano discendente del troiano Ettore, e Bradamante, guerriera cristiana, i quali riusciranno a congiungersi solo dopo la conversione di Ruggiero al termine della guerra: da questa unione discender\u00e0 infatti la Casa d'Este.\nComposizione dell'opera.\nLe vicende di Orlando e dei paladini di Carlo Magno erano gi\u00e0 molto note alla corte estense di Ferrara grazie all\"Orlando innamorato\" di Matteo Maria Boiardo quando l'intellettuale cortigiano Ariosto comincia a scrivere il nuovo romanzo attorno al 1505. Il poema, pur essendo concepito come \"gionta\" (continuazione) dell\"Orlando Innamorato\" del Boiardo, non fu mai ridotto a vero e proprio seguito del poema boiardesco: dimostrazione di questa mancanza di completezza \u00e8 il fatto che, come giustamente fa notare sul \u00abfinale epico\u00bb Alberto Casadei, Ariosto non port\u00f2 a termine tutti i nuclei narrativi aperti dal Boiardo. Anche la scelta di Angelica come punto di partenza del \"Furioso\" non era in questo senso ovvia: Boiardo aveva voluto privilegiare le \"armi\" agli \"amori\" finendo per trascurare Angelica per gran parte del secondo libro e per i nove canti del terzo nel progressivo snodarsi delle vicende epiche.\nAlla libert\u00e0 di Ariosto nella relazione con la sua fonte principale corrisponde anche l'impostazione di un poema che non si chiude completamente: il duello finale tra Ruggiero e Rodomonte, indubbio innalzamento epico della vicenda, lascia nel lettore un'impressione di incompletezza e insoddisfazione. Compiutezza mancata di cui sono rappresentazioni fedeli anche la profonda ambiguit\u00e0 dell'autore, la perenne oscillazione tra le \"arme\" e gli \"amori\" (e quindi tra l'epos e il romanzo) e la dimensione incompleta dei cavalieri sulla scena di cui \u00e8 immagine emblematica la presentazione nel primo canto: di Orlando viene innanzi tutto evocata la pazzia; Rinaldo entrer\u00e0 in scena inseguendo a piedi il suo cavallo; Ferra\u00f9 \u00e8 impegnato a ripescare un elmo smarrito nell'acqua; Sacripante compare mentre rimpiange la verginit\u00e0 di Angelica e definisce il suo amore come un insieme di pulsioni materialistiche e di ambizioni di primato, per essere poi sconfitto immediatamente al passaggio di un cavaliere senza identit\u00e0.\nSin dalla quadripartizione iniziale (le donne/i cavalieri/le arme/gli amori) la trama si sviluppa evocando un tempo mitico rimpianto dall'autore sul cui sfondo si proietta la guerra tra pagani e cristiani. Quadripartizione che \u00e8 anche denuncia di appartenenza ad un sistema di letteratura, e fusione dei cicli epici (\"le arme\") medievali e della dimensione amorosa dei romanzi, in questo fedele ripresa del materiale boiardesco.\nLa materia cavalleresca, i luoghi e i personaggi principali sono gli stessi, ma l'elaborazione di tutti gli elementi risponde a una ricerca letteraria molto pi\u00f9 profonda. I personaggi acquistano una dimensione psicologica potente, il racconto diviene un insieme organico di vicende intrecciate in un'architettura di grandiosa complessit\u00e0, che \u00e8 anche un continuo tentativo di abbracciare l'infinit\u00e0 mutevole dei percorsi dei personaggi.\nIl \"Furioso\" si presenta dunque come opera simbolo di un sistema, quello cortigiano e rinascimentale, proprio al momento della sua crisi: lo sguardo all'indietro e il tono nostalgico dell\"'incipit\" rivela (parallelamente al \"Cortegiano\" di Castiglione) gi\u00e0 un rimpianto per una civilt\u00e0 al tramonto, devastata dalle incursioni straniere e corrotta dalla sete di denaro e dall'avidit\u00e0.\nPienamente inserita nel dibattito culturale dell'epoca, l'opera ariostesca acquisisce ufficialmente lo scettro del primo poema in una lingua che pu\u00f2 considerarsi \"italiana\", proprio a seguito della revisione del Bembo, che nel 1525 - non a caso tra le due ultime edizioni del Furioso - aveva prodotto le \"Prose della volgar lingua\".\nA ci\u00f2 si aggiunge la dimensione di un'opera letteraria pensata e curata per la pubblicazione a stampa, volta quindi alla diffusione verso un pubblico pi\u00f9 vasto: in questo senso, e in molti altri ancora, si pu\u00f2 parlare della prima grande opera di letteratura moderna nella cultura occidentale.\nEdizioni e revisioni.\nAriosto inizi\u00f2 la prima stesura dell'opera tra il 1504 e il 1507. I primi riferimenti sicuri circa un lavoro dell'autore attorno all'opera sono del 3 febbraio 1507; le notizie si infittiscono negli anni a seguire finch\u00e9 una missiva del 17 settembre 1515, indirizzata dal cardinale Ippolito d'Este - al cui servizio si trovava Ariosto in quel momento - al marchese di Mantova Francesco II Gonzaga, lascia intendere che il poema sia stato portato a termine e vi sia una prima volont\u00e0 di pubblicazione. La prima edizione dell\"Orlando Furioso\", contenente quaranta canti (e non quarantasei, come nell'edizione definitiva), apparve a Ferrara il 22 aprile 1516, per l'editore Giovanni Mazocco: recava una dedica al cardinale Ippolito, il quale, poco interessato alla letteratura, non mostr\u00f2 alcun apprezzamento (proprio alludendo all'ingratitudine del cardinale il poeta concluse l'opera con il motto \"Pro bono malum\", \u201cMale in cambio di bene\u201d). Il successo complessivo fu invece gi\u00e0 molto significativo, e non mancarono ammiratori illustri quali Niccol\u00f2 Machiavelli, che parl\u00f2 di poema \u00abbello tucto, et in di molti luoghi [...] mirabile\u00bb.\nLa seconda edizione fu pubblicata ancora a Ferrara il 13 febbraio 1521 per i tipi dell'editore milanese Giovanni Battista da la Pigna. La necessit\u00e0 di questa prima revisione nasce dal fatto che l'edizione del 1516 aveva molte imperfezioni secondo il parere dello stesso autore: questi, infatti, si impegn\u00f2 subito in una lunga revisione, soprattutto per quanto riguardava le scelte linguistiche, prima orientate fortemente verso un plurilinguismo basato su una ricca fusione di termini toscani, padani e latineggianti, sostituiti con questa revisione da una parziale toscanizzazione del linguaggio. Infine, bisogna ricordare che questa prima edizione era stata pensata quasi esclusivamente per divertire la corte e per celebrare la famiglia estense. Non ci sono tuttavia altre modifiche di rilievo, nonostante fra il 1518 e il 1519 Ariosto avesse ideato cinque nuovi canti, che per volont\u00e0 dell'autore, probabilmente per la loro eccessiva dissonanza con il resto del poema, non vennero mai inseriti nell'opera.Queste due edizioni erano per\u00f2 ancora molto diverse da quella finale. Nel frattempo Ariosto si rese conto che l'opera aveva riscosso un grande successo: prima della terza edizione aveva gi\u00e0 avuto, a seguito della grande richiesta, ben 17 ristampe.\nUna terza edizione fu pubblicata, sempre a Ferrara, il 1\u00ba ottobre 1532 presso Francesco Rosso da Valenza. Ariosto aveva rielaborato il testo in maniera pi\u00f9 ampia. La differenza \u00e8 subito evidente sul piano linguistico: le prime due edizioni rimanevano comunque rivolte prevalentemente a un pubblico ferrarese o padano, scritte in una lingua che teneva comunque conto delle espressivit\u00e0 popolari soprattutto lombarde e toscane. La seconda revisione invece mira a ricreare un modello linguistico italiano e nazionale secondo i canoni teorizzati da Pietro Bembo (che nelle sue \"Prose della volgar lingua\", pubblicate dal Bembo 4 anni dopo la seconda edizione del \"Furioso\", riformula il suo ideale di petrarchismo).Inoltre viene modificata la struttura e vengono inseriti nuovi canti (i canti IX-XI, XXXII-XXXIII, XXXVII, XLIV-XLVI) e gruppi di ottave distribuiti in parti diverse dell'opera. Le dimensioni cambiano, il poema viene quindi portato a 46 canti, modificandone la suddivisione e l'architettura. Vengono aggiunti diversi episodi e scene, che risultano tra quelli di maggiore intensit\u00e0 (anticipando in un certo grado anche la futura teatralit\u00e0 shakespeariana). Infine compaiono i molti riferimenti alla storia contemporanea, con numerosi accenni alla grave crisi politica italiana del Cinquecento.\nNella sua redazione definitiva l'opera \u00e8 costituita da 4.842 ottave per un totale di 38.736 versi.\nLe trame principali.\nNel complesso intreccio di questo poema epico-cavalleresco si possono identificare tre nuclei narrativi: la guerra tra Cristiani e Saraceni; la pazzia di Orlando dopo la scoperta dell'amore tra l'amata Angelica e Medoro; la storia genealogico-encomiastica di Ruggiero e Bradamante, capostipiti della casata degli Estensi che cos\u00ec viene celebrata.\nIn dettaglio.\nPrima che inizi la guerra tra i Mori, che assediano Parigi, e i cristiani, Carlo Magno affida Angelica al vecchio Namo di Baviera, per evitare la contesa tra Orlando e Rinaldo che ne sono entrambi innamorati, e la promette a chi si dimostrer\u00e0 pi\u00f9 valoroso in battaglia.\nI cristiani sono messi in rotta e Angelica ne approfitta per fuggire ancora. Intanto il perfido Pinabello scopre che Bradamante appartiene alla casata dei Chiaramontesi, nemica di quelli di Maganza, a cui egli appartiene: allora a tradimento getta la fanciulla in una profonda caverna. Qui per\u00f2 Bradamante \u00e8 salvata dalla maga Melissa, che la guida alla tomba di Merlino, dove la guerriera viene a conoscere tutta la sua illustre discendenza, la casata estense. Melissa informa Bradamante che, per poter liberare Ruggiero, dovr\u00e0 impadronirsi dell'anello magico di Angelica, che il re Agramante ha affidato al truffaldino Brunello. L'anello infatti ha un doppio potere: portato al dito rende immuni dagli incantesimi, mentre tenuto in bocca rende invisibili.\nOrlando, in seguito a un sogno, parte da Parigi alla ricerca di Angelica, seguito dal fedele amico Brandimarte. A sua volta la sposa di questo, dopo un mese, si mette alla sua ricerca. Orlando salva Olimpia dalle mire di Cimosco, re della Frisia, e libera il suo promesso sposo, Bireno. Il giovane per\u00f2 si innamora della figlia di Cimosco, sua prigioniera, e abbandona Olimpia su una spiaggia deserta.\nIntanto Ruggiero, che ha appreso da Logistilla a mettere le redini all'ippogrifo, giunge in Occidente, salva Angelica dall'Orca di Ebuda ed \u00e8 affascinato dalla sua bellezza; ma la fanciulla, che \u00e8 tornata in possesso del suo anello fatato, si dilegua.\nOrlando giunge anch'egli all'isola di Ebuda e salva Olimpia da una sorte analoga a quella di Angelica riuscendo anche a uccidere l'Orca. Proseguendo nella ricerca della donna amata, resta prigioniero in un nuovo palazzo fatato di Atlante, insieme a Ruggiero, Gradasso, Ferra\u00f9 e Bradamante. Vi giunge anche Angelica, che libera Sacripante per farsi da lui scortare, ma per errore anche Orlando e Ferra\u00f9 la inseguono.\nMentre questi combattono tra loro, Angelica si dilegua portando via l'elmo di Orlando. Il paladino libera la principessa pagana Isabella, che, innamorata di Zerbino, figlio del re di Scozia, \u00e8 stata rapita da una banda di ladroni. Nel palazzo fatato di Atlante cade prigioniera anche Bradamante, sempre alla ricerca di Ruggiero. Intanto i Mori scatenano l'assalto a Parigi, e il re saraceno Rodomonte riesce a penetrare nella citt\u00e0, compiendo quindi una grande strage di guerrieri e di civili.\nIn soccorso di Carlo Magno assediato a Parigi giunge Rinaldo con le truppe inglesi e scozzesi, e con la protezione dell'arcangelo Michele il paladino uccide il re Dardinello; nella notte due giovani guerrieri saraceni, Cloridano e Medoro, cercano il cadavere del loro signore sul campo di battaglia e alfine lo trovano, ma vengono sorpresi dai cristiani; Cloridano rimane ucciso e Medoro \u00e8 abbandonato gravemente ferito sul terreno, per poi essere trovato e salvato da Angelica, che si innamora di lui, anche se \u00e8 un umile fante. Medoro e Angelica si uniscono in matrimonio e partono per raggiungere il Catai.\nOrlando intanto ricongiunge Isabella a Zerbino e insegue il re tartaro Mandricardo. Per caso capita sul luogo degli amori di Angelica e Medoro e vede incisi i loro nomi ovunque. Dal pastore che li aveva ospitati apprende la loro storia d'amore, e per il dolore diviene pazzo. Trasformatosi in una sorta di essere bestiale, compie folli atti distruttivi. Per difendere le armi che Orlando ha disperso, Zerbino si batte con Mandricardo e viene ucciso.\nA Parigi i cristiani sono di nuovo sconfitti in battaglia. Ma l'arcangelo Michele scatena la discordia nel campo pagano e i vari guerrieri entrano in contesa fra di loro.\nRodomonte apprende che la sua promessa sposa, Doralice, gli ha preferito Mandricardo e, quasi folle, lascia il campo saraceno, proclamando il suo disprezzo per tutte le donne. Invece, incontrata Isabella, si innamora di lei. La fanciulla, per serbarsi fedele alla memoria di Zerbino e per sottrarsi alle mire del pagano, si fa uccidere da lui con un inganno.\nRodomonte si imbatte in Orlando folle, e i due ingaggiano una lotta. Poi Orlando, sempre fuori di s\u00e9, passa a nuoto fino in Africa. I Saraceni sono di nuovo sconfitti, e devono ripiegare nel Sud della Francia, ad Arles. Astolfo, venuto in possesso dell'ippogrifo, vaga per varie regioni, giungendo poi in Etiopia, dove libera il re Senapo dalla persecuzione delle Arpie; quindi discende nell'Inferno, sale al paradiso terrestre e poi sulla Luna dove recupera il senno perduto da Orlando. \nBradamante cade in preda ad una folle gelosia, perch\u00e9 crede che Ruggiero ami Marfisa. Tra le due donne inizia un violento duello che provoca un nuovo scontro tra cristiani e pagani. Bradamante prima sbaraglia due mori, poi Ferra\u00f9, che la riconosce e rivela la sua identit\u00e0 a Ruggiero. Questi la convince ad appartarsi presso un sepolcro eretto in mezzo ad un bosco dove poter discutere. Vi arriva quindi anche Marfisa e il combattimento riprende, coinvolgendo il cavaliere saraceno. Ad interrompere il triplo duello interviene l'anima del mago Atlante (sepolto in quella tomba) che svela a Ruggiero e Marfisa di essere fratelli gemelli. Venuta a sapere che il loro padre era stato ucciso dal padre del re d'Africa Agramante, Marfisa si dichiara cristiana e invita il fratello a fare altrettanto, strappando per\u00f2 solo una promessa. I tre guerrieri intervengono poi per punire il malvagio Marganorre, il quale aveva in odio tutte le donne. Ruggiero torna infine ad Arles e le due guerriere si recano all'accampamento cristiano, dove Marfisa viene battezzata e si mette al servizio di re Carlo.\nAstolfo torna nuovamente in Etiopia e guida l'esercito etiope per l'intera Africa facendo guerra ai pagani rimasti in patria. In breve i Saraceni sono costretti a rifugiarsi nella citt\u00e0 di Biserta.\nVenuto a conoscenza delle vittorie dei cristiani, re Agramante cerca di concludere al pi\u00f9 presto alla guerra in Europa, attraverso un unico duello tra Ruggiero e Rinaldo. I due cavalieri giurano di passare all'esercito avversario se qualcuno appartenente al proprio esercito fosse intervenuto nel combattimento. Durante il loro duello Melissa assume le sembianze di Rodomonte e convince re Agramante ad intervenire rompendo i patti. La feroce battaglia che ne scaturisce si conclude con la fuga dell'esercito saraceno che si imbarca e abbandona l'Europa. Prima di raggiungere l'Africa, la flotta viene abbordata dalle navi cristiane comandate da Dudone. Solo re Agramante e re Sobrino si salvano su una scialuppa.\nNel frattempo in Africa i cavalieri cristiani fatti prigionieri da Rodomonte vengono liberati. Tra di essi ci sono Oliviero, Sansonetto e Brandimarte che pu\u00f2 cos\u00ec riabbracciare Fiordiligi. Durante i festeggiamenti per la liberazione, arriva Orlando e semina il panico nell'accampamento. Viene per\u00f2 immobilizzato e Astolfo pu\u00f2 finalmente restituirgli il senno.\nL'imbarcazione sulla quale si trovano re Agramante e re Sobrino \u00e8 costretta a fermarsi sull'isola di Lipadusa (Lampedusa), dove i due ritrovano re Gradasso.\nIntanto Ruggiero, in viaggio verso la Francia, scopre che \u00e8 stato Agramante a interrompere il suo duello con Rinaldo, ma non mantiene il giuramento fatto e si imbarca per raggiungere in Africa il re pagano. Durante la navigazione si trova di fronte ad una tempesta e il cavaliere abbandona le sue armi sull'imbarcazione, riuscendo a salvarsi dopo essersi aggrappato a uno scoglio. Nell'isola incontra un eremita che gli insegna le basi della religione cristiana e lo battezza.\nLa nave abbandonata da Ruggiero giunge a Biserta, cos\u00ec Orlando, Brandimarte ed Oliviero si dividono le armi del cavaliere. I tre raggiungono quindi Lampedusa dove si scontrano con i tre re saraceni. Re Gradasso uccide Brandimarte mentre Oliviero viene gravemente ferito, ma Orlando uccide subito dopo re Agramante e re Gradasso. Re Sobrino, rimasto ferito, viene invece graziato.\nIn Francia, Rinaldo \u00e8 ancora tormentato dall'amore per Angelica e decide di raggiungere la donna mettendosi in viaggio verso Oriente. Grazie alla magia di Malagigi, Rinaldo, arrivato nelle Ardenne, beve alla fonte del disamore e, riacquistato il suo senno, si congiunge con gli altri paladini a Lampedusa. Durante il viaggio di ritorno in Francia, i paladini si fermano presso lo scoglio dell'eremita dove incontrano Ruggiero. Saputo della conversione dell'uomo, Rinaldo gli promette in sposa la sorella Bradamante.\nUna volta giunti a Parigi, Ruggiero viene a sapere che Amone, padre di Bradamante, si \u00e8 gi\u00e0 accordato con Costantino, imperatore romano d'Oriente, per dare in sposa Bradamante al figlio di costui, Leone. Il cavaliere parte allora per la Bulgaria con l'intenzione di uccidere il suo rivale, ma viene fatto prigioniero. Bradamante convince Carlo Magno a indire un torneo: lei si dar\u00e0 in sposa solo a chi sapr\u00e0 resisterle dall'alba al tramonto. Crede di combattere contro Leone, in realt\u00e0 si tratta di Ruggiero, nel frattempo liberato dal figlio dell'imperatore, che vince a favore del rivale. Ma quando Leone scopre la verit\u00e0, diventa grande amico di Ruggiero e rinuncia alla mano di Bradamante.\nIl matrimonio tra Ruggiero e Bradamante viene finalmente celebrato, ma dopo nove giorni di festeggiamenti arriva Rodomonte, accusa il novello sposo di tradimento verso re Agramante e lo sfida a duello. Il combattimento si trasforma quasi subito in una lotta corpo a corpo, finch\u00e9 Ruggiero uccide, con tre pugnalate nella fronte, Rodomonte.\nSintesi dei singoli canti.\nCanto I\nIl celebre proemio espone la materia del poema, insieme amorosa e guerresca, rivendicando in particolare l\u2019assoluta novit\u00e0 di uno dei temi trattati: la follia di Orlando. Alla protasi seguono l\u2019invocazione semi-scherzosa del poeta alla sua donna, affinch\u00e9 non lo riduca come il paladino, e la dedica ad Ippolito d\u2019Este. La narrazione inizia con Angelica che incontra Rinaldo, rimasto a piedi dopo la sospensione del duello con Ruggiero: Angelica volta il cavallo e corre via verso un fiume, dove trova Ferra\u00f9 che ha appena perso l'elmo che fu di Argalia, il fratello di lei. Si offre quindi di difendere la principessa contro Rinaldo, ma questa durante il duello fugge via. Accortisi di ci\u00f2, i due decidono di sospendere il duello per cercare Angelica, e salgono insieme sullo stesso cavallo. Giunti ad un bivio decidono di dividersi: Ferra\u00f9 si perde nella selva, si ritrova al fiume di prima e quindi cerca di riprendersi l'elmo, ma il fantasma di Argalia gli appare per ricordargli la sua promessa di restituire l'elmo dopo quattro giorni. Ferra\u00f9 allora promette che prender\u00e0 l'elmo di Orlando. Angelica, fermatasi presso un ruscello, scorge Sacripante che si lamenta per amore della stessa ragazza, la quale non sa se manifestarsi e avere il cavaliere come guida o rimanere nascosta; alla fine propende per la prima alternativa. All'improvviso giunge un cavaliere che facilmente fa cadere Sacripante dal cavallo, ricoprendolo di vergogna: questa raddoppia quando il pagano scoprir\u00e0 di essere stato messo al tappeto da una donna, Bradamante, che dopo lo scontro se ne va. Angelica e il suo accompagnatore trovano poi nella selva Baiardo, il cavallo di Rinaldo, che avendola riconosciuta si mette al servizio della dama. Ma dopo poco giunge anche Rinaldo.\nCanto II\nNel breve proemio il poeta si rivolge ad Amore, chiamandolo \"ingiustissimo\" perch\u00e9 troppo raramente fa s\u00ec che gli amanti si corrispondano. Rinaldo e Sacripante si sfidano a duello per Baiardo,il cavallo di Rinaldo e per Angelica. Nonostante il saraceno sia a cavallo, la sfida \u00e8 equa perch\u00e9 Baiardo si rifiuta di attaccare il suo padrone, e Sacripante \u00e8 costretto a scendere. Per paura che Rinaldo vinca lo scontro, Angelica scappa via e incontra un eremita il quale evoca uno spirito che, assunta la forma di un valletto, convince i due contendenti che Angelica \u00e8 fuggita verso Parigi con Orlando, quindi Rinaldo parte al galoppo con Baiardo che stavolta gli permette di salire. Una volta giunto a Parigi,egli trova la citt\u00e0 assediata da Agramante; Carlo fa ripartire subito il paladino per cercare aiuto in Inghilterra, ma nello stretto della Manica Rinaldo \u00e8 bloccato da una fortissima tempesta. Bradamante intanto, alla ricerca di Ruggiero, arriva presso una fonte, dove trova un cavaliere, Pinabello, che si dispera perch\u00e9 un cavaliere su un ippogrifo ha rapito la donzella amata che era con lui. Gradasso e Ruggiero si erano offerti di aiutarlo, ma, dopo essere stati entrambi battuti in duello dal cavaliere dell'ippogrifo, che volando si sottraeva ai loro assalti, ad un tratto erano scomparsi, quindi lui era tornato indietro, sconsolato. Dopo aver sentito la storia, Bradamante offre il suo aiuto al cavaliere. Il desiderio di recuperare Ruggiero \u00e8 talmente forte che ella rifiuta anche di dare aiuto alla sua citt\u00e0, che le ha inviato un messaggero, contro quelle limitrofe che si sono alleate con Marsilio. I due si avviano assieme per cercare di liberare i loro rispettivi amati. Ma nel cavaliere, maganzese, quando scopre che la donna viene da Chiaromonte, si riaccende un antico odio verso i membri di questa citt\u00e0; quindi con uno stratagemma egli cerca di uccidere Bradamante, facendola cadere gi\u00f9 per un dirupo.\nCanto III\nNel proemio encomiastico l\u2019autore si domanda retoricamente dove trover\u00e0 le risorse per trattare un cos\u00ec \u201cnobil suggetto\u201d come la dinastia estense, un tema che solo Apollo potrebbe cantare degnamente e che lui si limiter\u00e0 perci\u00f2 in questo canto ad abbozzare. Pinabello, credendo di essersi sbarazzato di Bradamante, le ruba il cavallo e va via. La donna per\u00f2 \u00e8 ancora viva e sul fondo della caverna trova una porta dietro la quale vi \u00e8 una specie di santuario: qui incontra la maga Melissa, seguace del mago Merlino, nella cui tomba si trovano. Ella rivela a Bradamante una profezia che la riguarda: da lei e Ruggiero nascer\u00e0 la nobile dinastia degli Estensi. Lo spirito di Merlino le presenta poi tutti i personaggi pi\u00f9 illustri di questa dinastia. Dopodich\u00e9 Melissa si offre di aiutare la guerriera a salvare Ruggiero: ella dovr\u00e0 rubare un anello ad un ladro di nome Brunello, anello che rende immune dagli incantesimi. Quest'oggetto sar\u00e0 fondamentale nel combattimento con Atlante, mago che tiene Ruggiero prigioniero. Giunte presso Bordeaux, le due donne si dividono: presso una locanda Bradamante finalmente trova Brunello.\nCanto IV\nLa simulazione \u00e8 biasimevole, ma spesso \u00e8 necessaria \"in questa assai pi\u00f9 oscura che serena / vita mortal, tutta d'invidia piena\": questa l'amara riflessione che il poeta affida all'ottava proemiale. Brunello \u00e8 molto abile nel rubare e nel mentire, quindi Bradamante cerca di catturare la sua simpatia mentendo a sua volta. Un negromante terrorizza il villaggio in cui i due si trovano: la guerriera si offre di sconfiggerlo e Brunello decide di andare con lei. Bradamante lega Brunello ad un albero e sfida il negromante. Questi, che poi si rivela essere Atlante, viene facilmente sconfitto dalla ragazza, grazie al potere dell'anello. Quando Bradamante viene a sapere che Atlante sta nascondendo Ruggiero, costringe il negromante a portarla alla rocca e successivamente a liberare tutti i prigionieri e Ruggiero. I due amanti stanno per riabbracciarsi, ma ecco Atlante mandare a Ruggiero un ippogrifo che in poco tempo lo porta tra le nuvole, lontano dal suo destino.\nRinaldo, nel frattempo, viene portato dalla tempesta nella Scozia settentrionale, presso una foresta, che inizia ad esplorare. Presso un'abbazia gli viene raccontato che la figlia del re del posto, Ginevra, \u00e8 stata colta in adulterio da un nobile e sar\u00e0 arsa sul rogo se un campione non sconfigger\u00e0 questo nobile in un duello: questa \u00e8 l'aspra legge di Scozia. Rinaldo immediatamente si offre di salvare la donna: quindi parte insieme ad uno scudiero che gli mostri la strada da percorrere. Ma dopo poco essi incontrano una donzella, braccata da due briganti: subito Rinaldo la salva e per guadagnare tempo, ascolta la storia della donzella mentre riprende il cammino.\nCanto V\nIn \"tutti gli altri che sono in terra\" i sessi convivono pacificamente, \u00e8 solo nella specie umana che il maschio \u00e8 violento con la femmina: un comportamento abominevole, contro natura e contro Dio, che Ariosto condanna accoratamente nelle ottave proemiali. La ragazza, che si chiama Dalinda ed \u00e8 la damigella di Ginevra, racconta a Rinaldo e allo scudiero tutta la storia: ella aveva un amante, Polinesso, il quale le aveva chiesto di fare di tutto per realizzare il suo matrimonio con Ginevra e diventare re, ma la principessa era gi\u00e0 innamorata di un tale Ariodante. Cos\u00ec l'amore di Polinesso per Ginevra si era tramutato in odio: dopo aver fatto terminare la relazione tra i due amanti, Ariodante aveva deciso di uccidersi gettandosi da una rupe per il troppo dolore; suo fratello Lurcanio a quel punto si era appellato al re per punire Ginevra. Sentita tutta la storia, Rinaldo parte per Saint Andrews, citt\u00e0 dove risiede la corte reale scozzese, e qui fa sospendere dal re un combattimento di Lurcanio con un altro guerriero: narrato tutto l'inganno alla corte, sfida a duello Polinesso e lo uccide, liberando Ginevra dalle accuse. Il re nel premiare Rinaldo chiede anche l'identit\u00e0 dell'altro cavaliere.\nCanto VI\nNel proemio Ariosto afferma che il male commesso si palesa da s\u00e9, perch\u00e9, per quanto il malvagio tenti di occultarla, \u00e8 lui stesso che inavvedutamente manifesta prima o poi la propria colpa. Tra lo stupore di tutti, si scopre che dietro l'elmo vi \u00e8 Ariodante! Questi infatti si era gettato s\u00ec dalla rupe, ma era sopravvissuto e aveva raggiunto a nuoto il lido. Dopo lunghe riflessioni, ospitato presso un eremita, aveva deciso di difendere l'amata dall'accusa mossa dal suo stesso fratello. Il re, avuta testimonianza dell'amore del ragazzo per sua figlia, decide di farli sposare e, su consiglio di Rinaldo, proscioglie dalle accuse anche Dalinda. Intanto Ruggiero sta volando, rapito dall'ippogrifo di Atlante, che dopo aver viaggiato per molto tempo, atterra in Sicilia, in un boschetto. Ruggiero subito scende e lega l'animale ad un albero di mirto, il quale per\u00f2 si lamenta per il dolore: si tratta di Astolfo, tramutato in albero da Alcina, che lo aveva prima amato, poi rifiutato e quindi trasformato. Ruggiero allora, per salvare quello che \u00e8 anche il cugino della sua amata Bradamante, si dirige verso il palazzo di Logistilla, sorella ma nemica di Morgana e Alcina. Lungo la strada viene per\u00f2 attaccato da individui che rappresentano i vizi, i quali lo catturerebbero se Bellezza e Leggiadria, uscite dalle mura della citt\u00e0 di Alcina, non intervenissero, citt\u00e0 in cui Ruggiero si reca. Qui regnerebbe un clima di pace e prosperit\u00e0, se non fosse per la gigantessa Erifilla, personificazione dell'avarizia, che il paladino accetta di affrontare.\nCanto VII\nChi va in terra straniera al suo ritorno racconta cose che non son credute dallo \u201csciocco vulgo\u201d, analogamente qualcuno potrebbe dubitare della verit\u00e0 del racconto ariostesco. Nel proemio il poeta, rivendicando con forza la realt\u00e0 effettiva di ci\u00f2 che canta, afferma cos\u00ec antifrasticamente il carattere tutto letterario della narrazione. Dopo che Ruggiero colpisce la gigantessa, essa cade a terra a sancire la vittoria del paladino nel duello: quindi questi e le due personificazioni riprendono il cammino e giungono nel bel palazzo della bella Alcina. Ruggiero inizialmente non si lascia ammaliare dalla bellezza della ragazza solo perch\u00e9 Astolfo lo aveva messo in guardia, ma poi inizia a cedere fin quando addirittura egli e la malvagia maga esplodono in una passionale relazione, che fa totalmente dimenticare al ragazzo tutto il resto della sua vita, compresa Bradamante. Ella, essendosi vista portar via l'amato a pochi metri dall'abbraccio con lui, inizia a cercarlo ovunque le venga in mente, disperata. Ad un tratto incontra la maga Melissa, che le aveva predetto la sua sontuosa progenie, che la informa che Ruggiero ora si trova sull'isola di Alcina. Bradamante moltiplica la sua disperazione, tanto che Melissa le promette che riporter\u00e0 in poco tempo il suo amato in Francia, ma per battere Alcina ella ha bisogno dell'anello della guerriera. Giunta presso l'isola e assunte le sembianze di Atlante, Melissa rimprovera Ruggiero e gli fa indossare l'anello per farlo tornare in s\u00e9 e fargli scoprire che la meravigliosa bellezza di Alcina era solo un'illusione. Subito il paladino si mette le armi e, in sella al cavallo che fu dell'Argalia, si dirige senza essere visto verso il regno di Logistilla.\nCanto VIII\nAlcina \u00e8 una \u201cvera\u201d maga, ma incantatori e incantatrici non mancano neanche \u201ctra noi\u201d, solo che non ricorrono agli incantesimi, ma alla simulazione e alla menzogna per legare a s\u00e9 gli amanti. La fata, per correre dietro a Ruggiero, lascia il castello incustodito e subito Melissa ne approfitta sciogliendo tutti i sortilegi fatti: distrugge il castello, riporta in forma normale tutte le persone vittime degli incantesimi (compreso Astolfo) e le fa riportare nei loro paesi d'origine. Dopo aver trovato la lancia d'oro di Argalia, Melissa si reca anch'essa da Logistilla, in sella all'Ippogrifo di Ruggiero.\nRinaldo nel frattempo ha chiesto al re di Scozia di sostenere con truppe la guerra di Carlo in Francia: la richiesta viene accolta con la pi\u00f9 assoluta disponibilit\u00e0; stessa reazione gli viene dal re Ottone I di Inghilterra.\nAngelica intanto sta scappando, impaurita da Rinaldo, e incontra un negromante, che per godere della bellezza della ragazza si fa aiutare da un demone, il quale si impossessa del cavallo della principessa e nuota nell'Atlantico fino ad una costa deserta, dove l'aspetta il negromante, che si corica quindi accanto a lei. Vi era una macabra usanza l\u00ec nelle terre d'Irlanda che per calmare l'Orc di Ebuda, un mostro marino inviato da Proteo, protettore del \"gregge\" marino, la popolazione ogni giorno doveva darle in pasto una giovane e bella ragazza. Gli abitanti di Ebuda trovano Angelica addormentata: catturano lei e l'eremita e chiudono la ragazza in una torre per poi offrirla in pasto all'Orca.\nNel frattempo a Parigi, sotto assedio, Orlando durante la notte si dispera per aver perso le tracce dell'amata Angelica: in sogno gli appare la ragazza implorante aiuto e Orlando, senza la minima esitazione, si mette in partenza seguito da Brandimarte.\nCanto IX\nOrlando non si fa problemi ad abbandonare la battaglia per inseguire Angelica, ma l\u2019autore non lo biasima perch\u00e9 sa per esperienza che grande \u00e8 la forza dell\u2019amore e lui stesso per causa di esso \u00e8 stato al proprio \u201cben languido ed egro, / sano e gagliardo a seguitare il male.\u201d Giunto presso un fiume invalicabile, trova una donna su una nave diretta in un'isola di Irlanda dove vi era l'usanza di offrire ad un mostro marino una fanciulla al giorno, per aiutare un re vicino a distruggerla, e decide di andare con lei pensando di trovare Angelica sull'isola. Ma il vento sfavorevole porta i due su un'altra costa dove una donna di nome Olimpia, gi\u00e0 promessa ad un duca chiamato Bireno, \u00e8 stata chiesta dal possente Arbante, principe di Frisia, il quale, rifiutato, sta combattendo una guerra contro il regno della ragazza. I suoi consiglieri avevano di nascosto stretto un accordo con Cimosco, re di Frisia e padre di Arbante, per far cessare la guerra in cambio della ragazza, ma questa dopo il matrimonio fa uccidere il principe nel sonno: allora per vendetta il re imprigiona Bireno e dice che uccider\u00e0 o lui o la ragazza. Ella vuole allora sacrificarsi, ma chiede ad Orlando la garanzia che poi Bireno sar\u00e0 messo in salvo e che questi non faccia la sua stessa fine. Orlando di contro, promette che salver\u00e0 entrambi: giunti presso la corte di Frisia, chiede di poter sfidare il re a duello. Ma questi si presenta con tutto il suo esercito, il quale viene tuttavia sbaragliato dal paladino che, dopo aver inseguito il re, lo uccide con la spada e libera Bireno, per la gioia di Olimpia. Orlando subito salta sulla nave per recarsi a Ebuda, sempre intenzionato a salvare Angelica.\nCanto X\nL\u2019amaro caso della fedele Olimpia tradita da Bireno serva da esempio alle donne ad essere pi\u00f9 sospettose nei riguardi dei giuramenti degli amanti; \u00e8 giusto diffidare in particolare dei giovani uomini che si dileguano appena ottenuto quel che vogliono, mentre gli amatori maturi sono pi\u00f9 affidabili. Succede infatti che Bireno trova nel trambusto della morte del re la sua figlioletta quattordicenne e fa credere a Olimpia di mandarla in sposa al fratello minore. In realt\u00e0 egli si \u00e8 innamorato della ragazza e vuole soddisfare la sua passione amorosa. A causa del vento contrario, Olimpia, Bireno, la ragazza e il resto dell'equipaggio sbarcano su un'isola deserta. Ma durante la notte Bireno scende dal letto e ordina a tutti di lasciare l'isola, lasciando da sola Olimpia al suo destino. Ella infatti, accortasi di essere sola, si dispera per la sorte perfida che le \u00e8 capitata.\nRuggiero nel frattempo si sta dirigendo verso Logistilla, cos\u00ec determinato che supera facilmente tre personificazioni delle tentazioni, dopo le quali salpa verso l'isola della fata con il suo nocchiero. Qui Ruggiero, oltre a Logistilla, trova Melissa: la maga, dopo aver insegnato al giovane a manovrare l'ippogrifo, lo lascia volare via affinch\u00e9 possa ritornare da Bradamante. Ruggiero giunge a Londra, dove le truppe degli stati britannici si stanno preparando per salpare e portare aiuto a Carlo Magno, guidati da Rinaldo. Dopo aver ripreso il volo, Ruggiero scorge, sorvolando l'Irlanda, che Angelica \u00e8 legata sull'isola di Ebuda, nuda, ad uno scoglio. All'improvviso appare l'Orca, che ingaggia una lotta contro l'eroe in sella all'ippogrifo. Dopo aver cercato di colpire l'animale, senza per\u00f2 fargli neanche un graffio, Ruggiero decide di liberare solamente la ragazza e volare via: ma atterra dopo poco su un'altra spiaggia.\nCanto XI\nRuggiero si ritrova tra le mani Angelica nuda, nulla di strano che, come un orso davanti al miele, venga sopraffatto dalla \u201clibidine furiosa\u201d e cerchi di possederla. Il proemio \u00e8 l\u2019ennesima riflessione del poeta sul potere ineluttabile delle passioni irrazionali sull\u2019essere umano. Ruggiero atterra perch\u00e9 non riesce a resistere alla tentazione di approfittare di Angelica che si ritrova nuda davanti a lui: la ragazza per\u00f2 riesce a sottrarsi mettendo l'anello magico in bocca e quindi diventando invisibile. Fuggita in una caverna poco lontano, dove mangia le vivande di un pastore che abita l\u00ec e prende un animale per farsi portare di nuovo in Oriente, riesce a sfuggire a Ruggiero, il quale, dispiaciuto per aver perso in un colpo la donna e l'anello magico, si rimette in volo e riatterra in una selva. Qui un gigante, che sta per uccidere un cavaliere, gli toglie l'elmo e si scopre che \u00e8 in realt\u00e0 Bradamante: allora Ruggiero inizia ad inseguire il gigante che sta portando via la sua amata.\nOrlando intanto raggiunge finalmente l'isola di Ebuda per salvare Angelica: giunto presso lo scoglio egli trova una fanciulla legata nuda ad esso e trova anche l'Orca che la vuole mangiare. Ma lui riesce a uccidere il mostro entrandogli in bocca e usando la spada dall'interno; mentre i popolani si abbattono su Orlando perch\u00e9 questi chieda il perdono al dio Proteo, giunge l'esercito degli Irlandesi, guidato dal re Oberto, intenzionato a punire gli isolani per la macabra usanza. Ci\u00f2 accade, e nel frattempo Orlando va a liberare la ragazza legata allo scoglio ma incredulo scopre che si tratta di Olimpia. Allora le fa raccontare tutta la storia da quando l'aveva lasciata felice in Olanda. Oberto appena vede Olimpia se ne innamora e dichiara che si occuper\u00e0 lui della sua situazione: cos\u00ec Orlando si pu\u00f2 concentrare sulla ricerca di Angelica. Quindi il paladino riparte e trascorre l'inverno seguente senza particolari gesta, fino a quando sente un forte grido proveniente da una selva.\nCanto XII\nQuello strillo veniva da un miraggio: Angelica rapita da un cavaliere, che, inseguito da Orlando, lo porta in un sontuoso palazzo, per poi scomparire. Nelle stanze di questo palazzo, il paladino ritrova nelle sue stesse condizioni di spaesamento Ferra\u00f9, Brandimarte e altri paladini come lui. Mentre gira per le stanze inseguendo il miraggio di Angelica, presso il palazzo giunge anche Ruggiero, che inseguiva il gigante con Bradamante, evidentemente anch'essi miraggi: si trattava di uno stratagemma col quale Atlante voleva proteggere Ruggiero dalla profezia di morte precoce che lo riguardava. Angelica frattanto ha raggiunto anche lei quello che in realt\u00e0 \u00e8 un ostello (vede le cose cos\u00ec come sono per via dell'anello magico) e trova tutti gli eroi come Ferra\u00f9, Sacripante e Orlando: ella deve scegliere chi di loro le sar\u00e0 pi\u00f9 utile per accompagnarla in India, alla fine sceglie il secondo. Si toglie l'anello di bocca e si mostra al guerriero, ma nel farlo la scoprono anche Ferra\u00f9 e Orlando. Angelica allora diviene di nuovo invisibile; inizia una disputa tra i tre nel ritrovarla, in particolare scoppia la lotta tra i due focosi Orlando e Ferra\u00f9, mentre prima Sacripante e poi Angelica (invisibile e ladra dell'elmo di Orlando) proseguono il cammino. I due contendenti si accorgono presto di questo: giunti a un bivio, Orlando prende la strada a sinistra (quella percorsa da Sacripante) e Ferra\u00f9 quella a destra. Qui costui trova l'elmo di Orlando presso una fonte e lo indossa; ma, non riuscendo a trovare pi\u00f9 la ragazza, decide di riprendere la strada verso la Spagna. \nOrlando continua a camminare, fino a quando giunge nei pressi di Parigi, dove i Mori stanno preparando l'assedio della citt\u00e0. Uno di loro vede Orlando senza insegne, n\u00e9 elmo, lo sfida, viene ucciso e tutti i suoi compagni si avventano sul paladino. Prevedibilmente in un attimo \u00e8 strage di saraceni, dato che Orlando \u00e8 magicamente invulnerabile. Poi il paladino subito riparte perch\u00e9 vuole continuare a cercare Angelica: ma in una selva trova una grotta dentro la quale sono una fanciulla, una donna anziana e un fiero cavaliere.\nCanto XIII\nL\u2019ottava proemiale \u00e8 uno dei tanti interventi ironici dell\u2019autore sul proprio testo: certo che i cavalieri antichi erano davvero fortunati a imbattersi in fanciulle belle e giovani nei luoghi pi\u00f9 sperduti e selvaggi, mentre al giorno d\u2019oggi \u00e8 difficile trovarne anche nei palazzi pi\u00f9 ricchi. La fanciulla, disperata, si chiama Isabella: ella, rapita per finta da un amico del suo amante Zerbino, \u00e8 sopravvissuta a un naufragio, riuscendo a salvarsi dalla tempesta, ma \u00e8 poi finita su un'isola dove \u00e8 stata catturata da una banda di ladroni che hanno intenzione di venderla ad un sultano. Mentre ella racconta la sua storia, la banda entra nella caverna e scopre Orlando: nasce una rissa che il paladino risolve facilmente. La donna anziana, che era complice dei malviventi, riesce a scappare. Orlando invece parte con Isabella, e anche loro incontrano dopo qualche giorno un cavaliere che era stato fatto prigioniero.\nBradamante nel frattempo \u00e8 a Marsiglia per volere di Carlo, ma rimpiange ogni giorno la mancanza di Ruggiero. Una sera la raggiunge Melissa, la quale la esorta a partire con lei per liberare il suo amato dall'incanto del palazzo di Atlante, e le spiega come fare per non cedere alla tentazione di inseguire il miraggio di Ruggiero e cadere anch'essa in trappola. Bradamante allora si arma e le due partono. Durante il cammino Melissa parla alla guerriera delle donne illustri che faranno parte della sua stirpe. Giunte nei pressi del palazzo di Atlante, le due si separano: Bradamante per\u00f2, appena vede il miraggio di Ruggiero, dimentica immediatamente le raccomandazioni della maga e insegue due giganti nel palazzo.\nCanto XIV\nL\u2019incipiente assedio di Parigi, che avr\u00e0 un alto costo per i franchi, ma anche per i Saraceni almeno momentaneamente vincitori, riporta alla mente dell\u2019autore lo strazio della battaglia di Ravenna, che egli pot\u00e9 forse constatare di persona. A Ravenna Estensi e francesi riuscirono a prevalere sul papato e sugli spagnoli, ma perdendo il capitano Gastone di Foix e lasciando molte povere \u201cvedovelle\u201d per tutta la Francia; una sorte ancor pi\u00f9 commiserevole tocc\u00f2 ai civili ravennati, vittime dei soprusi delle truppe francesi vittoriose. Alle porte di Parigi, Marsilio e Agramante radunano tutti gli eserciti sotto il loro controllo, per riordinare un po' le risorse a disposizione. Qui ci si accorge che mancano due drappelli, cio\u00e8 quelli che Orlando aveva sbaragliato poco prima. In particolare Mandricardo, uomo forte e feroce, chiede di Orlando e si mette in cerca di lui, perch\u00e9 vuole vendicarsi e rubargli la spada. Lungo il suo tragitto egli nota una fanciulla, principessa di Granada, di nome Doralice, se ne innamora perdutamente e decide di rapirla e portarla con s\u00e9. Piano piano nasce qualcosa tra i due.\nNel frattempo da parte dell'esercito saraceno \u00e8 tutto pronto per l'assedio di Parigi: partito l'attacco, Rodomonte, promesso sposo di Doralice, inizia subito a fare strage di francesi e loro alleati, ma dopo un po' si contano diverse vittime anche nelle file pagane.\nCanto XV\nLa vittoria militare pu\u00f2 dipendere dalla fortuna o dall\u2019ingegno, ma la pi\u00f9 commendevole \u00e8 quella che provoca la rotta del nemico, senza arrecare danni alla propria parte: tale fu quella riportata da Ippolito d\u2019Este sui veneziani alla Polesella.\nRodomonte, preso dalla foga del momento, manda pi\u00f9 di undicimila uomini nel fossato sotto le mura di Parigi, ma tutti costoro periscono per una colata di pece e olio bollente fatta ricadere su di loro per ordine di re Carlo. Nel frattempo Agramante tenta di attaccare una delle porte della citt\u00e0 che credeva meno protetta, ma invece trova la situazione esattamente opposta.\nAstolfo intanto, dopo aver trascorso diverso tempo nel palazzo di Logistilla, decide di tornare nella sua patria, in Inghilterra: cos\u00ec si fa costruire una nave e salpa verso ovest con due doni che la fata gli fa, overo un libretto di incantesimi e un corno il cui suono fa scappare chi lo ode. Giunto nel golfo del Bahrein, lascia la nave e prosegue via terra. Una volta in Egitto, viene messo in guardia da un eremita a non andare oltre per non essere divorato da un enorme gigante: ma il cavaliere suonando il corno lo fa scappare, anzi, lo fa cadere nelle sue stesse trappole. Presso le foci del Nilo, Astolfo si imbatte quindi nel famigerato ladrone Orrilo, che ha la fama di essere quasi immortale. Lo trova che sta combattendo con i due cavalieri Grifone e Aquilante. Grazie al libretto che svela tutti gli incantesimi, Astolfo scopre che Orrilo pu\u00f2 morire solo se gli viene tagliato un capello fatato. Riesce a tagliargli la testa e tenta di prendere tempo per capire qual \u00e8 questo capello: alla fine decide di rasare tutto il capo, cos\u00ec Orrilo muore. Astolfo, Grifone e Aquilante ripartono quindi per la Francia, ma decidono prima di passare in Terra Santa. Alle porte di Gerusalemme incontrano Sansonetto, che era stato convertito al cristianesimo da Orlando. Sansonetto li ospita nel suo palazzo: qui giunge la notizia a Grifone che Origille, la sua donna amata, \u00e8 malata e sola; per questo il cavaliere pensa di partire nella notte per poter andarla a prendere in Antiochia.\nCanto XVI\nIl repertorio delle pene amorose \u00e8 ampio e l\u2019autore ne ha una lunga esperienza; c\u2019\u00e8 dunque da fidarsi quando afferma che la pi\u00f9 atroce \u00e8 sapere di essere innamorati di una persona immeritevole, il cui cuore \u201cpoco puro abbia con molta feccia\u201d: \u00e8 un amore di cui ci vergogniamo, ma da cui non riusciamo a sottrarci. \nGrifone arriva ad Antiochia e viene accolto calorosamente da Orrigille. Questa in realt\u00e0 vuole raggirarlo e a tale scopo inizia a rimproverarlo di averla lasciata sola e malata l'ultima volta, dicendogli anche che Martano, il cavaliere con cui egli l'aveva trovata, \u00e8 suo fratello: in realt\u00e0 Martano \u00e8 l'amante della donna. I tre si recano al palazzo del re di Siria.\nSotto le mura di Parigi nel frattempo, Rodomonte, dopo la distruzione del suo manipolo tenta di entrare da solo all'interno delle mura nemiche: una volta dentro, fa una strage tra la popolazione indifesa. Se Agramante con l'esercito avesse attaccato con forza in quel momento, avrebbe sicuramente conquistato la citt\u00e0 quel giorno, ma fortunatamente Rinaldo con tutta la schiera degli Inglesi giunge proprio in quei frangenti: una parte risale la Senna per sorprendere i pagani alle spalle, un'altra va a nord per aiutare le truppe nella difesa delle mura. \u00c8 una strage di saraceni quella che Rinaldo scatena, ma anche le vittorie di Inglesi, Irlandesi e Scozzesi sembrano schiaccianti. Ferra\u00f9 a quel punto decide di entrare in battaglia per rianimare i compagni, e inizia a sua volta una strage di cristiani. I due schieramenti si alternano nel comando della guerra. Carlo nel frattempo viene a sapere di Rodomonte e corre insieme ad un nutrito manipolo nella parte della citt\u00e0 dove il pagano sta sterminando la popolazione.\nCanto XVII\nPer punire i nostri peccati, Dio permette talora ai tiranni di infierire sui popoli. I \"lupi arrabbiati\" che governano attualmente l'Italia sono ancora peggiori dei despoti antichi, perch\u00e9 hanno chiamato \"lupi di pi\u00f9 ingorde brame / da boschi oltramontani\" a divorarla, talch\u00e9 i morti insepolti delle guerre puniche sono poca cosa rispetto ai massacri odierni. Forse, tuttavia, verr\u00e0 un tempo in cui \"a depredar lor liti / andremo noi\". \nGrifone, giunto con Orrigille e Martano a Damasco, viene a sapere che il re del posto, Norandino, ha indetto un torneo di cavalieri per il giorno seguente: il cavaliere decide di accettare. Il torneo \u00e8 stato creato per festeggiare il salvataggio della sposa del re dopo che questa era stata rapita da un orco feroce. Quando inizia la giostra, Martano, l'amante di Orrigille, si mostra sprezzante e valoroso ma poi perde la sua sicurezza e tenta di scappare davanti al suo avversario; Grifone, coinvolto nella vergogna per il comportamento di quello che crede essere il fratello della sua amata, inizia a dare spettacolo del suo valore e della sua forza, e sbalordisce il pubblico che sta assistendo alla giostra. Alla fine si scontra con il paladino del re, ma \u00e8 lo stesso sovrano a fermare lo scontro per impedire che uno dei due muoia: Grifone vince la giostra, ma comunque non prova orgoglio, per la vergogna che gli ha provocato Martano. Quindi decide che andranno via dalla giostra di nascosto: giunti alla prima locanda, i tre si mettono a letto, ma Orrigille e Martano macchinano di rubare a Grifone cavallo, armatura e vestiti e di presentare Martano davanti a Norandino come Grifone, per farsi attribuire tutti gli onori della vittoria. Una volta sveglio, Grifone si rende conto di essere stato raggirato, non solo quella sera, ma fin dall'inizio, avendo finalmente capito che Martano non era il fratello, bens\u00ec l'amante di Orrigille. Allora si veste dell'armatura di Martano e ritorna a Damasco: viene preso in giro ancora, stavolta nei panni di Martano, il quale, nelle vesti di Grifone, ottiene da Norandino il premio della giostra e il congedo. Grifone, dopo essere stato schernito davanti a tutti, decide di reagire duramente.\nCanto XVIII\nTra i molti pregi di Ippolito d'Este, il pi\u00f9 apprezzabile \u00e8 che, pur essendo pronto a porgere orecchio alle lamentele, non \u00e8 tuttavia disposto a dar credito ad un'accusa senza prima aver udito le ragioni del chiamato in causa.\nA Parigi, Carlo e i suoi paladini rimasti l\u00ec stanno attaccando Rodomonte, che minaccia la citt\u00e0 dall'interno. Il guerriero saraceno mette fuori gioco diversi paladini cristiani; ma la presenza del re riaccende gli animi del popolo, che inizia ad armarsi per attaccare lo sterminatore dei propri cittadini. Rodomonte, braccato dalla folla, uccide tante altre persone, ma poi opta per la fuga a nuoto nella Senna.\nNel frattempo l'arcangelo Michele porta Discordia e Superbia verso il campo saraceno alle porte di Parigi. Rodomonte viene a sapere da un nano che la sua amata Doralice \u00e8 stata rapita da Mandricardo.\nRe Carlo, dopo la fuga di Rodomonte, mette in ordine i suoi uomini e li dispone in modo da affrontare meglio le varie compagini nemiche. Lo scontro tra cristiani e saraceni \u00e8 pi\u00f9 che mai acceso, soprattutto dopo che un discorso di Dardinello rid\u00e0 vigore al suo esercito. \nNel frattempo Grifone sta lottando contro il popolo di Norandino, guidato dall'ira per i torti subiti. Il re, vista la strage messa in atto da un uomo che riteneva vile, si ricrede sul suo conto, ritira le truppe e gli concede tutti gli onori.\nAstolfo e Aquilante cercano proprio Grifone nei pressi di Gerusalemme, dove l'avevano perso. Incontrato lo stesso indovino che aveva informato Grifone, Aquilante capisce subito che il fratello si \u00e8 recato in Siria per riprendersi la donna amata, quindi decide di partire per recuperarlo e chiede ad Astolfo di tardare il suo rientro in Francia fino al suo arrivo. Prima di entrare a Damasco, Aquilante incontra Orrigille e Martano, li cattura ed inizia a trascinarli dietro al cavallo per farli schernire da tutto il popolo, che ora conosce la versione di Grifone dei fatti. Norandino in onore di Grifone indice una nuova giostra, alla quale vogliono partecipare anche Astolfo e Sansonetto, che quindi si dirigono verso Damasco. Lungo la strada incontrano Marfisa la quale decide di unirsi a loro per misurarsi nella giostra. L\u00ec scopre che quelle in palio per il vincitore sono proprio le sue armi. Allora tenta di prenderle, ma Norandino fa fermare la giostra: nasce uno scontro acceso che si trasforma in una strage. In difesa del re accorrono per\u00f2 sia Grifone che Aquilante. Per fortuna dopo poco i toni si acquietano e Marfisa alla fine lascia l'armatura a Grifone come dono. Dopo alcuni giorni di festeggiamenti, i cinque decidono di partire per la Francia dove \u00e8 ancora richiesto il loro aiuto.\nA Parigi proseguono i combattimenti: Dardinello trafigge Lurcanio (unitosi all'esercito cristiano con Ariodante) ma viene a sua volta ucciso da Rinaldo. A questa morte i cristiani acquistano un tale vantaggio che costringono Marsilio a ordinare la ritirata, non senza un massacro subito dai saraceni.\nCloridano e Medoro, due giovani guerrieri della schiera di Dardinello, decidono di addentrarsi durante la notte nell'accampamento cristiano al fine di recuperare il cadavere del loro re e concedergli una degna sepoltura. Per vendicarsi della sua morte per\u00f2, fanno strage di nemici addormentati; tra le tante vittime, Alfeo, cortigiano di Carlo Magno, e i due giovani figli del conte di Fiandra, Malindo e Ardalico. Dopo aver preso il corpo di Dardinello i due Mori riescono a fuggire, ma per vie diverse: Medoro, che tiene con s\u00e9 Dardinello, da una parte, e Cloridano da un'altra.\nCanto XIX\nLa fedelt\u00e0 di un soldato nei confronti del suo signore si pu\u00f2 riconoscere solo nei momenti difficili. Quando Cloridano torna indietro per cercare Medoro, lo trova circondato da dieci cavalieri a cavallo: trafigge con le frecce due nemici e in tal modo riesce a prendere un po' di tempo. Ma Medoro viene colpito poco dopo da uno dei restanti cavalieri, e Cloridano rimane ucciso nel tentativo di vendicarlo. In realt\u00e0 Medoro non \u00e8 morto, e grazie all'incontro con una donna che poi si rivela essere Angelica, riesce a salvarsi. La fanciulla, mossa a piet\u00e0, guarisce infatti il ragazzo di cui poi si innamora fortemente; il suo sentimento \u00e8 ricambiato, quindi nasce una bella e passionale storia d'amore tra i due, confermata dalle nozze. Angelica porta con s\u00e9 Medoro nel Catai per farlo diventare erede al trono del padre.\nNel frattempo Marfisa, Astolfo, Aquilante, Grifone e altri stanno lottando contro una tempesta durante il loro viaggio verso la Francia. Dopo quattro giorni per fortuna la tempesta cessa, ma la nave, molto malconcia, giunge ad una riva della Siria, senza poter ripartire. Vengono a sapere da un vecchio saggio che quella terra \u00e8 dominata da \"femine omicide\" che sottopongono ad alcune prove letali tutti gli uomini che sbarcano l\u00ec. Tutto l'equipaggio vorrebbe tentare di ripartire, ma i cavalieri a bordo non aspettano altro che cimentarsi in queste prove: questi ultimi vincono la contesa e cos\u00ec ormeggiano nel porto della citt\u00e0. Subito vengono presi dalle donne guerriere che li sottopongono a due prove: prima bisogna sconfiggere dieci guerrieri contemporaneamente, poi soddisfare a letto dieci donne. I guerrieri fanno a sorte e decretano Marfisa come pretendente per entrambe le sfide, nonostante sia donna. Per la prima prova Marfisa \u00e8 sfidata da nove cavalieri, che sbaraglia con facilit\u00e0, e poi da un decimo, vestito di nero, con cui nasce un'accesa ed equilibrata disputa; essa dura fino al calar della sera, quando i due decidono di rimandare lo scontro al giorno dopo. Mentre si presentano, entrambi rimangono sorpresi dalle loro reciproche identit\u00e0: il primo perch\u00e9 Marfisa \u00e8 una donna, la seconda perch\u00e9 si avvede che il suo avversario \u00e8 solo un ragazzino.\nCanto XX\nLe donne antiche hanno dato grande prova della loro virtuosit\u00e0 sia nelle armi che nelle lettere. Se in tempi pi\u00f9 recenti sono mancate figure femminili eminenti, la colpa \u00e8 degli scrittori moderni, che, per invidia o ignoranza, non ne hanno tramandato le gesta; anche tra le donne contemporanee abbondano gli esempi di virt\u00f9 che meriterebbero di essere immortalati con la scrittura. \nIl ragazzo si chiama Guidon Selvaggio e rivela di essere parente di Rinaldo e di essersi guadagnato la sua carica di capo dopo aver superato entrambe le prove di quella citt\u00e0. Egli rivela a Marfisa e agli altri cavalieri il motivo per cui le donne comandano quel paese. Parlando sempre con Marfisa, Guidon Selvaggio manifesta il desiderio di andare via da quella citt\u00e0. Allora il gruppo escogita un piano: arrivati alla piazza, Giudone tenta di scappare, e, fermato dal popolo, d\u00e0 il via ad una lotta tra i due schieramenti di guerrieri. Nel mezzo della battaglia Astolfo decide di usare il suo corno, facendo cos\u00ec fuggire tutti quelli che erano nei dintorni, compresi quelli del suo gruppo. Questi sono corsi sulla nave preparata dalla di Guidon, che voleva scappare anch'essa; dopo aver abbandonato Astolfo sul lido, giungono velocemente in Francia. Una volta l\u00ec, Marfisa si stacca dal gruppo perch\u00e9 ritiene sia poco onorevole. Gli altri giungono presso un castello, il cui padrone \u00e8 Pinabello di Maganza, che li fa imprigionare nel cuore della notte.\nMarfisa si dirige invece verso Parigi: presso un torrente incontra Gabrina, la vecchia che era in combutta coi malandrini carcerieri di Isabella; la aiuta a oltrepassare il corso d'acqua e dall'altra parte si trova davanti Pinabello con una donzella a fianco. Avendo Pinabello provocato Gabrina, Marfisa sfida il maganzese, lo vince e strappa le vesti della dama per darle a Gabrina; poi le due partono. Il quarto giorno di cammino incontrano Zerbino, principe di Scozia, e con lui Marfisa ingaggia una giostra dal premio un po' particolare: chi vince, lascia la \"bella donzella\" all'avversario. Marfisa vince e lascia la vecchia a Zerbino, che solo dopo scopre contro chi ha giostrato. Mentre giovane si dispera per la perdita della sua Isabella, la vecchia, che vuole vendicarsi, rivela al giovane solamente che Isabella \u00e8 viva, ma senza aggiungere altro. Zerbino, che non ha altro desiderio se non quello di cercare la sua fanciulla, deve seguire la vecchia perch\u00e9 lo ha promesso a Marfisa. Un giorno, mentre vagano nel bosco, si imbattono in un cavaliere.\nCanto XXI\nIl cavaliere, che si chiama Ermonide, affronta Zerbino a duello. Il giovane riesce a ferire a morte l'avversario, il quale per\u00f2, prima di morire, gli rivela che Gabrina \u00e8 la responsabile della rovina della sua famiglia. Appreso ci\u00f2 Zerbino inizia a nutrire un profondo odio per la vecchia, la quale inizia a non dissimulare pi\u00f9 un analogo sentimento per lui.\nCanto XXII\nAstolfo, rimasto solo, ha iniziato a viaggiare verso ovest ed ha raggiunto Londra in poco tempo. Venuto a sapere che il padre Ottone \u00e8 andato a Parigi con l'esercito per aiutare il re di Francia Carlo, ritorna subito al porto e si imbarca per raggiungere la citt\u00e0 francese. Sbarca a Rouen a causa di una tempesta e continua per terra in sella a Rabicano. Mentre si sta dissetando presso una fonte, un villano gli ruba il cavallo e lo costringe ad inseguirlo di corsa: i due giungono nel palazzo di Atlante, dove erano tenuti prigionieri diversi cavalieri. Resosi presto conto di trovarsi in un luogo incantato, prende subito il libretto che Logistilla gli aveva regalato e cerca un modo per superare quella difficolt\u00e0. Ma Atlante gli aizza contro tutti i paladini l\u00ec prigionieri (compresi Bradamante e Ruggiero), costringendo Astolfo ad usare il corno: tutti scappano e il cavaliere riesce a riprendersi anche Rabicano. Torna ad utilizzare il libretto e riesce a far scomparire quel palazzo magico. Lui per\u00f2 decide di cavalcare l'ippogrifo, quindi aspetta di regalare Rabicano al primo passante: Bradamante.\nQuesta era riuscita a trovare Ruggiero e i due si erano riconosciuti solo quando Astolfo aveva rotto l'incantesimo di Atlante. Bradamante aveva per\u00f2 chiesto a Ruggiero di battezzarsi e cos\u00ec il paladino aveva fatto. Per consacrare il loro matrimonio i due amanti si erano recati a Vallombrosa, dove avevano incontrato una ragazza che piangeva per la morte imminente del suo amato (che poi si scoprir\u00e0 essere Ricciardetto, fratello di Bradamante): i due allora avevano deciso di aiutarla. Scegliendo la via pi\u00f9 breve i tre sarebbero dovuti passare per il castello di Pinabello (lo stesso che aveva imprigionato Aquilante, Grifone, Sansonetto e Guidon Selvaggio), dove vigeva una legge, a seguito dell'onta subita per mezzo di Marfisa, secondo la quale ogni cavaliere o donna che fosse passata di l\u00ec, avrebbe perso cavallo, armi e gonna. Per difendere l'usanza, Pinabello aveva imposto ai quattro paladini di occuparsi dei passanti: per Marfisa e Ruggiero \u00e8 proprio il turno di Sansonetto. Questi era stato subito ferito da Ruggiero, mentre Pinabello si era avvicinato a Bradamante per sapere chi egli fosse: ma la donna aveva riconosciuto dalla voce colui che la aveva lanciata nella spelonca della tomba di Merlino! Allora aveva iniziato ad inseguirlo e lo aveva fatto fuggire in una foresta. Ruggiero invece, dopo aver accecato con la lucentezza del suo scudo magico Aquilante, Grifone e Guidon Selvaggio, si era pentito per aver sempre vinto con un aiuto e per aver perso la donna amata e quindi aveva gettato in un pozzo lo scudo di Atlante. Nel frattempo era giunta a Ruggiero e ai tre paladini la notizia che Pinabello era stato ucciso: l'artefice era stata Bradamante, la quale aveva iniziato poi ad errare in cerca dell'amato Ruggiero.\nCanto XXIII\nMentre stava cercando Ruggiero, nei pressi del palazzo di Atlante, aveva quindi incontrato Astolfo, il quale ora le porge le redini di Rabicano e pu\u00f2 partire con l'ippogrifo. Bradamante pertanto ha il compito di riportare a Montalbano Rabicano e l'armatura di Astolfo, anche se non vede l'ora di cercare Ruggiero a Vallombrosa. Giunta a Montalbano, sua patria natale, la guerriera saluta la sua famiglia, lascia il cavallo ad Ippalca, figlia della sua nutrice d'infanzia e riparte immediatamente verso Vallombrosa. Lungo la sua strada Ippalca incontra Rodomonte con il nano che lo aveva avvisato che Doralice era fuggita con Mandricardo e viene derubata da questi del cavallo.\nZerbino intanto, in compagnia di Gabrina, trova il cadavere di Pinabello, tenta di trovare il suo uccisore, ma poi prosegue. Presso Altariva trova il popolo disperato per la morte di colui che era il loro principe, e cio\u00e8 Pinabello: il padre Anselmo promette un premio a chiunque gli dica chi sia il responsabile di questa perdita. Garbina, cogliendo l'occasione, annuncia al re che il colpevole \u00e8 Zerbino: subito questi viene rapito nel sonno e imprigionato dai soldati di Anselmo. Quando il cavaliere sta per essere giustiziato, arriva in citt\u00e0 in compagnia di Isabella, l'amata di Zerbino, Orlando, che inizia a fare strage dell'esercito di Anselmo per liberare il giovane, il quale poi ringrazia doppiamente perch\u00e9 ha anche ritrovato l'adorata Isabella. Ma subito i tre devono ricomporsi, perch\u00e9 giunge l\u00ec Mandricardo, che stava inseguendo Orlando per vendicarsi della morte dei suoi compagni e del padre. I due quindi duellano per il possesso della spada Durindana: ma nella foga della battaglia il cavallo di Mandricardo inizia a fuggire e lo porta ben lontano dal luogo del combattimento, seguito a ruota da Doralice. Qui trovano Gabrina, gli sottraggono il freno per il cavallo che Mandricardo aveva perso in battaglia e la lasciano in preda alla follia del cavallo senza freno.\nOrlando nel frattempo decide di andare lui in cerca di Mandricardo per concludere lo scontro e lascia Isabella e Zerbino andare dove meglio credono. Il paladino giunge presso un ruscello e decide di riposarsi l\u00ec vicino, ma dopo poco si accorge di tutte le numerose iscrizioni d'amore incise negli alberi da Angelica e Medoro (addirittura vede una poesia composta da quest'ultimo), e ne rimane profondamente scosso, tanto da impazzire e iniziare a vagabondare senza sosta urlando e commiserandosi. Taglia la roccia e tutti gli alberi su cui vede le incisioni dei nomi di Angelica e Medoro; si straccia le vesti e rompe tutto quello che trova sul suo cammino.\nCanto XXIV\nIn preda alla sua pazzia Orlando uccide diverse persone di quella terra che si imbattono in lui: viandanti e pastori. In particolare il paladino decapita un pastorello e ne scaglia il busto su due suoi compagni, che piomberanno in un coma perenne. Zerbino e Isabella, percorse poche miglia da dove avevano lasciato Orlando, incontrano Odorico, grande amico di Zerbino, che aveva rapito la ragazza , preso dal desiderio per lei, e l'aveva portata nella caverna. Ora questi era stato imprigionato da due compagni perch\u00e9 li aveva traditi, e viene chiesto a Zerbino di decidere per il destino dell'uomo che aveva imprigionato l'amata. Mentre Zerbino sta pensando sul da farsi, perch\u00e9 non si decide a uccidere Odorico che era stato suo grande amico, ecco sbucare dal bosco Gabrina, che aveva perso il controllo del cavallo. Allora Zerbino trova la soluzione: Odorico dovr\u00e0 seguire la vecchia ovunque ella voglia e difenderla da chi voglia farle del male con tutte le sue forze. Risolta la questione, Zerbino cerca Orlando, e lungo il cammino vede tutti i segni della distruzione che il folle paladino ha lasciato, raccogliendo tutti i pezzi della sua armatura. Li avvicina Fiordiligi, amata di Brandimarte, il quale aveva lasciato Parigi per cercare Orlando: il giovane, dopo essere stato liberato dal palazzo di Atlante, era tornato a Parigi, ma questo la ragazza non lo sapeva, quindi lo stava cercando in tutta la Francia. Zerbino prosegue con Isabella, ma prima lascia l'armatura di Orlando su un albero, sperando che nessuno abbia l'ardire di rubarla. Ma di l\u00ec passa Mandricardo, presunto legittimo proprietario di Durindana in quanto parte delle armi di Ettore che questi aveva; viene contesa con Zerbino, che vuole impedirgli di prendere la spada di Orlando. Con questa spada, nel corso del duello, per poco non uccide Zerbino; l'avrebbe fatto se Doralice, su preghiera di Isabella, non gli avesse chiesto di non farlo; i due vanno via. Ma Zerbino perisce lo stesso per le troppe ferite riportate nello scontro. Isabella vuole a sua volta trafiggersi con la spada, ma un monaco la convince a diventare suora e si dirigono verso il territorio di Marsiglia col corpo di Zerbino, ma ad un tratto un cavaliere sbarra loro la strada. Mandricardo e Doralice intanto incontrano Rodomonte, a cui la ragazza era stata promessa sposa: mentre i due stanno combattendo, per contendersi Doralice li raggiunge un messaggero, perch\u00e9 Marsilio ha richiesto l'intervento di tutti i cavalieri sparsi per la regione in aiuto contro Carlo che sta assediando gli accampamenti saraceni. Allora, su pressione di Doralice, i due decidono di sospendere il loro scontro fin quando la minaccia cristiana non sar\u00e0 estinta.\nCanto XXV\nUn messaggero raggiunge anche Ruggiero, con il medesimo invito: ma decide prima di salvare Ricciardetto dalla sua condanna al rogo; egli crede sia Bradamante, data la forte somiglianza col fratello. Dopo essere stato salvato, Ricciardetto si presenta e racconta la storia che lo ha portato ad essere prigioniero in quella terra. Entrambi quindi arrivano presso il castello di un cugino di Ricciardetto, il quale li informa che un nobile di Maganza ha sposato la madre di Ferra\u00f9, che tiene prigionieri i francesi Malagigi e Viviano: egli chiede ai due di intervenire prima che il nobile maganzese possa prendersi gli ostaggi, dato che li uccider\u00e0 sicuramente. Ruggiero accetta la missione, ma la notte non riesce a chiudere occhio per il disonore che crede lo investa per non aver dato aiuto al suo re saraceno. Alla fine prende la sua decisione: prende carta e inchiostro e scrive una lettera a Bradamante (supponendo che essa si trovi a Vallombrosa) dicendo che il suo onore gli imponeva di prestare aiuto al suo re. Infine scrive che, una volta tornato da questa missione, si sarebbe fatto cristiano, per poterla sposare. Scritta la lettera, parte con Ricciardetto e Aldighieri, ma lungo la strada incontrano un cavaliere con una fenice sull'elmo.\nCanto XXVI\nQuesto cavaliere si rivela essere Marfisa: il suo intento iniziale era quello di misurarsi con uno dei tre cavalieri, ma poi, avendo inteso la nobile missione che stavano svolgendo, decide di provare il suo valore dando il suo aiuto. I quattro allora arrivano nel luogo in cui i traditori Maganzesi stanno vendendo ai Saraceni i due fratelli cristiani: Aldighieri e Ricciardetto subito scattano ad uccidere i traditori con le loro lance. Ruggero e Marfisa invece si occupano dei capi mori; il resto della strage viene compiuta dai due schieramenti, credendo traditrice la controparte. Malagigi e Viviano vengono messi in salvo. Giunti presso un'altra delle fonti di Merlino, contemplano i bassorilievi di cui \u00e8 ornata, che raffigurano la vittoria della liberalit\u00e0 dei sovrani illuminati del tempo di Ariosto, contro un mostro che simboleggia l'avarizia e l'avidit\u00e0 di ricchezza e dominio. La metafora \u00e8 occasione per lodare le gesta di Francesco I e molti altri personaggi. Presso quella fonte arriva anche una ragazza di nome Ippalca, che fingendo di chiedere aiuto parla in disparte con Ruggiero e gli dice che la sua amata Bradamante le aveva affidato il cavallo di lui, di nome Frontino, cavallo che per\u00f2 lei si era fatta rubare da Rodomonte, il quale cercava la sfida col cavaliere proprietario del destriero. I due intraprendono il viaggio in cerca di Rodomonte e scelgono ad un bivio la via pi\u00f9 impervia ma pi\u00f9 rapida: non sanno per\u00f2 che Rodomonte con Doralice e il nano hanno preso l'altra strada nel senso opposto e che ora si stanno dirigendo verso i compagni di Ruggiero e Marfisa. Colpito dalla bellezza di Marfisa in abiti femminili, Rodomonte sfida il resto dei paladini per la conquista della donna: tutti vengono sconfitti dal saraceno, ma Marfisa riesce a tenergli testa.\nRuggiero intanto trova le impronte fresche di Rodomonte, intento a accorrere per prestare aiuto al suo re Agramante, dice a Ippalca di proseguire verso Montalbano e le consegna la lettera da dare a Bradamante. Ruggiero allora sfida Rodomonte, il quale per\u00f2 non vuole distrazioni nel soccorso del suo re; \u00e8 per\u00f2 Mandricardo (che possiede la spada che Orlando ha gettato nel bosco) che sfida a sua volta il paladino Ruggiero. Tra Rodomonte e Mandricardo c'era il patto di non accettare duelli fino a quando non avessero raggiunto Agramante: Mandricardo per\u00f2 aveva prima sfidato i paladini per Marfisa, poi Ruggiero per il suo scudo. Allora Rodomonte decide di rompere il patto e sfidare lo stesso Mandricardo; in tutto questo Marfisa tenta di sedare la tenzone in vista di un obiettivo superiore che \u00e8 quello di prestare aiuto al re saraceno. Alla zuffa partecipano anche Ricciardetto, Malagigi e Ruggiero. Il paladino mago con un incantesimo fa volare via Doralice, la quale quindi viene inseguita sia da Mandricardo che da Rodomonte, i quali quindi abbandonano il campo di battaglia. I paladini rimasti decidono di recarsi verso Parigi per dare aiuto a Carlo.\nCanto XXVII\nIl cavallo con sopra Doralice, viene per\u00f2 fatto partire da Malagigi senza una reale destinazione: quindi esso raggiunge il campo saraceno, e cos\u00ec fanno allora Mandricardo e Rodomonte che stavano inseguendo la ragazza. Lo schieramento saraceno quindi aumenta di due valorosi guerrieri, mentre dalla parte dei francesi mancano tutti i pi\u00f9 importanti paladini. \u00c8 per questo che i cristiani vengono sterminati in battaglia dai Saraceni, con grande rabbia di re Carlo. L'angelo Michele, che aveva il compito di far vincere ai cristiani la guerra, costringe allora Discordia, che si era fermata in un monastero, a recarsi nel campo saraceno, per tentare di indebolire questo schieramento. Cos\u00ec essa riattizza le rivalit\u00e0 tra i quattro eroi saraceni (Rodomonte, Mandricardo, Ruggiero, Marfisa). I quattro paladini quindi, col permesso del sovrano Agramante, si preparano per risolvere le loro questioni in sospeso. Mentre Gradasso si sta occupando di aiutare Mandricardo a indossare le armi, si accorge che la sua spada \u00e8 Durindana (che gli era stata rubata da Orlando), e allora a sua volta vuole sfidare Mandricardo a duello, cos\u00ec nasce una forte confusione riguardo all'ordine dei duelli. Anche Sacripante vuole rivendicare il possesso di Frontino, che in realt\u00e0, prima di ricevere quel nome, era il suo cavallo, rubatogli da Brunello. Marfisa, che in quell'occasione aveva perso la sua spada, rapisce Brunello e manifesta la sua intenzione di ucciderlo. Agramante decide allora di mettere ordine: la prima questione da risolvere \u00e8 quella tra Rodomonte e Mandricardo per il possesso di Doralice. La scelta viene lasciata alla ragazza, la quale sceglie il secondo: allora Rodomonte in preda alla vergogna abbandona il campo saraceno e si dirige nei boschi.\nSacripante insegue il guerriero, per contendergli il cavallo Frontino, ma lungo la strada si ferma per salvare una donna che sta annegando nella Senna. Intanto Rodomonte si dirige verso il mare, pieno di pensieri ostili sia verso Doralice , sia verso il suo re Agramante, con l'intenzione di salpare per l'Africa; calata la sera si ferma in un'osteria, dove il padrone, vista la sua condizione piuttosto triste, decide di raccontarli 1 storia sulla infedelt\u00e0 delle donne.\nCanto XXVIII\nL\u2019oste narra che Astolfo, re dei longobardi, era e si riteneva bellissimo. Ma un suo cortigiano 1 giorno osserv\u00f2 che c\u2019era un uomo pi\u00f9 bello di lui. Quest\u2019uomo era il fratello del cortigiano, viveva a Roma, ed era cos\u00ec affezionato alla propria moglie che non se ne sarebbe mai distaccato. Astolfo fa in modo che il cortigiano si rechi a Roma per invitare questo fratello, che si chiamava Giocondo, a recarsi alla sua corte, per verificarne la bellezza. Questo giovane non pu\u00f2 venir meno all\u2019invito del re, e cos\u00ec si congeda tra gran pianti sia suoi che della moglie da quest\u2019ultima, la quale gli regala una collana con una crocetta. Un po\u2019 dopo essere partito, all\u2019alba, Giocondo si accorge di essersi dimenticato del regalo; torna rapidamente indietro e trova la moglie assopita nel letto coniugale tra le braccia di un suo giovane servitore. Non dice nulla, e ritorna tutto triste alla compagnia con la quale era in viaggio per la reggia di Astolfo. Nel viaggio Giocondo deperisce sempre di pi\u00f9, cos\u00ec Astolfo, quando arrivano alla sua reggia pu\u00f2 tranquillamente mettersi a paragone con lui. Ma un giorno Giocondo si accorge che la moglie di Astolfo, la regina, tradiva il re con un nano. Giocondo fa giurare al re Astolfo che non avrebbe preso nessun provvedimento, e da un buco in una parete gli fa osservare il tradimento. Giocondo e il re Astolfo decidono che non vale la pena di rattristarsi per le proprie mogli traditrici, e cos\u00ec vanno assieme in viaggio in vari paesi d\u2019Europa, dove intrecciano amori con un gran numero di donne. Un giorno infine decidono di tenersene una, una giovane di umili origini, che sia a disposizione di tutti e due, senza ingelosirsi l\u2019uno dell\u2019altro. Cos\u00ec accade. Ma questa giovane subisce l\u2019assalto amoroso di un suo amico d\u2019infanzia, e gli cede, facendolo entrare una notte nel letto dove dormiva tutte le notti congiuntamente con Astolfo e Giocondo. Ciascuno dei due, che sente di notte un certo armeggiare, pensa che sia l\u2019amico. Al mattino per\u00f2 i due scherzando l\u2019uno con l\u2019altro si accorgono che n\u00e9 l\u2019uno n\u00e9 l\u2019altro ha fatto l\u2019amore con la giovane quella notte. Costei allora rivela l\u2019accaduto. I due si confermano nella loro idea che ogni donna \u00e8 traditrice, e a questo punto decidono di tornare dalle rispettive mogli senza prendersela pi\u00f9 di troppo per i loro tradimenti. Rodomonte ascolta soddisfatto questa storia, ma c\u2019\u00e8 un uomo nell\u2019osteria che prende la difesa delle donne e soprattutto evidenzia il fatto che gli uomini si concedono di tradire le loro mogli, ma non accettano che le loro mogli tradiscano loro. Rodomonte si arrabbia con quest\u2019ultimo, che evidentemente rappresenta le opinioni dell'Ariosto, e lo mette a tacere.\nDopo una notte insonne, rodomonte decide di salpare, portando il cavallo Frontino con s\u00e9. Seguendo il fiume Senna trova un rudere nelle campagne intorno a Montpellier, in un posto molto ameno, e l\u00ec decide di sistemarsi, abbandonando l'idea di tornare in Africa. Da quelle parti passano dopo poco tempo Isabella, il monaco e la salma di Zerbino, di cui non si parla dal canto XXIV: nonostante ella sia disperata per la morte dell'amato, comunque \u00e8 talmente bella che Rodomonte dimentica subito le pene subite per il rifiuto di Doralice e pensa adesso solo ad Isabella. Questa per\u00f2 ha promesso al frate che si far\u00e0 suora, quindi Rodomonte intrattiene un'accesa discussione, col chierico.\nCanto XXIX\nRodomonte si libera facilmente del frate scagliandolo lontano; Isabella, vedendosi impotente dinanzi al gigante africano, decide di proporgli la ricetta di una crema magica che rendeva invulnerabili se egli avesse smesso di tentare di possederla. Una volta pronta la pozione Isabella pensa di morire piuttosto che concedersi ad un uomo come lui: la pozione in realt\u00e0 \u00e8 solo un miscuglio di erbe aromatiche, ella lo beve e chiede a Rodomonte di saggiare con la spada se lei \u00e8 diventata invulnerabile, cos\u00ec finisce per essere da lui uccisa. Il guerriero rimane talmente colpito da questo sacrificio che decide di convertire il suo rifugio in un sepolcro a lei e a Zerbino dedicato. Inoltre fa costruire un piccolo ponte in prossimit\u00e0 del fiume, ponte sul quale sfider\u00e0 chiunque abbia intenzione di passare. Cos\u00ec accade a molti cavalieri che vengono da lui vinti e le cui armature abbelliscono il sepolcro.. Giorno passa di l\u00ec l'impazzito Orlando: i due si scontrano e cadono insieme nel fiume, ma il paladino, essendo nudo, riesce a emergere dall\u2019acqua prima del guerriero saraceno in armatura. Orlando, proseguendo nel suo folle viaggio, arriva poi fino ai Pirenei, dove commette diversi gesti di pazzia. Giunto presso un litorale spagnolo decide di crearsi l\u00ec una capanna per ripararsi dal sole; sfortunatamente arrivano sul posto anche Angelica e il suo amato Medoro. Appena Orlando si accorge dei due , anche se non riconosce pi\u00f9 Angelica, tenta di prendersi la ragazza: questa si mette l'anello magico in bocca, diventando cos\u00ec invisibile. Ma l'anello le cade dalla bocca perch\u00e9 il cavallo inciampa e la ragazza cade per terra: ci\u00f2 rappresenta la sua fortuna, perch\u00e9 Orlando si allontana all'inseguimento del cavallo, che poi alla fine muore di stenti, come molte altre cavalcature di Orlando.\nCanto XXX\nOrlando continua a vagare per le campagne, stavolta presso Malaga, dove ruba bestiame, uccide pastori e saccheggia villaggi. Da Gibilterra cerca invano di passare a cavallo lo stretto, fa morire annegato il suo destriero e prosegue il suo cammino lungo la costa.\nAlla corte di Agramante, dopo il responso in favore di Mandricardo, si tira a sorte per decidere chi debba combattere il prossimo duello: Agramante si dispera perch\u00e9 in ogni caso perder\u00e0 un prezioso combattente nel duello tra Ruggiero e Mandricardo; cos\u00ec come si dispera anche Doralice per l'amato. Inizia lo scontro tra i due guerrieri saraceni: Mandricardo sembra avere la meglio, ma alla fine \u00e8 Ruggiero a dare all'avversario il colpo mortale.\nIppalca intanto \u00e8 tornata a Montealbano da Bradamante e le ha dato la lettera di Ruggiero: la paladina si strugge per l'assenza del suo amato e si ingelosisce perch\u00e9 questi ha viaggiato in compagnia della bella Marfisa. Al castello giunge una sera anche Rinaldo, il quale, dopo aver riabbracciato i familiari, ha intenzione di partire per dare aiuto a Carlo in guerra; con lui partono anche Guicciardo, Alardo, Ricciardetto, Malagigi e Viviano.\nCanto XXXI\nRinaldo e la sua compagnia incontrano un cavaliere che li sfida senza presentazioni: egli sconfigge Ricciardetto, Alardo e Guicciardo, e si dimostra al pari di Rinaldo. Si fa buio e i due sfidanti decidono di rimandare il duello al giorno dopo, ma dopo poco si scopre che il cavaliere misterioso in realt\u00e0 \u00e8 suo fratello Guidon Selvaggio (che abbiamo lasciato nel canto XX). Il cavaliere si aggiunge allora a loro nel cammino verso Parigi, dove incontrano i gemelli Grifone e Aquilante. Rinaldo viene a sapere da Fiordiligi, amante di Brandimarte, che Orlando \u00e8 impazzito e delle vicende di Zerbino e delle armi del paladino. Prima di andare a cercare il cugino, Rinaldo guida le truppe cristiane in un notturno assalto silenzioso nell'accampamento saraceno, dove essi compiono una grande strage cos\u00ec che i saraceni volgono in fuga; nel frattempo anche Brandimarte \u00e8 stato informato dall'amata Fiordiligi, della situazione di Orlando, ed \u00e8 subito partito con essa verso il ponte difeso da Rodomonte, dove la ragazza aveva visto Orlando per l'ultima volta. Qui Brandimarte viene battuto e fatto prigioniero da Rodomonte: Fiordiligi allora decide di tornare a Parigi per chiedere aiuto a qualche paladino di Carlo. Nel campo saraceno intanto si sta diffondendo il panico pi\u00f9 totale per l'incursione di Rinaldo: tutti fuggono, anche il re Agramante \u00e8 in pericolo, i suoi riescono a farlo fuggire e ripara nel sud della Francia, ad Arles. Solo Gradasso \u00e8 contento perch\u00e9 in questo modo potr\u00e0 incontrare Rinaldo, sfidarlo, per conquistare Baiardo, dopo che aveva conquistato Durindana uccidendo Zerbino. I due si incontrano e dopo un acceso scontro verbale Rinaldo e Gradasso si sfidano per il cavallo e la spada.\nCanto XXXII\nA causa della disfatta subita dal suo esercito ad opera di Rinaldo, Agramante scappa ad Arles per salvarsi la vita. Qui egli cerca di riorganizzare le sue forze, e manda a reclutare soldati presso tutti i regni saraceni del Mediterraneo. Saputo ci\u00f2, Marfisa abbandona il piano di uccidere Brunello, e lo porta prigioniero con s\u00e9. Quest\u2019ultimo verr\u00e0 impiccato per decisione di Agramante, all\u2019arrivo di Marfisa in aiuto del suo re.\nBradamante intanto si sta disperando perch\u00e9 Ruggiero non l'ha raggiunta entro il termine promesso di 20 giorni: un cavaliere pagano di passaggio le riferisce la voce che Ruggiero e Marfisa stiano programmando di sposarsi appena Ruggiero si fosse ripreso dalle ferite riportate durante lo scontro con Mandricardo. Bradamante, in preda alla disperazione, allora decide di uccidersi. Ma poi decide di partire per il fronte per partecipare alla guerra contro i Saraceni di Ruggiero e Marfisa, e morire in campo, magari proprio per mano di Ruggiero. Bradamante trascorre la 1\u00aa notte di viaggio in un castello dove vigeva l\u2019usanza che il cavaliere che qui alloggiasse, potesse essere sfidato da 1 eventuale cavaliere giunto dopo di lui. Il migliore avrebbe potuto trascorrere la notte nel castello. Bradamante sconfigge i tre cavalieri che avevano trovato alloggio prima di lei , e cos\u00ec riesce a trovare un riparo.\nCanto XXXIII\nNelle sale del castello ci sono degli splendidi dipinti, che possono stare alla pari con le opere dei grandi artisti italiani: Leonardo, Mantegna, Michelangelo, Raffaello, Tiziano\u2026 In questi dipinti sono ritratte le guerre fatte in passato, ma soprattutto quelle che devono ancora venire. Dopo averla onorata con una splendida cena, chi ospita Bradamante l\u2019accompagna ad ammirare queste opere d\u2019arte. Il giorno dopo, all\u2019uscita dal castello, Bradamante ritrova i cavalieri battuti la sera prima, che vogliono la rivincita; ma mal gliene incoglie, perch\u00e9 vengono gettati di nuovo gi\u00f9 da cavallo dalla bellissima guerriera.\nRinaldo e Gradasso intanto hanno ripreso la loro lotta, ma mentre stanno duellando vengono distolti dalla vista di un mostro alato che stava lottando con Baiardo. Il cavallo per sfuggire alla sua presa, fugge in 1 selva e si nasconde in una grotta; i due guerrieri allora si dividono per cercare il cavallo con l'impegno di tornare sul campo di battaglia e concludere il duello, ma Gradasso, trovato Baiardo, decide di venir meno all\u2019impegno preso e di andare verso il campo saraceno.\nAstolfo nel frattempo sta sorvolando l'Europa e l'Africa in sella all'ippogrifo, e di molti paesi l\u2019Ariosto ci d\u00e0 una sintetica descrizione.\nCanto XXXIV\nUn'illustrazione del XXXIV canto, che raffigura il viaggio di Astolfo sulla Luna attraverso la sfera del fuoco (da un'edizione di Clemente Valvassori, Venezia, 1553).\nAstolfo viene ospitato una sera da un re in Egitto e lo salva, con l'aiuto del corno incantato, da alcune infernali arpie che gli impedivano di cibarsi, precipitandosi sulla sua mensa e sporcand la con le proprie feci. Nell'inseguire le arpie, terrorizzate dal suono del corno, finisce per entrare in una grotta, ingresso dell'inferno. Qui parla con l\u2019anima di una dannata, ed ascolta la sua storia, ma poi \u00e8 costretto ad andarsene via in fretta per i fumi troppo densi e pesanti. A cavallo dell'ippogrifo Astolfo giunge poi sulla cima di una montagna, che si scopre essere il Paradiso Terrestre. Il paladino viene subito accolto da San Giovanni Evangelista: questi gli rivela che il senno che Orlando ha perso si trova sulla Luna, quindi lo aiuta ad arrivarci, passando con un carro magico oltre la sfera del fuoco. L\u2019obiettivo \u00e8 di far tornare il folle paladino in s\u00e9. Tra le varie cose perse sulla terra che stanno sulla superficie della luna Astolfo finalmente ritrova il senno di Orlando, che era stato punito in questo modo da Dio perch\u00e9 invece di andare in aiuto del popolo cristiano a Parigi si era fatto distogliere dalla bellezza della pagana Angelica.\nCanto XXXV\nFiordiligi, in cerca di un cavaliere che l\u2019aiuti a sconfiggere Rodomonte, incontra Bradamante, che si dirigeva verso Parigi. La giovane spiega il suo problema e la guerriera subito si offre di aiutarla: entrambe si dirigono dunque al ponte difeso da Rodomonte. Bradamante riesce a sconfiggere il pagano, e quindi ottiene da costui le armi che portava e la liberazione di tutti i prigionieri, i quali erano stati inviati da Rodomonte nel suo regno in Africa. Rodomonte, pieno di vergogna per essere stato sconfitto da una donna, decide di non rientrare nel campo pagano. Fiordaligi \u00e8 intenzionata ad andare incontro a Brandimarte, anche lui prigioniero in Africa. Decidono allora di viaggiare insieme fino ad Arles , dove stava il re Agramante , che, come sappiamo, era fuggito da Parigi. Bradamante coglie l'occasione per inviare tramite Fiordaligi un messaggio a Ruggiero col quale la guerriera lo sfidava a duello senza rivelare la sua vera identit\u00e0. Fiordaligi entra cos\u00ec nel campo saraceno, porta il messaggio a Ruggiero e poi prosegue verso il punto d'imbarco per l'Africa. Alla sfida lanciata a Ruggiero rispondono Serpentino, Grandonio, Ferra\u00f9, tutti battuti. Tocca ora a Ruggiero, che invano si chiede chi sia colui che lo sfida.\nCanto XXXVI\nMentre Ruggiero si arma per sfidare il misterioso sfidante, Ferra\u00f9 gli riferisce che secondo lui si tratta di Bradamante: Marfisa non gli d\u00e0 il tempo di partire, perch\u00e9 gi\u00e0 \u00e8 uscita dalle mura, volendo riservare a se la gloria di sconfiggere il misterioso cavaliere. Inizia allora una feroce lotta tra le due donne, che si odiano a vicenda ma per motivi diversi. Bradamante, dopo aver battuto Marfisa, che cade da cavallo, punta su Ruggiero per duellare con lui, ma non vi riesce perch\u00e9 si accende una mischia pi\u00f9 generale tra cavalieri saraceni e cristiani. Ma poi il guerriero la implora di smetterla e di lasciargli spiegare. Cos\u00ec si appartano in una radura tranquilla dove si erge una misteriosa tomba. Per\u00f2 vengono raggiunti di nuovo da Marfisa, la quale crede che il misterioso cavaliere voglia terminare il duello con Ruggiero; le 2 donne si attaccano ferocemente: Ruggiero cerca di dividere le due guerriere, ma Marfisa finisce per rivolgere la sua ira verso di lui. Mentre i due sono in lotta, la voce tonante di Atlante, che giaceva nella tomba misteriosa, rivela che Ruggiero e Marfisa sono in realt\u00e0 fratelli: il mago aveva iniziato a crescerli insieme, ma poi la bambina era stata rapita da una torma di arabi. Ruggiero riconosce allora Marfisa come sua sorella e si riappacifica con Bradamante.\nCanto XXXVII\nTutti e tre , Ruggiero, Marfisa, Bradamante riprendono poi il cammino. Si imbattono per\u00f2 in tre donne che piangono, stanno sedute a terra, e che hanno le vesti tagliate sino alle pudenda. Le tre sono state cos\u00ec ridotte da un feroce tiranno, di nome Marganorre, il quale ha tra l\u2019altro imposto che tutte le donne della sua contea si debbano separare dai loro uomini, mariti, figli, padri, e vivano isolate. Questo perch\u00e9 i due figli del tiranno erano morti, l\u2019uno ucciso, in duello, l\u2019altro avvelenato, per aver voluto impadronirsi delle belle mogli di due cavalieri giunti, in tempi diversi, al loro castello. Marganorre aveva voluto vendicarsi di questo fatto contro tutte le donne del suo territorio. Naturalmente i tre non possono tollerare questa ingiustizia, si recano al castello, sconfiggono Marganorre , lo fanno frustare a sangue, e infine il tiranno sar\u00e0 precipitato da una torre. Bradamante e Marfisa impongono una legge nuova, che d\u00e0 alle donne il potere di governare, togliendolo agli uomini.\nDopo aver vissuto questa avventura insieme, i tre riprendono il loro cammino, ma trovano un bivio: Bradamante e Marfisa tornano all'accampamento cristiano, mentre Ruggiero si dirige verso Arles, dove \u00e8 stanziato l'esercito pagano. Concordano sul fatto che Ruggiero debba servire ancora il proprio re Agramante , perch\u00e9 si era impegnato in tal senso, ma che si trover\u00e0 in seguito un\u2019occasione per fargli abbandonare l\u2019esercito saraceno e ricongiungersi con Bradamante, sua promessa sposa, e convertirsi al cristianesimo.\nCanto XXXVIII\nPresso la corte di Carlo, Marfisa, racconta la sua storia, e chiede di essere battezzata. Ora per\u00f2 il canto prosegue con la vicenda di Astolfo, che porta con s\u00e9 l'ampolla col senno di Orlando. Astolfo, a cavallo dell\u2019ippogrifo, scende dalla luna, si congeda da San Giovanni e si reca in Nubia, guarisce con un\u2019erba miracolosa il re di Nubia dalla cecit\u00e0, e ottiene da lui un esercito col quale va ad attaccare il regno africano di Agramante. Quest\u2019ultimo viene avvertito della situazione e riunisce un consiglio di guerra.\nDal consiglio di guerra dei pagani viene emessa una proposta al re cristiano: l'intera guerra sarebbe stata decisa da un duello tra Ruggiero e il pi\u00f9 valoroso paladino di Carlo. Il re franco accetta la sfida e decide di designare Rinaldo per quell'opera, data l'assenza di Orlando. Cos\u00ec Bradamante si dispera perch\u00e9 vede scendere in campo il proprio fratello Rinaldo, contro il proprio amante, Ruggiero. D\u2019altra parte quest\u2019ultimo \u00e8 ancora pi\u00f9 disperato perch\u00e9 se uccide Rinaldo certamente subir\u00e0 l\u2019odio di Bradamante, e d\u2019altra parte se si fa uccidere priver\u00e0 Bradamante del proprio amore. Lo scontro ha inizio: Ruggiero non sa se cercare di vincere (uccidendo il fratello della donna amata) o lasciarsi sconfiggere (e quindi morire).\nCanto XXXIX\nRinaldo \u00e8 proteso all'attacco mentre Ruggiero preferisce limitarsi a difendersi per il dubbio che lo opprime. Melissa, la maga che ha predetto a Bradamante la sua gloriosa stirpe, interrompe con un incantesimo il duello: fa comparire Rodomonte che vuole prendere il posto di Ruggiero. L\u2019accordo sul duello \u00e8 rotto, cos\u00ec i due schieramenti si cimentano in una feroce battaglia, mentre Ruggiero e Rinaldo si accordano a rimanere fuori dai giochi fin quando non si sia chiarita la situazione e individuato di quale schieramento sia la colpa del tradimento del giuramento. Astolfo decide di andare in aiuto di re Carlo; con una magia si procura una flotta , per attraversare il Mediterraneo. Viene da lui catturata per\u00f2 la nave che Rodomonte aveva inviato in Africa piena di prigionieri cristiani, tra i quali anche Brandimarte. Cos\u00ec quest\u2019ultimo pu\u00f2 riabbracciare l\u2019amata Fiordiligi. In questi frangenti, compare\nOrlando, in piena furia, che sta sbaragliando chiunque gli si ponga innanzi. Alla vista del selvaggio Orlando, Astolfo e tutti i paladini che sono l\u00ec si commuovono per lo stato in cui si trova ora il conte. Dopo diversi tentativi, tutti insieme riescono ad immobilizzare Orlando e a fargli inalare il senno che Astolfo aveva preso sulla luna. Nel frattempo, in Francia, l'esercito pagano sta ricevendo una grande sconfitta, al punto che Sobrino, Marsilio e Agramante si devono chiudere all'interno delle mura di Arles, lasciando gran parte del loro esercito a morire sul campo di battaglia e progettando la ritirata, con il rientro in Africa, che avverr\u00e0 per mare. La flotta di Agramante per\u00f2 viene intercettata di notte dalla flotta condotto da Astolfo, che la sconfigge e fa strage dei saraceni.\nCanto XL\nMentre Marsilio fugge verso la Spagna, Sobrino e Agramante riparano in Africa; i due scampano alla sconfitta della loro flotta imbarcandosi su un naviglio pi\u00f9 leggero che riesce a sfuggire. Il re Agramante ha con s\u00e8 Sobrino che si lamenta di non essere stato ascoltato quando tento' di dissuadere il re a non proseguire la guerra e a ritirare in Africa (Canto XXXVIII, stanza 60). Intanto i cristiani e i nubiani, guidati a terra da Astolfo ed Orlando, e supportati dalla flotta guidata da Sansonetto, hanno preso Biserta dopo un breve ma intenso assedio. Biserta \u00e8 messa a ferro e fuoco dall'esercito cristiano che si macchia di vari crimini inclusi \"stupri e mille altri atti ingiusti\" (Canto XL, stanza 34). \nDopo la presa di Biserta, Agramante vorrebbe uccidersi ma Sobrino lo dissuade, sostenendo che la morte di Agramante toglierebbe l'ultimo bene rimasto all'armata saracena, ovvero la speranza. A causa di una tempesta, il re saraceno \u00e8 costretto ad approdare presso un'isola vicino a Lampedusa, (forse Linosa) dove ritrova per caso Gradasso. I tre decidono di inviare un messo a Biserta per sfidare Orlando e altri due paladini a un duello, che risolva la guerra fra cristiani e saraceni, come gi\u00e0 tentato in precedenza (v. Canto XXXVIII). Orlando accetta perch\u00e9 Gradasso aveva la sua spada e Agramante il suo cavallo: sceglie come compagni Brandimarte e Oliviero. Nel frattempo Ruggiero cerca di capire quale tra i due re, Carlo o Agramante , non ha rispettato il patto di non intervento per il suo duello con Rinaldo. Lungo la strada sente tutti dire che la colpa \u00e8 stata di Agramante, allora si reca a Marsiglia per rientrare in Africa perch\u00e9, il senso dell\u2019onore, l'abitudine e la vista dei suoi compagni demoralizzati lo portano a riprendere posizione contro i cristiani. A Marsiglia per\u00f2, contrariamente alle sue aspettative trova il porto occupato dai cristiani. Si scaglia allora contro di loro, ma viene affrontato dal loro capo, Dudone, il quale sta comandando l'esercito cristiano stanziato l\u00ec.\nNel duello Ruggiero cerca di non far male a Dudone , sempre per il timore che se lo avesse ucciso, Bradamante si sarebbe adirata con lui.\nCanto XLI\nQuando il francese capisce che Ruggiero sta facendo di tutto per non ucciderlo, si dichiara sconfitto e concede al saraceno di liberare i re pagani fino a quel momento fatti prigionieri. Appena salpata per\u00f2, la nave di Ruggiero viene colpita da una violentissima tempesta. Tutto l\u2019equipaggio muore; l\u2019unico che si salva \u00e8 Ruggiero. Ruggiero \u00e8 in balia delle onde: non appena giura a Dio che non alzer\u00e0 pi\u00f9 le armi contro i cristiani scorge un'isoletta in mezzo al mare, la raggiunge a nuoto, e qui trova un eremita che, illuminato da Dio, lo inizia al credo cristiano e lo battezza.\nLa nave , mezza sfasciata e priva del equipaggio viene cos\u00ec ad arenarsi presso Biserta, proprio mentre Orlando vi stava passando. Questo paladino, insieme a Brandimarte, ritrova nella nave abbandonata Frontino e le armi di Ruggiero. Una volta pronti, i tre cavalieri salpano verso l'isola di Lampedusa dove dovr\u00e0 svolgersi il duello con i tre guerrieri saraceni.\nComincia nel frattempo lo scontro tra i tre cristiani (Orlando, Brandimarte, Oliviero) e i tre saraceni (Gradasso,Agrimante,Sobrino): il primo a morire \u00e8 Brandimarte, ucciso per mano di Gradasso.\nCanto XLII\nAccecato dall'ira per la morte dell'amico, Orlando decapita Agramante e trafigge Gradasso, ma mosso da clemenza, si dispone a curare le ferite di Sobrino.\nMentre a Parigi Bradamante si sfoga con Marfisa per l'ennesimo ritardo di Ruggiero, Rinaldo chiede a Malagigi di svelargli dove si trovi Angelica: viene a sapere che essa si trova in Oriente con il saraceno Medoro e decide subito di partire verso Levante : si congeda con una scusa da Carlo Magno di. Ma lungo la strada beve presso la fonte di Merlino che libera dal sentimento d'amore, e tutto quello che provava per Angelica svanisce in un attimo. Decide comunque di recarsi in India per riconquistare il suo Baiardo (la scusa che aveva gi\u00e0 indicato a Carlo per partire): ma viene poco dopo a sapere del duello che sta per svolgersi tra Orlando, Oliviero e Brandimarte e i tre guerrieri saraceni, quindi si dirige in Italia.\nRinaldo durante il viaggio viene ospitato da un cavaliere misterioso in un magnifico palazzo all'interno del quale sono celebrate con statue e cartigli molte figure femminili pi\u00f9 o meno contemporanee dell'Ariosto. Viene inoltre a conoscenza della prova del nappo, una ricca coppa d'oro, piena di vino, che ha una propriet\u00e0 magica: consente agli uomini coniugati di verificare la fedelt\u00e0 delle proprie mogli (i mariti traditi, bevendo dal nappo, vedranno il vino rovesciarglisi addosso, come si spiega nel canto successivo).\nCanto XLIII\nIl canto inizia con un'invettiva contro l\u2019avarizia il cui senso apparir\u00e0 chiaro pi\u00f9 tardi. Rinaldo decide intanto di non sottoporsi alla prova che potrebbe fargli conoscere se sua moglie gli sia fedele o meno. Egli offre cos\u00ec prova di grande saggezza. Il cavaliere che lo ha ospitato decide allora di parlare; gli racconta la sua storia. Egli narra di essere stato lo sposo di una donna di grande bellezza e grande onest\u00e0. Ma una donna del suo paese, che conosceva le arti della magia (era Melissa) si innamor\u00f2 di lui. Ma lui non cedette alla tentazione anche perch\u00e9 si dichiarava sicuro della fedelt\u00e0 della propria moglie. Cos\u00ec Melissa uno giorno si reca da lui e gli chiede di sottoporre a prova questa presunta fedelt\u00e0. Lo invita ad andarsene di casa per uno paio di mesi; alla partenza lo avrebbe sottoposto a uno prova magica: gli avrebbe fatto bere del vino da una coppa fatata; se la moglie gli era fedele lo avrebbe potuto bere, se la moglie gli era infedele il vino si sarebbe sparso sul suo petto. Egli si sottopone alla prova senza problemi. Ora,c\u2019era uno giovane cavaliere ricco e bello che uno tempo si era innamorato di sua moglie. Melissa con le sue arti magiche trasforma lui in quel cavaliere, gli fa offrire alla propria moglie , che ovviamente non lo riconosce, delle grandi ricchezze, e lei si dichiara disposta a cedergli. In questo preciso momento lui riprende le sue antiche sembianze. La moglie piange, si dispera, ma poi in lei monta la rabbia, se ne va, a vivere presso il cavaliere che uno tempo s\u2019era innamorato di lei e di cui lui aveva magicamente preso l\u2019aspetto. Erano passati 10 anni da quei fatti, ma non era passata in lui la disperazione di aver messo la propria moglie alla prova. \u00c8 tempo che Rinaldo si congedi e vada a dormire; il cavaliere gli offre una piccola nave con la quale Rinaldo pu\u00f2 discendere il Po, quella notte, ed affrettare cos\u00ec il suo viaggio. Rinaldo accetta; nel corso del viaggio chiacchiera con il nocchiero di quella navicella che gli narra una storia simile a quella gi\u00e0 vista. Anche in questo caso c\u2019\u00e8 uno cavaliere che si rovina, perde tutti i suoi averi per ingraziarsi una donna, moglie di uno amico, che per\u00f2 non gli cede. Questo amico uno giorno \u00e8 costretto ad assentarsi. Lo spasimante della moglie, grazie ad uno incantesimo della fata Manto che egli aveva salvato quando la fata aveva la forma di serpe, dalle botte di uno contadino, si presenta alla donna e riesce a sedurla. Naturalmente, quando il marito ritorna dopo la lunga assenza, viene a saperlo, ma la donna non si trova pi\u00f9. Egli la fa cercare ovunque ma invano, ed ha il progetto di farla ammazzare da un suo servo. Il quale ultimo la incontra, ma non pu\u00f2 ucciderla perch\u00e9 essa magicamente gli scompare. La donna era stata ospitata in un palazzo magico al quale giunge dopo varie vicissitudini suo marito, il quale per\u00f2 si fa sorprendere da lei mentre la sta tradendo con un orribile e lercio uomo nero dell\u2019Etiopia (!), che gli aveva promesso come compenso quel palazzo. Come si dice, pari e patta: i due coniugi tornano insieme con l\u2019intenzione, mantenuta, di dimenticare tutto quello che era successo. Dopo questa lunga narrazione, la trama torna a Rinaldo.\nEgli giunge finalmente a Lampedusa ma arriva appena dopo che Orlando ha ucciso Agramante e Gradasso e rientra all'accampamento con lui e il ferito Oliviero: la questione ora \u00e8 chi debba annunciare a Fiordiligi la morte dell'amato Brandimarte: alla fine la scelta ricade su Sansonetto. Ma Fiordiligi non regge al dolore, si isola in una celletta nei pressi del sepolcro di Brandimarte e muore. Dopo aver svolto solenni riti funebri in onore di Brandimarte, i paladini pensano di accompagnare , per nave, Oliviero presso l'eremita dell'isoletta in cui si trova anche Ruggiero, perch\u00e9 lo sapevano capace di guarire le ferite. Cos\u00ec accade: grazie alle preghiere dell\u2019eremita Oliviero viene risanato; Sobrino , guerriero saraceno, anche lui ferito, si converte al cristianesimo e viene guarito lui pure. I paladini fraternizzano con Ruggiero che, come ricordiamo, era stato convertito da quell\u2019eremita e si era fermato un po\u2019 di tempo a vivere da lui.\nCanto XLIV\nOrlando concede tutti gli onori a Ruggiero, sia perch\u00e9 ne riconosce il valore e l\u2019onore, sia perch\u00e9 questi adesso ha ricevuto il battesimo ed \u00e8 quindi cristiano. Restituitegli le armi, i paladini appoggiati calorosamente dall\u2019eremita promettono a Ruggiero in sposa Bradamante, sorella di Rinaldo. Poi tutti, compreso Ruggiero, partono in nave per Marsiglia dove giungono felicemente.\nAstolfo, informato della morte di Agramante, fa ripartire l'esercito nubiano verso la propria terra, poi riprende il volo con l\u2019ippogrifo verso Marsiglia, dove giunge nello stesso momento di Orlando, dei paladini e di Ruggiero, e dove lascia in libert\u00e0 il cavallo alato. Giunti a Parigi i cavalieri presentano Ruggiero a Carlo. C'\u00e8 per\u00f2 ancora un ostacolo da superare: i genitori di Bradamante sono fortemente contrari al matrimonio della figlia con Ruggiero, perch\u00e9 questa era gi\u00e0 promessa sposa a Leone, principe dell'impero d'Oriente, figlio di Costantino. Bradamante si trova lacerata tra l\u2019obbedienza ai genitori e l\u2019amore, e la parola data a Ruggiero. Ruggiero, dal canto suo, non vuole perdere Bradamante ma non vuole nemmeno scontrarsi con i genitori di lei. Decide allora di partire per l\u2019oriente, ma con nuove insegne per evitare di essere riconosciuto. Il suo obiettivo \u00e8 di uccidere il rivale. Giunto nei pressi di Belgrado, egli scopre che le armate di Costantino stanno battagliando contro i loro nemici, i bulgari. Ruggiero aiuta questi ultimi a sconfiggere Costantino stesso, il quale ultimo ha modo di ammirare il valore di quel cavaliere sconosciuto che sta facendo strage dei suoi.\nCanto XLV\nRuggiero, , che dopo la battaglia si reca a dormire in un ostello viene individuato e poi fatto prigioniero dagli uomini di Costantino, e imprigionato in una torre a Beleticche, per essere poi torturato e ucciso.\nIntanto Bradamante ha ottenuto da re Carlo la pubblicazione di un bando secondo il quale la ragazza sarebbe andata in sposa solo a colui che l'avesse battuta in duello. La giovane guerriera si dispera quando scopre che Ruggiero \u00e8 partito e nessuno sa per dove.\nRuggiero, intanto, viene inaspettatamente salvato da Leone, figlio di Costantino che lo ammira profondamente. Leone chiede a Ruggiero, per contraccambiare il gesto nobile fatto, di combattere al proprio posto contro Bradamante, e Ruggiero per riconoscenza e in nome dell\u2019onore, \u00e8 costretto ad accettare, ma non pu\u00f2 rivelare a Leone il rapporto che lo lega a Bradamante. I due si recano a Parigi . Bradamante perde il duello in quanto al tramonto non \u00e8 riuscita a sconfiggere Leone, ovvero Ruggiero , che si \u00e8 ben guardato dal ferire la donna amata, dalla quale ovviamente non ha potuto farsi riconoscere. Bradamante viene quindi dichiarata promessa sposa di Leone, mentre Ruggiero fugge via in preda alla disperazione, la stessa che prova anche la ragazza.\nFortunatamente interviene Marfisa, la quale dichiara a re Carlo che gi\u00e0 esisteva una promessa di matrimonio tra Ruggiero e Bradamante, come Rinaldo e altri paladini gi\u00e0 sostenevano da tempo. Nasce un dibattito a corte e in tutta la Francia sulla questione. E alla fine viene stabilito un duello tra Ruggiero e Leone per la mano di Bradamante. Leone pensava di farsi sostituire di nuovo, ma non riesce a trovare Ruggiero, peraltro ricercato anche dai suoi amici paladini . Il guerriero non sarebbe per\u00f2 stato ritrovato se non fosse stato per l'intervento della maga Melissa.\nCanto XLVI\nL\u2019autore dichiara di sentirsi come un navigante che abbia fatto un lungo viaggio, e che sta finalmente rientrando in porto, nel quale lo aspettano tutte le sue amiche e i suoi amici, che egli nomina accuratamente. Tra le varie dame, ed i numerosi cavalieri e personaggi politici, letterati, artisti etc., l'Ariosto menziona anche Giulio Camillo, autore del Teatro della Memoria. In totale, il poeta dedica 16 stanze, ovvero pi\u00f9 di centovento versi, a questo \"catalogo\" di amiche ad amici. Quindi, l'autore riprende e conclude la trama dell\u2019opera.\nMelissa guida il cavallo di Leone verso la fitta selva in cui si trova Ruggiero, che ha deciso di morire di fame e sta piangendo disperato per amore di Bradamante. Leone, non conoscendo l'identit\u00e0 del cavaliere suo amico, gli chiede quale sia il motivo di tanta disperazione: Ruggiero, dopo essersi a lungo schermito, gli rivela il suo nome, e come abbia dovuto combattere contro la propria amata Bradamante, che andr\u00e0 in sposa proprio a lui, a Leone. Contro ogni aspettativa Leone reagisce confermando il bene che gli vuole e lo aiuta a tornare in forze. Inoltre, colpito da quella vicenda, e dal senso dell\u2019onore di Ruggiero, gli lascia Bradamante. I due tornano dove era acquartierato Carlo con l\u2019esercito cristiano: grande \u00e8 la gioia del sovrano e dei paladini Orlando, Rinaldo e di tutti gli altri nel ritrovare Ruggiero. Le nozze vengono finalmente celebrate in pompa magna, ma ad un tratto si presenta Rodomonte che sfida in un duello all'ultimo sangue Ruggiero, reo di aver rinnegato la sua fede. \u00c8 l\u2019ultimo ostacolo sulla strada della felicit\u00e0 di Ruggiero e Bradamante. Dopo un lungo e sanguinoso combattimento, alla fine il guerriero pagano viene sconfitto e ucciso da Ruggiero. Il poema si conclude con la discesa all'inferno dell'anima \"sdegnosa (...) si altiera al mondo e si orgogliosa\" dell'ucciso.\nEpisodi principali e possibili interpretazioni.\nLa fuga di Angelica.\nAngelica, approfittando dello scompiglio nel campo di Carlo Magno dove \u00e8 tenuta in custodia, scappa nel bosco. Rinaldo, seguendo le tracce del suo cavallo che lo portano verso Angelica, incontra Ferra\u00f9 (un cavaliere pagano che come tanti altri aspira ad Angelica) e tutti e due, dopo aver combattuto per un po', cercano la principessa seguendo percorsi diversi nel bosco. Ferra\u00f9 si perde e cerca l'elmo in un fiume. Angelica si riposa dietro un cespuglio, e dall'altra parte \u00e8 sdraiato Sacripante, anche lui innamorato di Angelica. Angelica si accorge della sua presenza e approfitta del suo amore per farsi aiutare nella fuga.\nLa fuga di Angelica \u00e8 il nucleo fondante sul quale viene costruita tutta la complessa struttura del Furioso: da una parte rappresenta l'avvio del movimento, un punto che si muove nello spazio e che parte da un altrove lontano (posto fuori dal poema - non a caso Angelica \u00e8 un'invenzione di Boiardo), dall'altra \u00e8 l'emblema della condizione di incompletezza che avvolge i cavalieri, della estenuante ricerca della soddisfazione, del vano desiderio. L'incontro con i cavalieri nel canto I, e quindi anche il disvelamento della loro dimensione e del ruolo che ricoprono nel poema, avviene sempre per mezzo di questo progressivo allontanamento.\nL'isola di Alcina.\n(VI, 17 - VIII, 21) Ruggiero arriva con l'Ippogrifo (un cavallo alato) su un'isola incantata, popolata da piante e rocce parlanti. Ruggiero parla con un mirto che in realt\u00e0 \u00e8 Astolfo, che \u00e8 stato trasformato in pianta da Alcina. L'isola \u00e8 abitata da tre fate: Alcina e Morgana che rappresentano il vizio e Logistilla che rappresenta la virt\u00f9. Ruggiero vuole andare nel regno di Logistilla ma Alcina cerca di sedurlo: tutti gli amanti di Alcina vengono poi trasformati in piante (come Astolfo) o pietre. Mentre Ruggiero aspetta Alcina per passare una notte con lei, arriva Melissa (una maga buona) con un anello magico che rompe l'incantesimo di Alcina e la fa apparire con le sue vere sembianze: brutta e vecchia. Ruggiero scappa verso Logistilla che vive in un mondo virtuoso.\nMandricardo rapisce Doralice.\nDoralice sta andando nel luogo dove deve sposarsi con Rodomonte. Viaggia attraverso il bosco, con le sue guardie e a un certo punto si avvicina Mandricardo, Re di Tartaria, che sa che Doralice \u00e8 una donna molto bella. Mandricardo chiede alle guardie di poterla vedere, ma esse non glielo permettono, cos\u00ec le uccide tutte, vede la donna, se ne innamora e la porta con s\u00e9 sul suo cavallo, e dopo la convince che egli \u00e8 l'uomo giusto per lei.\nIl palazzo incantato di Atlante.\nIl palazzo di Atlante \u00e8 forse l'immagine pi\u00f9 rappresentativa del poema; un labirinto dove i cavalieri restano intrappolati, in un vorticoso meccanismo di specchi e di inseguimento di immagini vane e inafferrabili. Tutto il canto XII \u00e8 costruito attraverso una fitta rete di richiami intertestuali: sia nel parallelo tra Orlando e Ruggiero, entrambi impegnati in una vana inchiesta amorosa, sia nei rimandi al primo canto del poema.\nRuggiero giunge nel castello dopo aver perso Angelica, all'inseguimento della vana immagine di Bradamante; Orlando crede di vedere Angelica portata via da un cavaliere sconosciuto. Proprio la donna amata dal paladino render\u00e0 per un momento vano anche l'incanto di Atlante nella sua reale apparizione, liberando dal meccanismo lo stesso Orlando, Sacripante e Ferra\u00f9 (come si pu\u00f2 notare riproposizione dello stesso schema dell'apertura della narrazione). Gli altri cavalieri (compreso Ruggiero) rimarranno imprigionati fino alla successiva liberazione da parte di Astolfo, ancora una volta grazie all'ausilio della magia e del libro che scioglie tutti gli incantesimi donato da Logistilla al duca d'Inghilterra.\nLa follia di Orlando.\nOrlando vaga per il bosco e legge su un albero delle scritte incise nella corteccia, in cui insieme al nome di Angelica c'\u00e8 un altro nome: Medoro, il giovane saraceno di cui Angelica si \u00e8 invaghita, ricambiata. Orlando, convinto che Angelica sia innamorata di lui, pensa che Medoro sia un nome usato da lei per alluderlo. Va in una grotta e trova una poesia scritta dallo stesso Medoro in arabo, lingua che Orlando conosceva benissimo, in cui narrava l'amore per Angelica. Orlando comincia ad avere pensieri sempre pi\u00f9 strani, e quando va a chiedere ospitalit\u00e0 per la notte presso un anziano pastore, egli, per alleviare la tristezza di Orlando stesso, gli racconta che sul letto in cui Orlando sta dormendo, Angelica e Medoro hanno consumato la loro passione amorosa dopo essersi innamorati.\nQuando Orlando vede il bracciale d'oro che Angelica aveva regalato al pastore per ripagare l'ospitalit\u00e0, essendo lo stesso bracciale regalato alla bella da Orlando stesso l'ultima volta che si erano visti, impazzisce e si mette a distruggere tutto ci\u00f2 che trova sul suo cammino. \nInfine si spoglia dell'armatura e dei vestiti e, esausto, si sdraia per terra nel bosco senza dormire e mangiare per tre giorni.\nMorte di Zerbino e Isabella.\nZerbino ed Isabella si sono da poco ritrovati, ma il principe perisce in uno scontro con Mandricardo. Isabella vuole farsi monaca dopo la morte del suo amato, e va da un eremita. Rodomonte, colpito dalla bellezza di Isabella, uccide l'eremita e trascina via la donna. Isabella, che preferisce morire piuttosto che piegarsi alla violenza di Rodomonte, gli chiede di colpirla con la spada sul collo per vedere se una finta bevanda dell'invulnerabilit\u00e0 che ella aveva bevuto funziona. Rodomonte la uccide cos\u00ec con la spada; Isabella muore pronunciando come ultima parola il nome dell'amato. Il re saraceno, intenerito dal gesto di amore estremo, decide di trasformare la chiesetta del villaggio in un monumento funebre in onore di Isabella e Zerbino. Fa costruire anche un ponte senza protezioni e promette di adornare il sepolcro con le armi di tutti i cavalieri che oseranno attraversarlo.\nAstolfo sulla luna.\nAstolfo, in groppa all'Ippogrifo, vola a Nubia, una citt\u00e0 tutta d'oro, dove vive il re Sen\u00e0po, vittima di una maledizione (\u00e8 cieco e tormentato da uccellacci con il volto di donna, le arpie). Astolfo, dopo aver rotto la maledizione, si reca sulla luna con il carro di Elia per riprendere l'ampolla che contiene il senno di Orlando, e trova anche l'ampolla contenente il suo. Quindi consegna la boccetta ad Orlando che ne aspira il contenuto e finalmente rinsavito potr\u00e0 aiutare Carlo Magno a vincere la guerra contro i saraceni.\nI Cinque Canti.\nTra il 1518 e il 1519 (ma la datazione \u00e8 controversa) l'autore elabor\u00f2 cinque canti che ruotano intorno al traditore Gano di Maganza. Questo frammento, lacunoso e incompleto, non sar\u00e0 mai utilizzato da Ariosto, n\u00e9 come \"giunta\" al Furioso, n\u00e9 come possibile esordio di un nuovo poema.\nI \"Cinque canti\" furono pubblicati postumi nel 1545, in appendice ad un'edizione curata da Virginio Ariosto, figlio del poeta, per i tipi di Paolo Manuzio e ripubblicati, emendati di alcune lacune, nel 1548 per conto dell'editore Giolito. Dei \"Cinque canti\" esiste anche un manoscritto, di probabile mano di Giulio di Gianmaria Ariosto, risalente alla met\u00e0 del Cinquecento, che riporta un'ottava iniziale altrimenti ignorata da entrambe le stampe. Questo manoscritto per\u00f2, pur con qualche modifica nell'ordine delle ottave e con qualche sciatteria linguistica, per lo pi\u00f9 imputabile al copista, riporta il medesimo testo pubblicato precedentemente.\nPersonaggi ricorrenti.\nNon si pu\u00f2 poi non parlare delle armi dei paladini: Fusberta, la spada di Rinaldo, \"che taglia s\u00ec, che par che rada\"; e Durindana, spada di Orlando.\nCaratteristiche dell'opera.\nIl poema si presenta esplicitamente come una \"gionta\", ossia come una continuazione dell\"Orlando innamorato\" di Matteo Maria Boiardo, da cui per\u00f2 si discoster\u00e0 in maniera evidente gi\u00e0 a partire dai presupposti ideologici, storici e culturali. L'atteggiamento del conte Boiardo e di Ariosto rispetto al mondo della cavalleria \u00e8 profondamente divergente: l\"Innamorato\" era rappresentazione di un insieme di valori prettamente umanistici, di un'energica pulsione di un uomo che si era appena posto al centro dell'universo e che aveva quindi la possibilit\u00e0 di comandare tutte le forze del mondo. Il poema boiardesco non ha l'aspirazione alla completezza dell'Ariosto, il maturo riconoscimento del limite di una relativit\u00e0; piuttosto una forte spinta propositiva sui nuovi valori umanistici della cortesia, inseriti nel mondo cavalleresco. Il duello di Orlando e Agramante tra il XVIII/XIX canto, ad esempio, diventa il fulcro di una discussione sostanziale su un nuovo modello etico. All'attualizzazione, cio\u00e8 all'inserimento del sistema etico umanistico all'interno del mondo cavalleresco, si sovrappone anche il rimpianto per i tempi andati: la brusca interruzione del poema, con l'invasione dei \"barbari\" francesi nel 1494, \u00e8 in questo senso uno spartiacque deciso, un evento tragico la cui valenza simbolica non pu\u00f2 non incidere sul destino dell'Italia, della sua letteratura e - in particolare - sullo svolgimento del poema interrotto.\nL\"Orlando furioso\" raccoglie questa eredit\u00e0 trasformando il mondo cavalleresco/cortese di Boiardo in un pi\u00f9 ambizioso progetto di descrizione della complessit\u00e0 umana. L'immagine del cavaliere diventa pi\u00f9 astratta, pi\u00f9 lontana dal reale, e dalla consapevolezza di questo distacco nasce il meccanismo dell'ironia, come una forza che discute il fondamento stesso della realt\u00e0 (a questo proposito si veda il discorso sui poeti menzogneri contenuto nel XXXV canto, vera e propria dichiarazione di poetica che si realizza nel discorso di S. Giovanni ad Astolfo).\nL'operazione di discussione sulla e della realt\u00e0, che ha degli evidenti presupposti umanistici (si pensi ad esempio alla filologia di Lorenzo Valla, operazione tutta v\u00f2lta ad una ricostruzione scientifica che sfida il principio di autorit\u00e0), porta al definitivo svuotamento dell'originario scontro tra pagani e cristiani: la guerra, uno dei pochi fili rossi che \u00e8 possibile tracciare con facilit\u00e0 all'interno del poema, non racchiude un'opposizione etica/ideologica tra due schieramenti come nella Chanson de Roland. Sulla dimensione epica comunque presente, se non altro come polarit\u00e0 dialettica (e basti considerare la prima ottava del poema), s'instaurano le infinite vie del romanzo, delle quali la tecnica dell'intreccio \u00e8 immagine stilistica: al filone principale delle armi si mischiano gli amori, secondo un'operazione gi\u00e0 boiardesca. All'eroe epico destinato alla vittoria proprio in quanto difensore di un'ideologica superiorit\u00e0 rispetto al nemico si sostituisce il cavaliere innamorato del Boiardo, ma solo ad un primo superficiale livello. Ariosto non pu\u00f2 accontentarsi di arrivare a questo punto, e infatti spinge il proprio punto di vista letterario a complicare il meccanismo dell'innamoramento fino al paradosso: da una parte portando Orlando alla pazzia, alla condizione animalesca, a spogliarsi delle sue prerogative di cavaliere; dall'altra riprendendo e assolutizzando l'idea portante del romanzo medievale, il cavaliere alla ricerca della propria identit\u00e0, da ritrovare dopo una \"prova\".\nI personaggi del \"Furioso\" sono sempre alla ricerca (\"qu\u00eate\") di qualcosa: la donna amata, l'avversario da battere, il cavallo perduto, l'oggetto rubato; e in questa perenne ricerca, di volta in volta favorita o frustrata dal caso o dalla magia, si vede agire l'uomo del Rinascimento proteso alla realizzazione delle proprie capacit\u00e0. Alla possibilit\u00e0 di completamento e di soddisfazione del desiderio, tuttavia, si sostituisce la consapevolezza di un'impossibilit\u00e0: ogni ricerca rimane sospesa, frustrata, ogni via nuova impedita, ogni sentiero interrotto. Angelica \u00e8 figura emblematica di questo meccanismo, di un continuo movimento vano che ha il suo contraltare nell'errare del poeta insieme ai personaggi, nella fatica dell'Ariosto quando si tratta di raccogliere e chiudere in un'unit\u00e0 la molteplicit\u00e0. Come fa notare Marco Santoro:\nAngelica \u00e8 dunque l'immagine emblematica di un meccanismo che \u00e8 alla base di tutte le forze che regolano il Furioso: tutti i personaggi sono alla ricerca di qualcosa. La dinamica dell'inchiesta cavalleresca ereditata dal romanzo medievale, incentrata sul cavaliere alla ricerca dell'occasione per misurare la propria identit\u00e0 (\"prova\") in vista anche della successiva realizzazione dell'amore, si trasforma ironicamente in un vorticoso cammino senza soluzione, nella follia dell'eroe principale, in un intreccio senza fine di storie che raccontano il vuoto e l'incompiutezza della figura del cavaliere. La narrazione dell'impresa dell'eroe diventa quindi riflessione sui valori di una civilt\u00e0 in crisi, piacere della narrazione infinita, astrazione e idealizzazione della societ\u00e0 rappresentata. \nLe innovazioni stilistiche, il meccanismo dell'intreccio (entrelacement) che prevede il parallelo snodarsi di vicende tutte diverse e parallele, la concezione dello spazio e del tempo risentono tutti di questo processo di distanziamento di cui \u00e8 simbolo la figura dell'autore sempre al di fuori rispetto alla narrazione, seppur in molti casi posta in collegamento con le profonde tematiche del poema (si pensi solamente all'innamoramento/follia di Orlando e all'immediato richiamo alla condizione del poeta). \nIl mondo dell\"Orlando Furioso\" \u00e8 un mondo dominato da forze incontrollate che sfuggono al controllo della ragione, e di cui la follia dell'eroe principale \u00e8 segnatamente emblema; il ruolo della magia, oltre che un brillante meccanismo narrativo e un richiamo alla tradizione romanza, si carica in Ariosto di un connotato pi\u00f9 amaro, proprio perch\u00e9 - come del resto la celebre ironia ariostesca - si sviluppa sulla consapevolezza di un limite ideologico, storico, e addirittura politico. La crisi del mondo ferrarese e dell'universo rinascimentale italiano, che porter\u00e0 con s\u00e9 anche la progressiva scomparsa dell'egemonia italiana come grande riferimento culturale dell'Occidente, condiziona l'atteggiamento ideologico del poeta e la struttura dell'opera. Alla vanit\u00e0 della ricerca dei personaggi, infatti, corrispondono l'ambiguit\u00e0 di Ariosto all'interno del testo, che ricopre posizioni spesso apparentemente contraddittorie, e anche la continua perfettibilit\u00e0 del poema, sia dal punto di vista linguistico (la revisione sotto il magistero bembiano), sia dal punto di vista strutturale (le tre edizioni e la produzione dei \"Cinque canti\").\nAnche all'interno della concezione dello spazio, che vede l'alternanza tra il presunto centro narrativo della guerra cristiana contro i pagani e le varie peregrinazioni dei personaggi, alcuni luoghi del testo assumono strutturalmente i connotati di emblema di tutto il poema. Cos\u00ec \u00e8 il castello di Atlante del XII canto (che si ritrover\u00e0 anche, in altra ma simile modalit\u00e0, pi\u00f9 avanti), luogo principe della ricerca vana, dove tutti i personaggi rincorrono l'oggetto della propria ricerca: l'inseguimento vano del loro desiderio insoddisfatto.\nLa stesura travagliata del poema, che ha visto come si diceva tre edizioni, ha anche portato progressivamente con s\u00e9 un diverso approccio al testo da parte dell'autore; alle modifiche strutturali corrisponde anche una diversa concezione del mondo, pi\u00f9 pessimista e matura, che si ritrova negli episodi aggiunti.\nIn tutto questo complesso sistema, macchina narrativa inesauribile, s'innesta anche il tema amoroso, principale parallelo tra l'autore e i personaggi, e anche causa principale della follia che aleggia sul poema. Inoltre, il tema amoroso viene presentato in tutte le sue sfaccettature, secondo un principio di corrispondenza di opposizioni mai completamente risolte che \u00e8 comune a molte altre sfere semantiche del Furioso: gli amori tra Zerbino e Isabella, Olimpia e Oberto, Brandimarte e Fiordiligi, Orlando/Rinaldo e Angelica, Bradamante e Ruggiero sono tutti diversi. \nInsieme alla discussione sull'amore e sulle sue diverse manifestazioni, si ripresentano motivi cari alla tradizione epica classica e medievale, come l'amicizia salda fino alla morte (Orlando e Brandimarte; Cloridano e Medoro), l'opposizione tragica tra eroe fatato e invulnerabile e cavaliere puramente mortale, la dimensione eroica del combattente senza paura (Rodomonte). A differenza dell\"Orlando Innamorato\", nel poema ariostesco ogni personaggio \u00e8 portatore di un desiderio: che lo lega al proprio destino, lo imprigiona e, di fatto, gli toglie il senno. \u00c8 il desiderio a muovere ogni cosa: per una donna, per un uomo, ma anche per una spada, un cavallo o le armi di Ettore di Troia contese fra i paladini.\nVero e proprio altro mondo, luogo specchio del regno terrestre, \u00e8 l'emisfero lunare raggiunto da Astolfo, dove si trova il senno di Orlando insieme a tutte le altre cose che gli uomini smarriscono: fama, gloria terrena, voti, preghiere, amori, vani desideri e vani progetti. La civilt\u00e0 rinascimentale, \u00e8 stato notato, ha raggiunto un pieno equilibrio spirituale e sorride con saggezza e agli abbandoni dell'animo umano e alle sue debolezze. Tuttavia, meccanismo che \u00e8 alla base di operazioni letterarie diversissime come quelle di Machiavelli e Guicciardini, la trama \"labirintica\" diventa denuncia di un mondo dominato dalla presenza costante dell'imponderabile \"Fortuna\" (il \"caso\"), figura della \"crisi della concezione rinascimentale di una realt\u00e0 naturalmente armoniosa e dominabile dall'intelligenza e dall'azione umana\". Il \"Furioso\", interpretato come poema dell'armonia sin dalla celebre affermazione crociana, mostra al suo interno anche una forza corrosiva sulla capacit\u00e0 dell'uomo di essere artefice del proprio destino: la discussione sul rapporto con la Fortuna, simbolo dell'imprevedibile, vero e proprio topos del Rinascimento, fa breccia anche nei potenzialmente infiniti fili narrativi del libro che di quella civilt\u00e0 \u00e8 stato sintesi e capolavoro.\nElemento caratterizzante dell'opera \u00e8 certamente l'armonia nonostante la ricchezza di vicende, che vengono abilmente intrecciate dall'autore in un insieme di episodi, dove i personaggi si incontrano e si separano a seconda degli eventi della grande guerra tra musulmani e cristiani che fa da sfondo all'intero poema.\nL'ideale armonico di Ariosto.\nNonostante la struttura, per cos\u00ec dire, \"aperta\" e la tecnica narrativa fondata su una narrazione policentrica, l'impressione che si ricava dalla lettura del \"Furioso\" non \u00e8 certo quella di un caos disomogeneo, n\u00e9 a livello narrativo, n\u00e9 a livello ideologico. Questo perch\u00e9 su tutto domina, come si diceva, la sapiente opera di armonizzazione di Ariosto.\nA creare nel poema l'immagine di un ordine armonico ed equilibrato concorrono un disegno organizzativo rigoroso (legato al principio, caro ad Ariosto, di unit\u00e0 nella molteplicit\u00e0), le bilanciate architetture compositive (fondate anche su simmetriche geometrie tra i vari canti) e, soprattutto, la scelta linguistica e metrica di Ariosto. Il ritmo dell'ottava ariostesca, in particolare, \u00e8 di una fluidit\u00e0 impareggiabile: \u00e8 lontano dalla monotonia caratteristica dei cantari cavallereschi e del poema di Boiardo, e ha ben poco in comune con la bizzarria ritmica dell'ottava di Pulci; come ha fatto notare Italo Calvino, \u00abnell'ottava Ariosto ci si rigira come vuole, ci sta di casa, il suo miracolo \u00e8 fatto soprattutto di disinvoltura\u00bb.\nL'ironia.\nNel poema le vicende, l'ambiente, i personaggi appartengono al mondo della fantasia. Il contatto con la realt\u00e0 degli uomini, dei sentimenti, della societ\u00e0 rinascimentale avviene attraverso un uso sapiente dell'ironia. Essa, da semplice figura retorica che comunica il contrario di ci\u00f2 che superficialmente dice, diventa strumento per la scoperta della contraddittoriet\u00e0 del reale e dei limiti dell'uomo. Gi\u00e0 nelle ottave del Proemio emerge in due modi, come autoironia (il poeta si dichiara pazzo per amore come Orlando, e capace solo di offrire al suo signore una povera \u00abopera d'inchiostro\u00bb) e come velata critica al cardinale Ippolito d'Este, presentato come mente elevata occupata in \u00abalti pensieri\u00bb.\nAll'avviarsi della narrazione, sono subito riconoscibili (canto primo) esempi di \"ironia delle cose\" o ironia oggettiva; il pi\u00f9 evidente \u00e8 forse dato dall'inaspettata sconfitta del prode guerriero Sacripante per opera dell'\u00abalto valor/ d'una gentil donzella\u00bb (Bradamante). Ma, nello stesso canto, si riconosce un altro uso assai importante dell'ironia: Angelica, per farsi aiutare da Sacripante, dichiara di aver conservato intatta la propria verginit\u00e0. E subito interviene l'Ariosto a commentare: \u00abForse era ver, ma non per\u00f2 credibile / a chi del senso suo fosse signore [...] ]\u00bb. In questo modo, il poeta induce il lettore a prendere le distanze e a collocarsi criticamente rispetto a ci\u00f2 che i personaggi dicono o fanno. Una terza forma d'ironia si pu\u00f2 identificare nei vari modi in cui i vari personaggi, paladini, principesse, e cos\u00ec via (fanno eccezione solo persone particolarmente nobili d'animo come Brandimarte e Fiordiligi, Leone di Bisanzio, Cloridano, Medoro, Zerbino, Isabella e alcune figure minori) si ritrovano in situazioni tutt'altro che eroiche, anzi decisamente \"basse\" o comiche: il culmine \u00e8 raggiunto dalle azioni bestiali e grottesche di Orlando impazzito, trasformato in una furia cieca, al punto che, incontrandola per caso, non riesce a riconoscere Angelica, la donna che tanto aveva desiderato di ritrovare. \nIl senno di Orlando finisce sulla luna con tutte le altre cose che gli uomini smarriscono. Tutto ci\u00f2 che sulla terra pi\u00f9 affascina ed impegna rivela lass\u00f9 la propria inutilit\u00e0, in quanto gli uomini si sono concentrati solo sulla loro realizzazione, dimenticando che la vita ha e vuole altro.\nIl poema, che manifesta la concezione rinascimentale della vita, presenta quindi una \"qu\u00eate\" con una struttura circolare e un carattere illusorio; lo \"spazio\" con una dimensione terrestre e orizzontale; il \"tempo\" con una dimensione cronologica non lineare; l\"opposizione tra virt\u00f9 e caso\" rappresentata con una visione laica e pessimista.\nLa critica alle armi da fuoco.\nLudovico Ariosto nel poema narra l'effetto della prima diffusione dell'archibugio, arma che all'epoca veniva considerata frutto dell'ingegno del diavolo, lo \"abominoso ordigno\" capace di spostare le sorti di una guerra a vantaggio di chi lo possedesse. Nel poema l'archibugio \u00e8 destinato a finire sul fondo del mare, tanto diabolica era la sua origine e tanto funesto ed efficace era il suo utilizzo in guerra.\nLa fortuna dell'opera.\nPrima grande opera della letteratura moderna a essere pensata per la stampa, l\"'Orlando Furioso\" ebbe immediatamente un grande successo attestato dalle 36 ristampe avvenute in meno di un decennio dopo la pubblicazione della versione definitiva nel 1532, e conobbe numerose traduzioni in varie lingue nello stesso Cinquecento e nei secoli successivi.\nA lungo l\"'Orlando Furioso\" fu letto come opera prevalentemente di evasione. Dobbiamo a Hegel, nell'Ottocento, l'interpretazione del \"Furioso\" in chiave di critica dei valori della cavalleria, come testo perci\u00f2 che segna l'analisi e la consapevolezza della fine di un'epoca storica, il Medioevo, con tutto ci\u00f2 che esso significava.\nI Dodici Canti.\nCome possibile seguito del \"Furioso\", o come possibile sua imitazione, vengono scritti in un'epoca immediatamente posteriore, ma piuttosto incerta, i \"Dodici Canti\". L'autore, anonimo, probabilmente era un abitante di Urbino, oppure un cortigiano dei Montefeltro d'Urbino. La lingua non \u00e8 perfettamente toscana, ma pi\u00f9 dialettale. Il poeta attinge a piene mani da frasi e famosi versi dei due poemi, l\"Orlando Innamorato\" e l\"Orlando Furioso\": basti pensare al famoso incipit del Furioso ricalcato interamente in quello dei Dodici Canti. Ogni canto contiene circa 120 o 130 ottave, ma il poeta lasci\u00f2 il lavoro incompiuto al dodicesimo canto. Si pens\u00f2 ad una possibile attribuzione a Luigi Alamanni, che \u00e8 tuttavia da escludere con ogni probabilit\u00e0 a causa della profonda differenza di stile e di lingua con i poemi di quest'ultimo (\"Giron Cortese\" e l'incompiuto \"Avarchide\") e con la materia trattata (un poeta segue il ciclo bretone con al centro degli episodi la guerra, l'altro si ispira al ciclo carolingio ricalcando appunto il modello lirico e amoroso ariostesco e boiardesco).\nRinaldo Ardito.\nNell'Ottocento vengono stampate per l'ultima volta alcune edizioni contenenti alcuni lacunosi e interrotti frammenti tratti da un autografo di Ariosto, contenenti ottave di dubbia attribuzione. Alcune lezioni e troncamenti irregolari non sono mai usati dall'Ariosto, ma vengono usati qui. avvenuti al tempo della maturit\u00e0 del poeta. Eventuali intrecci con il \"Furioso\" o con i \"Cinque Canti\" sono ancora dubbi: riguardano gli stessi personaggi e probabilmente la stessa guerra, ma il loro utilizzo e la loro funzione nel contesto sono sconosciuti, essendo anche testi di difficile reperimento e molto frammentati. Il titolo loro convenzionalmente attribuito \u00e8 dovuto ad uno dei frammenti pi\u00f9 lunghi in cui Rinaldo si traveste da pagano per penetrare nelle difese dei Mori. \nIl Novecento.\nUn grande omaggio all\"'Orlando Furioso\" lo si deve a Italo Calvino, che non solo ne cur\u00f2 una versione da lui in parte sintetizzata, ma che ai temi e alle vicende degli eroi di Ariosto si riallacci\u00f2 nel ciclo di romanzi \"I nostri antenati\".\nPio Rajna pubblic\u00f2 un volume, \"Le fonti dell'Orlando Furioso\", che ne studia la discendenza dalle molte opere letterarie di materia cavalleresca che lo precedettero.\nIl filosofo e critico Benedetto Croce forn\u00ec una lettura nuova dell'opera, rifiutando anche lui l'idea di un poema d'evasione e sottolineando la sua funzione di grande affresco di un'epoca, vista nei suoi aspetti positivi e negativi."}
{"id": "2083536", "revid": "33689", "url": "https://it.wikipedia.org/wiki?curid=2083536", "title": "G-Force", "text": "G-Force (forza g in lingua inglese) pu\u00f2 riferirsi a:"}
{"id": "2083537", "revid": "834", "url": "https://it.wikipedia.org/wiki?curid=2083537", "title": "G Force", "text": ""}
{"id": "2083539", "revid": "1776051", "url": "https://it.wikipedia.org/wiki?curid=2083539", "title": "'Ndrina Araniti", "text": "La 'ndrina Araniti \u00e8 una cosca malavitosa o 'ndrina della 'ndrangheta calabrese che opera a Sambatello (Reggio Calabria).\nOrganizzazione.\nMembri\nContribuisce alla costruzione della Santa e diventa insieme a Paolo De Stefano e Don Mommo Piromalli santista. Fu anche un appartenente alla massoneria. Viene condannato all'ergastolo per essere il mandante dell'omicidio di Lodovico Ligato."}
{"id": "2083542", "revid": "767487", "url": "https://it.wikipedia.org/wiki?curid=2083542", "title": "Love of My Life (An Ode to Hip-Hop)", "text": "Love of My Life (An Ode to Hip-Hop) \u00e8 un brano musicale R&amp;B/Hip hop della cantautrice statunitense Erykah Badu, scritto dalla stessa insieme al rapper Common, ospite del brano, a Madukwu Chinwah, Robert Ozuma, James Poyser, e Glen Standridge, e prodotto da Raphael Saadiq. Il brano \u00e8 stato composto appositamente per la colonna sonora del film \"Brown Sugar\", ed \u00e8 stato pubblicato nella seconda met\u00e0 del 2002 come singolo portante della stessa. Il singolo \u00e8 arrivato alla posizione numero 1 della Billboard Hot R&amp;B/Hip-Hop Songs, dove \u00e8 rimasto stabile per otto settimane consecutive tra fine 2002 inizio 2003, ed \u00e8 entrato nella top10 della Billboard Hot 100. Il pezzo ha ottenuto molte nomination e diversi premi, tra cui un Grammy nella categoria Best R&amp;B Song.\nComposizione e testo.\nLa canzone condivide con il film per cui \u00e8 stata scritta, con il video e con \"Act Too (The Love Of My Life)\" dei The Roots (presente nella stessa colonna sonora) e \"I Used to Love H.E.R.\" di Common (singolo del 1994) un tema comune: la personificazione dell'Hip-Hop. Costruita da Raphael Saadiq su una base hip hop forte, la canzone vede cos\u00ec come protagonista l'hip hop nei panni di un ragazzo conosciuto da Badu durante la prima adolescenza, descritto come se fosse il primo amore. Nel testo la cantante ricorda di come questi le abbia dato appoggio con i suoi testi e le sue parole, nonostante sapesse di non essere l'unica per lui. Nella sua strofa Common interpreta il ragazzo in questione, ovvero l'Hip-Hop, e descrive come abbia conquistato Erykah. Nelle composizioni di Common e dei The Roots invece l'Hip-Hop viene personificato in una donna.\nVideo.\nBadu ha diretto il video del singolo con l'aiuto di Chris Robinson, con il quale ha creato un videoclip ricchissimo di scene e di colori vividi. Il video, che \u00e8 una dichiarazione d'amore all'Hip-Hop proprio come il brano, riporta la cantante alle sue radici, e mostra l'evoluzione del genere dalla sua nascita fino al presente. Si apre con un graffito sullo schermo nero che dice \"Once upon a time on the planet somewhere a boombastic beat was born...Let's call her Hip Hop..\", ovvero \"Tanto tempo fa da qualche parte sul pianeta \u00e8 nato un ritmo rimbombante...Chiamiamola Hip Hop..\". Viene usato il pronome femminile \"her\" perch\u00e9 l'hip hop viene personificato in una donna. La prima scena ad apparire, e che far\u00e0 da filo conduttore fino alla fine del video, mostra la cantante in una sorta di bottega in cui sono esposti vari oggetti e cimeli legati alla storia dell'Hip-Hop, alcuni dei quali sono tenuti anche in vasetti sotto spirito: catene d'oro, scarpe, registratori di audiocassette, maschere del mixer, bombolette spray ecc. In questa scena la cantante indossa un turbante color sabbia ed ha una striscia di trucco azzurra che parte dal labbro inferiore fino a percorrere tutto il collo.\nLa scena seguente viene introdotta tramite uno zoom che penetra in un vaso esposto da Erykah, dando inizio alla storia che mostra le varie fasi vissute dall'Hip-Hop. Compare quindi la consueta scritta introduttiva \"A story by Erykah Badu\", che segue lo stile dei graffiti cos\u00ec come la scritta iniziale. Tramite un movimento di macchina che sfrutta una gru, si entra nella camera da letto di Erykah ragazzina, che imbraccia un enorme stereo da portare in giro, come facevano i ragazzi negli anni ottanta. Qui la cantante ha i capelli raccolti ai lati, e indossa una maglietta azzurra che porta davanti la scritta \"Hip Hop\" e dietro \"Planet Rock\", inoltre indossa lunghissimi stivali di colore viola con rifiniture, lacci e cerniere di colore rosa brillante, e che finiscono in zeppe altissime, queste calzature donano al \"look\" di Erykah un tono decisamente spaziale, come i lunghi bracciali argento e celesti che porta ai polsi. Tutta la scena, insieme all' enorme graffito sulla parete \u00e8 un chiaro tributo al cult movie del 1983 Wild Style, e quando l'artista si mette lo stereo in spalla, si sente il frastuono di un beat hip hop tipicamente degli inizi del genere.\nNella scena seguente la cantante arriva sul tetto del palazzo, in un \"look\" completamente diverso: tuta viola e scarpe da ginnastica bianche, entrambi dell'Adidas, maglietta bianca con la scritta dorata \"Hip Hop\", pelliccia grigia, guanti, cappello in pelo bianco e i lunghi capelli dalle sfumature violette tenuti in treccine sciolte. Qui Erykah si esibisce in una gara di break dance con Crazy Legs (Membro della leggendaria Rock Steady Crew). La scena viene interrotta da un operatore che segna il ciak.\nDopo il primo ritornello l'audio viene interrotto, per introdurre una sequenza in cui appare MC Lyte in un cameo, mentre rappa insieme a degli amici in uno scantinato. Erykah, che nel frattempo ha cambiato abiti e ha indossato basco rosa, pesante catena d'oro e giacchetta sportiva azzurra, li raggiunge e inizia ad esibirsi in un freestyle, aiutandosi battendo il pugno sul muro, che lascia tutti sbalorditi. L'audio riparte con Common che esegue una brevissima strofa rap, seduto su degli scalini mentre gli passa a fianco la cantante. Qui il rapper indossa enormi occhiali a mascherina, cappello e giacca di pelliccia.\nNella scena successiva, che rappresenta un omaggio all' Hip Hop politicamente impegnato, la cantante appare vestita seguendo un \"look\" tipicamente afrocentrista, che prevede maglietta rossa che porta sempre la scritta \"Hip Hop\", monile al collo con i colori della bandiera giamaicana, giacchetta verde militare e copricapo largo di lana solitamente indossato degli artisti raggae. Con questo nuovo \"look\" la cantante entra in una stanza dove un gruppo di attivisti (si possono notare tra gli altri il rapper Chuck D ed il regista Spike Lee) si trova intorno a un tavolo pianificando un'azione eversiva, i quali salutano l'artista col pugno alzato, e Badu risponde allo stesso modo. In questa scena si pu\u00f2 sentire in sottofondo un classico sample di fiato presente in Rebel Without a Pause dei Public Enemy. Uscita dall'edificio, la cantante si trova di fronte un uomo (che ripropone coreograficamente Fuck The Police degli N.W.A) nell'atto di fuggire, e viene arrestata da un poliziotto ritenuta responsabile del crimine da lui commesso. La cantante allora appare in una sequenza che la mostra esibirsi in una serie di foto segnaletiche con un cartello su cui \u00e8 scritto \"Hip Hop\".\nNella scena immediatamente successiva la cantante, con maglietta e pelliccia nere, cerchi alle orecchie, jeans attillati, stivali leopardati e cappello a falde larghe, entra ed attraversa una stanza dai toni violacei alla cui porta apre Lil' Flip, membro della Screwed Up Click, in questa scena la canzone subisce un Pitch Shifting ed il video mostra una percezione visiva alterata (tipica dell'assunzione di Purple Drank, un cocktail a base di sciroppo alla Codeina) come omaggio al genere Chopped 'n Screwed inventato dal compianto DJ Screw.\nUscita dalla stanza, partecipa al gioco dei dadi (tipico clich\u00e9 dei videoclip Rap/R'nB) in cui vince parecchi soldi, ma chiusasi la porta alle spalle si ritrova un intero staff di persone al suo seguito che la catapultano all'improvviso su un palco, sul quale deve esibirsi come disc jockey. La cantante improvvisa vari scratch e a un certo punto si rende conto che il pubblico \u00e8 formato esclusivamente da ragazzi bianchi vestiti secondo i vari generi dello stile hip hop: dopo il primo sgomento, scrolla le spalle e si butta tra il pubblico che la sostiene con le mani. In questa scena Badu esibisce una vistosa griglia argentata ai denti, ad ha un \"look\" dai colori molto pi\u00f9 vivaci: basco giallo e arancione, maglietta gialla, vari anelli e bracciali, pantaloni a scacchi arancio e gialli e enormi stivali dorati con la zeppa. Mentre la cantante si concentra sui piatti, Common \u00e8 tra il pubblico che esegue la sua strofa.\nBadu e Common si incontrano fuori dal locale, e mentre stanno per salire su uno scuolabus compare una scritta verde che ferma l'azione che dice \"He used to love H.E.R.\" (Era solito amarla), in riferimento al brano del rapper. Il conducente \u00e8 interpretato da Dj Kool Herc ritenuto da molti il fondatore della cultura Hip Hop. Quando parte, la cantante si sporge dal finestrino e viene mostrata la targa, su cui \u00e8 scritto \"Future\", verso il quale si immagina che si stia dirigendo lo scuolabus dell'Hip-Hop. Il video si chiude con Badu nella bottega iniziale che con una bomboletta scrive sullo schermo \"Brown Sugar\".\nIl video \u00e8 presente anche in una versione in cui vengono mostrate alcune scene del film\nRiconoscimenti.\n\"Love of My Life\" ha ricevuto un premio ai Grammy Awards del 2003 nell'ambita categoria Best R&amp;B Song; con tre nomination, si tratta del brano pi\u00f9 acclamato per la cantante ai Grammy in tutta la sua carriera. Gli \u00e8 stato anche assegnato un premio ai Lady of Soul Awards come \"Best Solo Single\", mentre il video musicale \u00e8 stato premiato ai BET Awards come \"Video of the Year\".\nLista completa delle nomination.\nIn Grassetto compaiono i titoli vinti.\nLa rivista \"Billboard\" ha inserito il brano tra le 100 canzoni R&amp;B/Hip-Hop di maggior successo degli anni 2000 alla posizione numero 40. La cantante \u00e8 presente nella stessa classifica anche alla posizione 49 con \"Bag Lady\".\nRicezione.\nIl singolo \u00e8 entrato nella Hot 100 il 7 settembre 2002 al numero 94, ed \u00e8 entrato in top40 abbastanza lentamente, due mesi pi\u00f9 tardi, il 9 novembre al numero 27. A gennaio 2003 \u00e8 entrato in top10, arrivando alla posizione numero 9, diventando il secondo singolo della cantante ed entrare nella top10 statunitense dopo \"Bag Lady\". Con 27 settimane passate in classifica, il singolo \u00e8 stato classificato alla posizione numero 78 nella classifica dei 100 singoli di maggior successo del 2003. Nella classifica R&amp;B il risultato \u00e8 stato di gran lunga pi\u00f9 soddisfacente. Entrato in questa classifica il 17 agosto 2002 al numero 71, il singolo \u00e8 entrato nella top40 velocemente, ed ha raggiunto la prima posizione il 28 dicembre, scalzando dal podio \"Work It\" di Missy Elliott e rimanendovi stabile per otto settimane di seguito per poi lasciarlo a \"Miss You\" di Aaliyah. La canzone ha speso nella classifica R&amp;B 40 settimane, con una permanenza che \u00e8 durata fino a maggio del 2003. Lo straordinario successo ottenuto tra 2002 e 2003 ha permesso al singolo di rientrare sia nella classifica dei 100 pezzi R&amp;B di maggior successo del 2002, che in quella del 2003: nella prima \u00e8 arrivato al numero 67, mentre nella seconda al numero 19.\nIl successo del singolo \u00e8 stato garantito da un massiccio passaggio in radio, che gli ha garantito la prima posizione anche nella Hot R&amp;B/Hip-Hop Airplay e la nona anche nella Hot 100 Airplay, mentre nelle classifiche dedicate esclusivamente alle vendite ha raggiunto la posizione 18 in quella R&amp;B e la 27 in quella pop."}
{"id": "2083547", "revid": "834", "url": "https://it.wikipedia.org/wiki?curid=2083547", "title": "Run for Cover (album)", "text": ""}
{"id": "2083552", "revid": "868986", "url": "https://it.wikipedia.org/wiki?curid=2083552", "title": "Run for Cover", "text": ""}
{"id": "2083553", "revid": "365417", "url": "https://it.wikipedia.org/wiki?curid=2083553", "title": "Asynchronous Serial Interface", "text": "L'Asynchronous Serial Interface, o ASI, (dall'inglese \"interfaccia seriale asincrona\") \u00e8 un formato di streaming dei dati, impiegato per i segnali televisivi digitali compressi, prevista dalle specifiche dello standard DVB. \u00c8 solitamente utilizzata per trasportare dati all'interno di un flusso \"MPEG-2 transport stream\" flussi di dati (MPEG-TS).\nAspetti tecnici.\nDal punto di vista elettrico, la ASI \u00e8 progettata per essere completamente compatibile con l'interfaccia SDI: collegamenti unidirezionali, segnale di 800 mV picco-picco e bitrate di 270 Mbit/s. Le strutture di instradamento e distribuzione gi\u00e0 esistenti possono essere utilizzate per entrambi i segnali.\nEsistono due formati di trasmissione comunemente usati dall ASI, uno a 188 byte (pi\u00f9 comune) e uno a 204 byte.\nUn pacchetto di 188 byte \u00e8 costituito da:\nLa lunghezza di 188 byte consente la compatibilit\u00e0 con la struttura ATM; Una cella ATM \u00e8\ninfatti costituita da 5 byte di header, 1 byte di servizio e 47 byte di carico utile, quindi quattro celle (4\u00d747 byte), corrispondono esattamente ai 184 byte del video attivo di un pacchetto del \"transport stream\".\nIl pacchetto di 204 byte comprende la struttura di 188 byte pi\u00f9 16 byte per la protezione del flusso tramite un codificatore Reed Solomon."}
{"id": "2083556", "revid": "211345", "url": "https://it.wikipedia.org/wiki?curid=2083556", "title": "Internet interplanetario", "text": ""}
{"id": "2083560", "revid": "767487", "url": "https://it.wikipedia.org/wiki?curid=2083560", "title": "Nadine - Un amore a prova di proiettile", "text": "Nadine, un amore a prova di proiettile \u00e8 un film del 1987, per la regia di Robert Benton.\nTrama.\nOrmai ben decisa a divorziare dal marito Vernon Hightower, per vivere occupandosi del figlio che deve nascere, la manicure Nadine pensa bene di eliminare prima le possibili conseguenze di uno sgradevole impiccio in cui si \u00e8 messa: aderendo alla richiesta del fotografo Raymond Escobar e per pochi dollari, aveva posato per lui, ma le foto, da pubblicitarie che dovevano essere, sono risultate del genere \"os\u00e9\". Quando per\u00f2 si reca una sera da Escobar per recuperare i negativi e restituire il danaro, l'uomo viene misteriosamente accoltellato nella stanza accanto. Nadine prende una busta con il suo nome e fugge spaventata, ma per errore non ha preso ci\u00f2 che le stava a cuore, bens\u00ec i negativi di un progetto di autostrada texana che interessa la cittadina in cui risiede.\nA Nadine non resta che chiedere aiuto al marito, togliendolo temporaneamente dalle attenzioni di Ren\u00e9e Lomax. L'autostrada \u00e8 un affare che interessa a Buford Pope, uno speculatore immobiliare locale, il quale con i suoi scagnozzi fa di tutto per venire in possesso della documentazione nelle mani dei due. Vernon, che vivacchia gestendo uno squallido bar per squattrinati e vuole sfruttare l'occasione, con Nadine sempre a fianco si d\u00e0 un gran daffare rispondendo colpo su colpo alle intimidazioni di Pope.\nDopo tante traversie Vernon, divenuto abbastanza ricco da trasformare il suo localino nel pi\u00f9 bel ritrovo della sonnolenta cittadina, scopre non solo che Nadine \u00e8 una donna assai capace, ma che di l\u00ec a poco sar\u00e0 pap\u00e0."}
{"id": "2083562", "revid": "33689", "url": "https://it.wikipedia.org/wiki?curid=2083562", "title": "Paterio (console 443)", "text": "Biografia.\nFu Prefetto del pretorio d'Italia nel 442. Nel 443 fu Console con Petronio Massimo; entrambi furono scelti dalla corte occidentale.\nEra noto per la sua eloquenza."}
{"id": "2083566", "revid": "1444345", "url": "https://it.wikipedia.org/wiki?curid=2083566", "title": "PPAP", "text": "Il Production Part Approval Process (PPAP) \u00e8 usato nella filiera di produzione dell'industria automobilistica per garantire l'omologazione dei fornitori di componenti e dei loro processi di produzione. \nQuesto processo \u00e8 stato creato ed adottato dalle tre grandi imprese americane dell'industria automobilistica Chrysler, Ford e General Motors. La prima versione di questo processo \u00e8 stato pubblicato nel febbraio 1993; esso rientra nel contesto dello standard IATF 16949:2016."}
{"id": "2083567", "revid": "211345", "url": "https://it.wikipedia.org/wiki?curid=2083567", "title": "Asynchronous serial interface", "text": ""}
{"id": "2083571", "revid": "76963", "url": "https://it.wikipedia.org/wiki?curid=2083571", "title": "Henry Czerny", "text": "Biografia.\nCzerny nacque da genitori polacchi a Toronto. La madre lavorava in una panetteria e il padre era un saldatore. Czerny studi\u00f2 al National Theatre School a Montr\u00e9al. Dopo essersi laureato nel 1982, continu\u00f2 a recitare sul palcoscenico per tutto il Canada, dal National Arts Centre di Ottawa fino al Citadel Theatre di Edmonton. Negli anni ottanta, si era guadagnato la fama di veterano del teatro canadese.Si trattava di un lungo percorso, a partire da Lucky Larry, che fu il suo primo ruolo. Czerny inizi\u00f2 recitando nei musical al Humberside Collegiate Institute a Toronto, sotto la direzione di Janet Keele.\nEbbe ruoli importanti in \"The Boys of St. Vincent\", \"\", \"Sotto il segno del pericolo\", \"Tempesta di ghiaccio\" e \"La Pantera Rosa\". Nel 2005, recit\u00f2 il ruolo di Lieutenant Brooks in un episodio di \"CSI - Scena del crimine\", (\"Jackpot\"). La sua ultima performance fu in \"Conversations with God\", riguardo alla storia vera di Neale Donald Walsch, il cui ruolo \u00e8 recitato da Czerny che, nel periodo pi\u00f9 buio della sua vita, pone a Dio alcune domande profonde e complicate. Nel 2007, \u00e8 apparso nella serie \"I Tudors\", col ruolo del Duca di Norfolk. Nel 2011 prende parte al cast della serie televisiva della ABC \"Revenge\", interpretando il marito traditore della potente Victoria Grayson, interpretata da Madeleine Stowe.\nVita privata.\nDal 2001 \u00e8 sposato con Claudine Cassidy da cui ha avuto un figlio, Cameron."}
{"id": "2083577", "revid": "263989", "url": "https://it.wikipedia.org/wiki?curid=2083577", "title": "Dawson City (Yukon)", "text": ""}
{"id": "2083581", "revid": "287204", "url": "https://it.wikipedia.org/wiki?curid=2083581", "title": "Evaporazione flash", "text": "Levaporazione flash (o evaporazione parziale) consiste in un'evaporazione parziale (cio\u00e8 in cui solo una parte del liquido viene fatta evaporare) effettuata facendo passare il liquido attraverso una valvola di laminazione (o un altro dispositivo di laminazione).\nL'evaporazione parziale di liquidi ad un solo componente \u00e8 utilizzata nel ciclo frigorifero a compressione.\nSe l'alimentazione \u00e8 costituita da una miscela liquida multicomponente, la fase vapore all'uscita dall'apparecchiatura (detta \"separatore flash\") sar\u00e0 pi\u00f9 ricca del componente pi\u00f9 volatile rispetto alla fase liquida.\nSeparazione flash.\nIl separatore flash \u00e8 costituito da un serbatoio in cui viene immessa l'alimentazione liquida attraverso un dispositivo di laminazione. Il serbatoio presenta un'uscita dal basso per la fase liquida, raccolta nel fondo del recipiente, e una uscita dall'alto per la fase vapore, che viene privata dai trascinamenti di liquido attraverso un demister.\nIl livello del liquido raccolto nel fondo del serbatoio viene in genere controllato da una valvola di controllo posta all'uscita del liquido, che varia la propria apertura a seconda del livello raggiunto dal liquido nel recipiente.\nIl processo di separazione flash di un liquido multi-componente pu\u00f2 essere visto come una distillazione con un singolo stadio di equilibrio. Il calcolo delle quantit\u00e0 di liquido e di vapore uscente viene effettuato tramite un calcolo per tentativi a partire dall\"equazione di Rachford-Rice\":\ndove:\nLa costante di equilibrio \"Ki\" \u00e8 funzione della temperatura ed \u00e8 definita dall'equazione:\nin cui:\nUna volta che l'equazione di Rachford-Rice \u00e8 stata risolta per \"\u03b2\", le composizioni \"xi\" e \"yi\" possono essere determinate come:\nIn particolare, l'equazione di Rachford-Rice pu\u00f2 avere molte soluzioni per \"\u03b2\", ma tra queste una sola rende positivi \"xi\" e \"yi\", ed \u00e8 data da:\nApplicazioni.\nLa separazione flash viene impiegata in molti scenari, tra i quali:"}
{"id": "2083583", "revid": "253269", "url": "https://it.wikipedia.org/wiki?curid=2083583", "title": "J.C. Quinn", "text": "La carriera di Quinn fu caratterizzata da decine di film dal 1970 in poi e centinaia di apparizioni televisive. Quinn, nato a Filadelfia studi\u00f2 a New York, poi si trasfer\u00ec a Hollywood per diventare attore. Con il suo viso robusto e la voce, , di cui condivise una somiglianza fisica di entrambi. Il suo ruolo pi\u00f9 memorabile fu nel film \"Crazy for You - Pazzo per te\" con Matthew Modine.\n\u00c8 morto nel 2004 a 63 anni per un incidente stradale in Messico."}
{"id": "2083593", "revid": "33689", "url": "https://it.wikipedia.org/wiki?curid=2083593", "title": "Flavio Eudossio", "text": "Dovrebbe essere identificato col \"comes rerum privatarum\" d'Oriente attestato nel 440; alternativamente potrebbe essere stato il \"comes sacrarum largitionum\" del 427."}
{"id": "2083600", "revid": "287204", "url": "https://it.wikipedia.org/wiki?curid=2083600", "title": "Aculnahuacatl Tzaqualcatl", "text": "Era uno dei figli di Tezoz\u00f3moc, re di Azcapotzalco, che lo nomin\u00f2 re di Tlacopan. Spos\u00f2 Tlacochcuetzin, figlia di Tlacacuitlahuatzin, re di Tiliuhcan, ed ebbe due figli: Coauoxtli e Oquetzal."}
{"id": "2083603", "revid": "125649435", "url": "https://it.wikipedia.org/wiki?curid=2083603", "title": "Conrad Klemm", "text": "Biografia.\nIn tenera et\u00e0 si trasfer\u00ec a Winterthur e a nove anni inizi\u00f2 a studiare al Conservatorio della citt\u00e0 elvetica sotto la guida di Andr\u00e9 Jaunet.\nSi diplom\u00f2 in flauto nel 1945 e studi\u00f2 poi presso il conservatorio di Parigi con Marcel Moyse, virtuoso flautista e didatta francese. Terminati gli studi a Parigi nel 1951, vincendo il primo premio al concorso finale, si trasfer\u00ec a Roma, dove divenne il primo flauto nell'Orchestra dell'Accademia Nazionale di Santa Cecilia, nella quale rimase fino 1975.\nSi \u00e8 esibito come solista sia in Europa, che nel resto del mondo, affiancando per\u00f2 all'attivit\u00e0 artistica l'insegnamento del flauto, che svolse sia al Conservatorio di Winterthur, che in Italia presso famose istituzioni musicali. Divulg\u00f2 il \"metodo Alexander\", consistente in una tecnica di \"rilassamento\" assai importante per i flautisti.\nNel corso della sua carriera di insegnante ha formato un vasto numero di strumentisti e molti dei pi\u00f9 importanti flautisti odierni. \u00c8 sepolto a Lugano, a Breganzona, dove ha vissuto negli ultimi anni con la moglie Serena Klemm e i figli Riccardo Klemm e Lorenzo Klemm. Il sito ufficiale \u00e8 www.conradklemm.ch"}
{"id": "2083604", "revid": "1494169", "url": "https://it.wikipedia.org/wiki?curid=2083604", "title": "A Different Beat", "text": ""}
{"id": "2083611", "revid": "287204", "url": "https://it.wikipedia.org/wiki?curid=2083611", "title": "Bhatgaon", "text": "Bhatgaon \u00e8 una suddivisione dell'India, classificata come \"nagar panchayat\", di 8.221 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 40' 0 N e 82\u00b0 47' 60 E e ha un'altitudine di nn .\nSociet\u00e0.\nEvoluzione demografica.\nAl censimento del 2001 la popolazione di Bhatgaon assommava a 8.221 persone, delle quali 4.116 maschi e 4.105 femmine. I bambini di et\u00e0 inferiore o uguale ai sei anni assommavano a 1.235, dei quali 628 maschi e 607 femmine. Infine, coloro che erano in grado di saper almeno leggere e scrivere erano 4.871, dei quali 2.985 maschi e 1.886 femmine."}
{"id": "2083619", "revid": "287204", "url": "https://it.wikipedia.org/wiki?curid=2083619", "title": "I Want You (album)", "text": ""}
{"id": "2083623", "revid": "287204", "url": "https://it.wikipedia.org/wiki?curid=2083623", "title": "Bhatapara", "text": "Bhatapara \u00e8 una suddivisione dell'India, classificata come \"municipality\", di 50.080 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 43' 60 N e 81\u00b0 55' 60 E e ha un'altitudine di 260 .\nSociet\u00e0.\nEvoluzione demografica.\nAl censimento del 2001 la popolazione di Bhatapara assommava a 50.080 persone, delle quali 25.521 maschi e 24.559 femmine. I bambini di et\u00e0 inferiore o uguale ai sei anni assommavano a 7.356, dei quali 3.839 maschi e 3.517 femmine. Infine, coloro che erano in grado di saper almeno leggere e scrivere erano 32.384, dei quali 18.795 maschi e 13.589 femmine."}
{"id": "2083631", "revid": "1605525", "url": "https://it.wikipedia.org/wiki?curid=2083631", "title": "Frances Louise Lockridge", "text": "Frances Lockridge e il marito Richard Lockridge hanno creato una nota serie di gialli dedicati alla coppia \"Mr. and Mrs. North\"."}
{"id": "2083633", "revid": "59645", "url": "https://it.wikipedia.org/wiki?curid=2083633", "title": "Frances Lockridge", "text": ""}
{"id": "2083636", "revid": "767487", "url": "https://it.wikipedia.org/wiki?curid=2083636", "title": "Dick Warlock", "text": " Warlock ha due figli, Billy e Lance Warlock, e una figlia, Rhonda."}
{"id": "2083637", "revid": "287204", "url": "https://it.wikipedia.org/wiki?curid=2083637", "title": "Bhanpuri", "text": "Bhanpuri \u00e8 una suddivisione dell'India, classificata come \"census town\", di 16.357 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 6' 0 N e 80\u00b0 55' 0 E e ha un'altitudine di 300 .\nSociet\u00e0.\nEvoluzione demografica.\nAl censimento del 2001 la popolazione di Bhanpuri assommava a 16.357 persone, delle quali 8.656 maschi e 7.701 femmine. I bambini di et\u00e0 inferiore o uguale ai sei anni assommavano a 2.788, dei quali 1.379 maschi e 1.409 femmine. Infine, coloro che erano in grado di saper almeno leggere e scrivere erano 10.676, dei quali 6.443 maschi e 4.233 femmine."}
{"id": "2083641", "revid": "287204", "url": "https://it.wikipedia.org/wiki?curid=2083641", "title": "Adelantado", "text": "L'adelantado (spagnolo per \u201cavanzato\u201d, nel senso di \u201call\u2019avanguardia\u201d, \u201cin avanscoperta\u201d) era un titolo militare assegnato ad alcuni \"conquistadores\" spagnoli del XV, XVI e XVII secolo. Gli \"adelantados\" erano assegnati direttamente dal Re di Spagna e servivano a conferire il diritto di diventare Governatore e Giudice su una specifica regione, che avevano il compito di conquistare, in cambio dei fondi necessari per le prime esplorazioni, gli insediamenti e la pacificazione dell'area in nome della corona di Castiglia. Queste zone si trovavano solitamente all'esterno della giurisdizione di un Audiencia o di un Vicer\u00e9, e gli \"Adelantados\" erano autorizzati a comunicare direttamente con il Consiglio delle Indie.\nLa Reconquista.\nIl termine trae origine dalla Reconquista. Deriva dalla frase \"por adelantado\" (spagnolo per \"in anticipo\", nonostante si trovino anche traduzioni quali \"chi va davanti\" e \"l'uomo pi\u00f9 avanzato\"), che a sua volta \u00e8 un calco del termine arabo \"al-muqadd\u00e1m\". Il termine viene gi\u00e0 usato nell'XI secolo in alcuni documenti castigliani e navarri, ma non si specificano diritti e doveri derivanti dal titolo. Il primo \"adelentado\" di cui si abbia conoscenza fu nel 1253, negli appena conquistati territori di \"La Frontera\" (Andalusia). Fu in quel periodo che le Siete Partidas, commissionate da Alfonso X di Castiglia, precisano maggiormente i poteri dell'ufficio. Il codice di Leggi cre\u00f2 un ufficio chiamato \"Adelantado mayor\", che era contemporaneamente un giudice intermediario, ubicato nella gerarchia giuridica tra giudici locali e corte reale, ed un ufficiale esecutivo, diretta rappresentanza del Re, insignito di mandati reali nell'area assegnatagli. Molti nominati provenivano dall'alta nobilt\u00e0 della famiglia reale. Dopo il successo in Andalusia l'istituzione venne introdotta nei territori settentrionali della penisola, fondendosi con l'antico ordine giuridico dei \"merino\".\nOltreoceano.\nIl termine \"Adelantado\" continu\u00f2 ad essere utilizzato durante la conquista delle isole Canarie e venne modificato nel tempo. Durante la colonizzazione delle Americhe e dell'Asia ogni carta definiva poteri diversi per ogni \"Adelantado\", a volte in maniera vaga, il che spesso portava a confusioni, come nel caso tra Juan de O\u00f1ate ed il Vicer\u00e8 della Nuova Spagna. A volte il titolo era ereditario, altre volte no. Con la pubblicazione delle \"Ordenanzas de descubrimientos, nueva poblaci\u00f3n y pacificaci\u00f3n de las Indias\" (Ordinanze sulle scoperte) nel 1573 i titoli di \"adelantado\" vennero regolarizzati, nonostante si noti una decisa diminuzione del conferimento del titolo dopo questa data, soprattutto grazie alla nascita di \"audiencias\", governatorati e vicereami. Le ordinanze sono utili per il fatto che chiariscono i diritti spesso vantato dagli \"adelantado\". Stabilirono che gli \"adelantados\", per il fatto di essere governatori e giudici dei nuovi territori, avevano il diritto di assistere alle cause civili e penali, di nominare \"regidores\" ed impiegati dei cabildo di ogni citt\u00e0 fondata, di nominare tesorieri ad interim, di promulgare ordinanze riguardo all'uso delle miniere, di creare nuovi distretti e di organizzare le milizie ed i loro capitani.\nIl primo uso fatto in America del termine \"adelantado\" fu per mano di Bartolomeo Colombo, fratello di Cristoforo Colombo, che con questo titolo govern\u00f2 Hispaniola durante l'assenza del fratello tra il 1494 ed il 1498. In seguito venne ereditato da Diego Col\u00f3n dopo molte dispute. Tra gli altri conquistadores che vantarono questo titolo si ricordano:"}
{"id": "2083648", "revid": "547034", "url": "https://it.wikipedia.org/wiki?curid=2083648", "title": "Grammy Award alla miglior interpretazione urban/alternative", "text": "Il Grammy Award per Best Urban/Alternative Performance (Migliore Performance Urban/Alternativa) \u00e8 stato istituito nel 2003, e premia il miglior brano musicale dell'anno precedente considerato come esponente del genere urban alternativo. Esempi del genere sono Alternative hip hop, electro funk, jazz, soul e reggae.\n2000.\nI vincitori sono posizionati nella prima riga."}
{"id": "2083649", "revid": "33689", "url": "https://it.wikipedia.org/wiki?curid=2083649", "title": "Rafiki", "text": ""}
{"id": "2083657", "revid": "1305772", "url": "https://it.wikipedia.org/wiki?curid=2083657", "title": "Internet interplanetaria", "text": "Per Internet interplanetaria si intende una rete Internet in grado di operare tra diverse zone del sistema solare e, in prospettiva, anche all'esterno di esso. Questa attualmente non esiste, ma vi sono speculazioni riguardo alla sua realizzazione.\nProblematiche.\nIl modo di lavorare dell'Internet terrestre \u00e8 semplice: un computer della rete invia ad un altro, un messaggio (suddiviso in pacchetti); ogni volta che un pacchetto \u00e8 arrivato al computer di destinazione, quest'ultimo invia un segnale di ricezione al mittente. In genere dal momento dell'invio del pacchetto alla ricezione della conferma passa un tempo di pochi secondi (mediamente uno).\nMa se volessimo inviare un messaggio, ad esempio, su Marte occorrerebbe attendere circa dieci minuti perch\u00e9 il messaggio arrivi fino al pianeta rosso, ed altri dieci perch\u00e9 la risposta torni sulla Terra. Gli attuali protocolli per Internet non sono in grado di gestire ritardi di queste dimensioni.\nIntroduzione.\nL'\"Internet interplanetario\", per com'\u00e8 attualmente concepito, pu\u00f2 essere immaginato come un insieme di nodi flessibili nello spazio che siano in grado di comunicare reciprocamente tra di loro. A causa dei grandi ritardi associati con questo tipo di comunicazioni (la cui velocit\u00e0 \u00e8 limitata a quella della luce) si rende necessario la stesura di nuovi protocolli di comunicazione, che siano in grado di tollerare i grandi ritardi insiti in questo tipo di comunicazione, nonch\u00e9 la creazione di nuove tecnologie compatibili con queste condizioni. Mentre Internet, come lo conosciamo attualmente, tende ad essere una \"rete di reti\", ed \u00e8 caratterizzato da alto traffico, bassi ritardi nelle risposte, errori di comunicazione quasi inesistenti ed una struttura principalmente cablata, l'Internet interplanetario si configura come una \"rete di internet\" tra di loro disconnesse, basata sul principio dello store-and-forward (immagazzinare e rinviare i dati), con frequenza sconosciuta, la cui struttura di base si fonda su tecnologie wireless (senza cavi), avente un alto indice di errori e con ritardi variabili da qualche decina di minuti a parecchie ore.\nEvoluzione degli standard.\nGli studi per Internet Interplanetario sono stati iniziati al Jet Propulsion Laboratory (JPL) della NASA da un team di scienziati guidati da Vinton Cerf ed Adrian Hooke. Cerf \u00e8 uno dei pionieri di Internet terrestre, ed oggi occupa la posizione di \"distinguished visiting scientist\" al JPL ed \u00e8 membro del board of directors di Google. Hooke \u00e8 uno dei direttori del \"Comitato consultivo per sistemi di dati nello spazio\" (Consultative Committee for Space Data Systems - CCSDS), creato nel 1982 con lo scopo di elaborare protocolli standardizzati ed accordi tra le diverse agenzie spaziali. \nAttualmente sono membri di questo comitato 10 agenzie spaziali, altre 22 vi assistono come osservatori e pi\u00f9 di 100 gruppi industriali sono associati ad esso.\nL'evoluzione degli standard per sistemi di trasmissione dati nello spazio ha marciato in parallelo con l'evoluzione di quelli dell'Internet terrestre, producendo miglioramenti concettuali che interessavano ora uno ora l'altro, per\u00f2, fondamentalmente, in modo separato. Dalla fine degli anni '90 si \u00e8 invece avuta una convergenza dei due insiemi di protocolli in modo da renderli il pi\u00f9 possibile simili: un esempio di ci\u00f2 \u00e8 stato dato dal soddisfacente esito del trasferimento di file via FTP, avvenuto il 2 gennaio 1996, tra la Terra ed il satellite orbitante STRV-1b.\nArchitettura di sistema.\nNelle trasmissioni interplanetarie, i protocolli tipo IP possono essere ancora utilizzati, ma solo per distanze relativamente brevi quali, ad esempio, quella tra una stazione di Terra ed un satellite in orbita terrestre. \u00c8 invece necessaria la definizione di nuovi protocolli di tipo delay-tolerant networking (reti che tollerano ritardo) quando sia richiesta di comunicare tra regioni del sistema solare tra loro distanti. Nasce quindi l'esigenza di definire quale sia il concetto di \"Regione\", essendo esso un fattore fondamentale per il disegno dell'architettura dell'Internet interplanetario; si \u00e8 quindi deciso di definire come \"Regione\" l'area in cui \"le caratteristiche delle comunicazione sono le medesime\". Le caratteristiche di ogni regione sono date dai suoi protocolli di comunicazione, dai sistemi di sicurezza, dai sistemi per il mantenimento delle risorse e da altri fattori. Esempi di regioni possono essere: l'attuale Internet terrestre, la superficie di un pianeta, l'area interessata da una comunicazione tra un pianeta terra ed un satellite artificiale in orbita attorno ad esso.\nIn quest'ottica, Internet interplanetario potr\u00e0 quindi essere vista come una rete di Internet regionali.\nObiettivo attuale \u00e8 la messa a punto di uno standard di comunicazioni punto-punto tra regioni non adiacenti, aventi ritardi di risposta variabili e che utilizzino protocolli diversi."}
{"id": "2083659", "revid": "124123", "url": "https://it.wikipedia.org/wiki?curid=2083659", "title": "Ginz\u014d Matsuo", "text": " \u00c8 noto principalmente per i ruoli di Hemu-Hemu in Nintama Rantar\u014d e Ginnosuke Nohara in Crayon Shin-chan. Lavorava con l'Aoni Production.\nIl 25 agosto 2001 \u00e8 morto di emorragia subaracnoidea all'et\u00e0 di 49 anni. L'ultimo ruolo da lui interpretato \u00e8 stato Smoker in One Piece."}
{"id": "2083666", "revid": "287204", "url": "https://it.wikipedia.org/wiki?curid=2083666", "title": "Ginzo Matsuo", "text": ""}
{"id": "2083669", "revid": "74668", "url": "https://it.wikipedia.org/wiki?curid=2083669", "title": "Ginzou Matsuo", "text": ""}
{"id": "2083675", "revid": "1452073", "url": "https://it.wikipedia.org/wiki?curid=2083675", "title": "E.R. - Medici in prima linea (videogioco)", "text": "E.R. - Medici in prima linea (\"E.R.\") \u00e8 un videogioco, ispirato alla celebre serie televisiva omonima.\nNel videogioco, il giocatore crea il proprio personaggio, selezionando alcuni parametri che determineranno sia le caratteristiche fisiche che le sue attitudini che utilizzer\u00e0 nel gioco e la sua specializzazione medica (neuropatologia, pediatria, ortopedia ed altre). Il gioco si sviluppa in sei episodi (chiamati \"turni\") di 48 ore (simulate) ciascuno, in cui il personaggio lavorer\u00e0 come dottore all'interno del pronto soccorso, ed interagir\u00e0 con gli altri personaggi del gioco ed i pazienti.\nNel corso della storia del videogioco \u00e8 possibile incontrare i personaggi della serie televisiva fra cui John Carter, Susan Lewis ed altri, doppiati nell'edizione italiana dagli stessi doppiatori che hanno prestato la propria voce nella serie televisiva."}
{"id": "2083677", "revid": "123491617", "url": "https://it.wikipedia.org/wiki?curid=2083677", "title": "Kenneth Carlsen", "text": "Carlsen, mancino, utilizzava il rovescio ad una mano. Il suo colpo migliore era il servizio e il suo gioco era pi\u00f9 adatto alle superfici veloci come l'erba. Ha ricevuto per sette volte il premio di miglior tennista danese \"Tennis Player of the Year\", consegnatogli dalla federazione di tennis danese. La sua migliore posizione nel \"ranking\" ATP \u00e8 stata la 41.\nCarriera.\nInizi\u00f2 a giocare a tennis all'et\u00e0 di 9 anni e divenne uno dei migliori giovani della categoria Juniores, raggiungendo nel 1991 la 3\u00aa posizione del \"ranking\". Divenne professionista nel 1992, quando pass\u00f2 il primo turno del torneo di Copenaghen battendo Aleksandr Volkov, successivamente raggiunse la finale del torneo di Brisbane; disput\u00f2 il suo primo Grande Slam nello stesso anno, raggiungendo il quarto turno dell'Australian Open e stabilendo il suo definitivo \"best ranking\" nel mese di giugno grazie alla 41\u00ba posizione. Dal 1993 \u00e8 rimasto, per la maggior parte della sua carriera, tra i \"Top 100\". Nel 1994 batt\u00e9 Stefan Edberg in cinque set a Wimbledon. Nel 1996 raggiunse la finale del torneo di Copenaghen, dove perse contro C\u00e9dric Pioline. L'anno successivo venne sconfitto da Jonas Bj\u00f6rkman in finale ad Auckland. Vinse il suo primo torneo ATP battendo Byron Black nella finale del torneo di Hong Kong. Nel 1999 conquist\u00f2 la finale di Newport venendo poi superato da Chris Woodruff. Nel 2000 sub\u00ec una grave lesione alla spalla e fu costretto ad operarsi per 2 volte. Dopo un lungo periodo di recupero ricominci\u00f2 a giocare nel 2002 e nonostante non si fosse completamente ripreso dall'infortunio vinse il torneo di Tokyo. Nel 2005 conquist\u00f2 il Regions Morgan Keegan Championship all'et\u00e0 di 32 anni. Il 27 giugno 2007 annunci\u00f2 il ritiro giocando la sua ultima partita ATP nel primo turno dello Stockholm Open il 10 ottobre. La settimana seguente disput\u00f2 la sua ultima partita in un torneo Challenger a Kolding, in Danimarca."}
{"id": "2083683", "revid": "729019", "url": "https://it.wikipedia.org/wiki?curid=2083683", "title": "Q-Cells", "text": "Q-Cells AG \u00e8 una azienda tedesca operante nella produzione di celle fotovoltaiche.\nStoria.\nFondata nel 1999, l'azienda si \u00e8 specializzata nella produzione di celle fotovoltaiche di alta qualit\u00e0 che, tramite semi-conduttori a base di silicio, permettono di generare corrente elettrica quando esposte ai raggi solari."}
{"id": "2083698", "revid": "28592", "url": "https://it.wikipedia.org/wiki?curid=2083698", "title": "Provincia di Smaland", "text": ""}
{"id": "2083699", "revid": "944535", "url": "https://it.wikipedia.org/wiki?curid=2083699", "title": "Cleo Finch", "text": "Cleo Finch \u00e8 un personaggio della serie televisiva \"E.R. - Medici in prima linea\", interpretato da Michael Michele.\nStoria del personaggio.\nNativa di Indianapolis, la dottoressa Finch \u00e8 figlia di una coppia mista (madre bianca e padre nero) e ha tre fratelli. All'inizio della sesta stagione la troviamo al policlinico come nuova pediatra del pronto soccorso, in sostituzione del dottor Ross. Viene presentata come una persona estremamente salutista, che arriva al lavoro facendo jogging ed \u00e8 molto attenta all'alimentazione.\nNel corso degli episodi, Cleo intreccia una relazione con Peter Benton, che sta affrontando un momento della sua vita molto difficile: \u00e8 impegnato infatti in una dura battaglia per la custodia di suo figlio Reese, inizialmente con sua madre Carla e poi, alla morte di questa in un incidente stradale, con suo marito Roger. Inoltre Cleo sospetta che Peter abbia dei problemi con la sua interrazzialit\u00e0 e i due hanno diversi scontri.\nNell'ottava stagione Cleo abbandona il posto al County General per accettarne un altro come primario di pediatria in una clinica privata. Dopo qualche tempo anche Peter la segue, per via degli orari pi\u00f9 flessibili che gli consentono di ottenere la custodia esclusiva di Reese. Cleo viene vista per l'ultima volta ai funerali di Mark Greene.\nNella quindicesima stagione, parlando con John Carter, Peter dice che lui e Cleo si sono sposati e stanno crescendo insieme il piccolo Reese."}
{"id": "2083704", "revid": "1793900", "url": "https://it.wikipedia.org/wiki?curid=2083704", "title": "Big Sioux", "text": "Il Big Sioux \u00e8 un fiume degli Stati Uniti d'America, affluente del fiume Missouri. Scorre per una lunghezza di 470\u00a0km, e il suo bacino idrografico si estende nell'est del Dakota del Sud e Iowa negli Stati Uniti nord-occidentali.\nIl Big Sioux River ha la sua sorgente nella Contea di Roberts nel Dakota del Sud sulla Coteau des Prairies.\nNel suo corso il fiume presenta molte cascate, in particolare a Sioux Falls, dove ha dato il nome alla citt\u00e0.\nSi unisce al fiume Missouri a nord di Sioux City nello Stato dell'Iowa."}
{"id": "2083707", "revid": "729019", "url": "https://it.wikipedia.org/wiki?curid=2083707", "title": "Stefano Romagnoli", "text": "Biografia.\nNato e cresciuto nel capoluogo emiliano, esord\u00ec a 16 anni con il nel 1971; passato nel 1973 alle (il gruppo sportivo della Polizia di Stato), ivi rimase un biennio, nel corso del quale rappresent\u00f2 l'Italia a livello giovanile; trasferitosi nel 1975 al Parma, fu convocato in Nazionale A e, nel 1982, in quella maggiore (esordio in Coppa FIRA contro il ).\nConvocato anche nei tornei FIRA seguenti, disput\u00f2 il suo ultimo incontro internazionale nel corso della in Australia e Nuova Zelanda, contro .\nIl 1987 fu anche l'anno in cui torn\u00f2 a giocare a per 3 stagioni, prima di chiudere nel 1991 al .\nAll'epoca, gi\u00e0 era allenatore della Nazionale Under-19.\nDal 1991 guid\u00f2, in parallelo con il suo incarico federale, il fino al 1997, negli ultimi anni in coppia con il trevigiano Mario Pavin; nel 1998 prese la conduzione tecnica dell' che l'anno seguente, dopo la fusione con i seniores del Noceto, divenne il GRAN Parma; nella nuova squadra Romagnoli rimase fino al 2004; successivamente allen\u00f2 il , dal quale si conged\u00f2 tuttavia nel febbraio 2006 a causa di dissapori interni.\nDal 2008 al 2010, in coppia con Alessandro Ghini, diresse la Nazionale Under-20, e parallelemente fu responsabile tecnico dell'Accademia federale del Rugby \u201cIvan Francescato\u201d. Fino al 2011 fu commissario tecnico della nazionale Under-18 e poi allenatore in seconda della nazionale Emergenti. Nel 2017 sostitu\u00ec Tito Cicci\u00f2 come allenatore degli avanti della Nazionale femminile.\nDal 2021 \u00e8 direttore tecnico del "}
{"id": "2083711", "revid": "20247905", "url": "https://it.wikipedia.org/wiki?curid=2083711", "title": "Ferrari F2008K", "text": ""}
{"id": "2083713", "revid": "287204", "url": "https://it.wikipedia.org/wiki?curid=2083713", "title": "F2008K", "text": ""}
{"id": "2083714", "revid": "91475", "url": "https://it.wikipedia.org/wiki?curid=2083714", "title": "Punto di Brewster", "text": ""}
{"id": "2083715", "revid": "1318658", "url": "https://it.wikipedia.org/wiki?curid=2083715", "title": "Marcel Moyse", "text": "Biografia.\nMarcel Moyse nacque a Saint-Amour in Francia. Studi\u00f2 al conservatorio di Parigi dove fu allievo di Philippe Gaubert, Adolphe Hennebains e Paul Taffanel, tutti grandi virtuosi di flauto del loro tempo. \nLe peculiarit\u00e0 del suo stile sonoro sono state la chiarezza del suono, la flessibilit\u00e0 di esecuzione e la pregnanza. Questo divenne lo stile francese che si diffuse presto in tutto il mondo.\nMarcel Moyse si trasfer\u00ec negli Stati Uniti per sfuggire alle persecuzioni razziali per via dell'origine del suo cognome, in quanto ebreo, sebbene egli fosse di fede protestante; fond\u00f2 la \"Marlboro Music School and Festival\" a Marlboro (Vermont). Egli fu un maestro ispirato che insegn\u00f2 ai suoi allievi \"non come suonare il flauto ma a fare musica\". Nella sua attivit\u00e0 di esecutore si esib\u00ec spesso con suo figlio Louis Moyse (1912-2007). Fra i suoi molti allievi si citano Trevor Wye, William Bennett, Sir James Galway e Conrad Klemm.\nMarcel Moyse mor\u00ec negli Stati Uniti a Brattleboro. "}
{"id": "2083716", "revid": "944535", "url": "https://it.wikipedia.org/wiki?curid=2083716", "title": "Michael Gallant", "text": "Michael Gallant \u00e8 un personaggio della serie televisiva \"E.R. - Medici in prima linea\", interpretato da Sharif Atkins.\nStoria del personaggio.\nMichael Gallant compare per la prima volta al County General Hospital a fine 2001, in qualit\u00e0 di tirocinante del terzo anno affidato al dottor John Carter. Proveniente da una famiglia di militari, anche Gallant in passato aveva servito l'esercito statunitense. Inizialmente non va molto d'accordo con il dottor Pratt, bench\u00e9 in seguito i due diverranno ottimi amici. Al contrario cattura subito la stima e la simpatia della dottoressa Weaver, dopo averle dimostrato quanto riesca a mantenere il sangue freddo in situazioni critiche.\nGallant si innamorer\u00e0 della dottoressa Neela Rasgotra, ma prima ancora che i due possano iniziare una relazione, Gallant partir\u00e0 in missione in Iraq. Nel corso della dodicesima stagione della serie, durante una breve licenza dalla missione, Gallant e Neela prenderanno l'impulsiva decisione di sposarsi e comprare una casa insieme. Tuttavia, da l\u00ec a poco Gallant morir\u00e0 in un attentato in Iraq, lasciando Neela sola e sconvolta. Il funerale di Gallant avverr\u00e0 durante l'ultimo episodio della dodicesima stagione."}
{"id": "2083717", "revid": "1543377", "url": "https://it.wikipedia.org/wiki?curid=2083717", "title": "Meteorognostica", "text": "La meteorognostica (dal greco \u03bc\u03b5\u03c4\u03ad\u03c9\u03c1\u03bf\u03c2, \"met\u00e9\u014dros\", \u2018cose celesti\u2019 e \u03b3\u03bd\u1ff6\u03c3\u03b9\u03c2, \"gn\u00f4sis\", \u2018conoscenza\u2019) si pu\u00f2 considerare in un certo qual modo la versione \u201cnon scientifica\u201d o \u201cpopolare\u201d della meteorologia: si tratta, infatti, della previsione dei fenomeni atmosferici legata alle credenze popolari (soprattutto contadine, per le esigenze del raccolto), basate oltre che su antiche osservazioni di tipo astrologico anche sull'osservazione di vari fenomeni naturali (non solo atmosferici, ma anche della fauna e della flora), e associate spesso ad un determinato periodo, mese, data, ecc. e che si esprime attraverso le cosiddette \u201cregole meteorognostiche\u201d, vale a dire dei proverbi\u00a0\u2013 spesso in rima\u00a0\u2013 del tipo \"Rosso di sera, bel tempo si spera\", \"Una rondine non fa primavera\" o \"Candelora, candelora, de l'inverno semo fora\".\nLe regole meteorognostiche, chiamate anche \"proverbi meteorologici\", erano tramandate oralmente e anche in seguito dai cosiddetti \u201calmanacchi meteorognostici\u201d o \"lunari meteorognostici\", la cui specifica funzione \u00e8 quella di contenere delle previsioni per ogni singolo giorno dell'anno.\nPer questo tipo di previsioni assumono particolare rilevanza alcune date\u00a0\u2013 associate normalmente, nelle regole meteorognostiche al santo del giorno\u00a0\u2013 considerate importanti anche per determinare il tempo dei giorni a venire e che fungono cos\u00ec da veri e propri \"indicatori meteorologici\". Questi giorni, che, secondo le superstizioni popolari, possono avere anche altri ruoli nella determinazione del destino (non solo in campo meteorologico), non hanno un vero e proprio nome in italiano, cos\u00ec come ce l'hanno, ad esempio in tedesco, dove vengono chiamati \"Lostage\" (lett.: \"giorni del destino\").\nSull'attendibilit\u00e0 delle regole meteorognostiche si pu\u00f2 certamente dubitare, anche se - ovviamente - non \u00e8 detto che le previsioni non si possano verificare. Bisogna poi aggiungere che, visti gli sconvolgimenti climatici verificatisi nel corso dei decenni, molte non sono pi\u00f9 valide; altre \u201cregole\u201d, invece, fanno riferimento ancora al vecchio calendario (come alcune per il giorno di Santa Lucia).\nIn ogni caso, fino a qualche decennio fa, tali proverbi rappresentavano un importante punto di riferimento per chi viveva di agricoltura e doveva conoscere i giorni pi\u00f9 adatti per la semina, il raccolto, ecc.\nDi regole meteorognostiche (o proverbi meteorologici) se ne trovano nelle varie lingue: in inglese si chiamano \"weather proverbs\" o \"weather sayings\", in spagnolo si chiamano \"proverbios meteorol\u00f3gicos\", in tedesco \"Bauernregeln\" (lett. \u201cregole contadine\u201d) o \"Wetterregeln\", in nederlandese \"weerspreuken\", ecc. Molte sono corrispondenti anche da un Paese all'altro, altre non sono concordanti per via delle diverse condizioni climatiche a latitudini differenti.\nDate e ricorrenze rilevanti.\nTra le date e/o ricorrenze che fungono da \u201cindicatori meteorologici\u201d (v. sopra) o che, perlomeno, assumono una certa rilevanza nelle concezioni meteorognostiche, ricordiamo: "}
{"id": "2083729", "revid": "287204", "url": "https://it.wikipedia.org/wiki?curid=2083729", "title": "Giorgio Visintin", "text": "Biografia.\nLa famiglia.\nGiorgio Visintin viene alla luce nel quartiere proletario dei Cantieri Riuniti dell'Adriatico (CRDA). Il padre Giuseppe, \u00e8 tecnico elettromeccanico al cantiere, si interessa soprattutto di alpinismo e sar\u00e0 fra i fondatori del Club Alpino Italiano di Monfalcone, mentre la madre Maria Emma Fantin \u00e8 una coraggiosa libertaria: i suoi parenti sono militanti dell'antifascismo giuliano pi\u00f9 deciso; lo zio da parte di madre Camillo Donda \u00e8 un comunista che verr\u00e0 catturato dall'OVRA il 1\u00ba giugno 1934 subendo una condanna a 18 anni di carcere mentre il prozio di Giorgio Visintin, cio\u00e8 lo zio della madre, \u00e8 un dirigente socialista e deve nascondersi in casa Visintin perch\u00e9 i fascisti gli danno la caccia, il fratello della madre Mario assumer\u00e0 il nome di battaglia \"Sasso\" e sar\u00e0 il comandante, durante la guerra di Liberazione, della Divisione d'assalto Natisone operante nella zona dell'Isonzo e in Slovenia. Anche la zia paterna Rosina Visintin Gasser avr\u00e0 un ruolo di spicco nella Resistenza. Il cognato di \"Sasso\", Mario Modotti (\"Tribuno\"), sar\u00e0 al comando della Brigata Garibaldi - Osoppo \"Ippolito Nievo\" riuscendo a unire la corrente politica comunista e quella azionista, alla base della formazione e verr\u00e0 fucilato il 9 aprile 1945 dopo esser stato preso durante un'azione partigiana.\nLa formazione antifascista.\nGiorgio Visintin incomincia a formarsi politicamente gi\u00e0 nell'infanzia e nel 1939, in quinta elementare a Panzano, assiste ad una vivace diatriba fra il padre, che da \"austriacante\" ha qualche simpatia per i tedeschi, e lo zio Giovanni in quel momento ospite dei Visintin per non esser preso dai fascisti. Quando nel 1941 la Germania invade la Jugoslavia e l'Italia occupa la Slovenia, Giorgio \u00e8 un ragazzino di 12 anni e con la famiglia nell'estate si reca a San Daniele sul Carso presso Giuseppina Furlan, che ricopre l'incarico di segretaria del fascio del paese per quanto concerne la sezione femminile.\nL'incontro con Stojan Furlan ed i suoi compagni.\nGiuseppina Furlan \u00e8 la madre di Stojan Furlan seminarista diciassettenne di idee comunista e sar\u00e0 uno dei principali animatori nelle vicende della Resistenza della zona di Gorizia.\nStojan \u00e8 molto deciso, \u00e8 gi\u00e0 in contatto con albanesi, che gli raccontano i soprusi compiuti dagli invasori italiani. Frequentando Stojan Furlan incontra numerosi antifascisti Sloveni che hanno tutta l'intenzione di organizzare bande partigiane per contrastare i nazifascisti. Fra questi conosce anche il ventunenne Giovanni Premoli, gi\u00e0 ufficiale dell'Esercito Italiano, futuro animatore della Resistenza organizzata sul Collio dopo l'insurrezione di Gorizia.\nIl giovanissimo Visintin apprende dai suoi amici i rudimenti del marxismo e assiste anche alle discussioni su ipotesi di formazione di bande armate antifasciste, da cui le prime azioni di guerriglia nella regione Giulia. Stojan Furlan il 3 febbraio 1942 guider\u00e0 la \"prima Compagnia d'assalto slovena\" che porter\u00e0 ingenti danni alla pi\u00f9 lunga galleria del Carso sabotando i binari mentre i fascisti tenteranno fino all'estremo di nascondere l'azione partigiana onde non servisse da innesco ad una rivolta generale nella zona.\nGiorgio Visintin va con la guerriglia.\nGiorgio Visintin appena tredicenne esce da scuola cantando canzoni libertarie assieme ad un suo amico di nome Sies ed a quel punto intervengono studenti fascisti, ma il ragazzo estrae la pistola di tasca e li mette in fuga sparando colpi in aria. Subito dopo viene catturato, ma la cosa viene interpretata come atto di bullismo. All'inizio del 1944 abbandona la scuola e comincia a portare attacchi ai nazifascisti assieme ad altri compagni utilizzando il nome di battaglia dello zio, \"Sasso\", o \"Tempesta\" (quando \u00e8 aggregato alla brigata Garibaldi - Trieste) o \"Lupo\" (quando combatte con la Divisione Garibaldi-Natisone). Viene ferito e curato di nascosto nell'ospedale di Monfalcone; catturato 5 volte, per ben 5 volte gli riesce la fuga.\nIl quarto arresto lo subisce nei dintorni di Opicina (luogo tristemente noto per una strage dei nazifascisti) ed \u00e8 il servizio di sicurezza germanico chiamato Sicherheitsdienst (SD) che si occupa della sua cattura, ma ancora una volta riesce a sfuggire alla fucilazione. Scappato da Sesana qualche giorno dopo si riunisce alla banda partigiana operante a Ranziano-Voghersca. Quando ormai la resa dei fascisti \u00e8 cosa fatta e la lotta armata sembra conclusa, si presenta assieme al padre nella Scuola Magistrale di Gorizia dove dovevano esser depositate armi, ma \u00e8 una trappola a cui riesce a sfuggire grazie allo zio Mario Fantin. Quest'ultimo riesce a far liberare anche diversi miliziani partigiani presi come prigionieri dai partigiani sloveni. Fra questi vi era pure il padre di Giorgio che, pur non essendo partigiano combattente, era stato catturato quando il figlio era andato a depositare le armi.\nImmediato dopoguerra.\nL'anno successivo alla Liberazione vi sono manifestazioni per Gorizia italiana e Giorgio Visentin vi partecipa. Il primo congresso dell'ANPI del 1947 vede una spaccatura fra due anime delle brigate partigiane ovvero fra l'ANPI e l'Associazione Partigiani Giuliani (APG), di tendenza filo-jugoslava per cui insieme con Ferruccio Bozzini, di Gorizia, e dopo, con Ladi Dornik, comandante partigiano, ripercorrono l'itinerario fatto durante la Resistenza da un paese all'altro per spiegare ai partigiani jugoslavi il perch\u00e9 \u00e8 consigliabile che convergano nell'ANPI soprattutto visto il periodo storico e i vicini trascorsi. Il lavoro \u00e8 difficile e occupa i mediatori per quasi due anni ma alla fine porta all'unificazione.\nIl lavoro di documentazione del dopoguerra.\nNel 1951 Giorgio compie il servizio di leva prima presso CAR di Brescia, poi alla Scuola \u201cCavalleria blindata\u201d di Tor di Quinto. Negli anni seguenti la Liberazione si mette a scrivere un \"diario\" che per mole di documentazione ed immagini disponibili nel suo archivio privato \u00e8 ritenuto di grossa importanza per la ricostruzione del periodo inerente all'occupazione dei nazifascisti. Vi son riportate prove documentali delle atrocit\u00e0 compiute dagli Ustascia di Ante Paveli\u0107, la condanna decisa del cardinale Eug\u00e8ne Tisserant, in cui il cardinale li accusa dello sterminio di 350\u00a0000 ortodossi serbi senza distinzione di sesso e et\u00e0 e di un gran numero di ebrei, zingari e musulmani in un unico anno.\nNel prosieguo, Visintin ricostruisce e pubblica un video, la \"14ma Brigata d'assalto Garibaldi Trieste\", in cui viene spiegata la vita dei partigiani durante la Liberazione della Regione Giulia. Con il suo archivio fotografico contribuisce alla documentazione visiva, nel 1970, al volume \"Corpo Volontari della Libert\u00e0\", edito a cura del Comune di Milano nel 1975, presentato dal comandante partigiano Aldo Aniasi e da Antonio Greppi, sindaco di Milano. Nel 1985 con gli ex partigiani Piero Grandi, Battista Guerrini, Ciro Lilloni, Bruno Golo (ex comandante della 181.ma Brigata Garibaldi), tutti con incarichi gi\u00e0 in ANPI, costituisce la sezione ANPI di Segrate. Qualche anno dopo Visintin \u00e8 designato a svolgere l'incarico di Presidente della Vigilanza della Citt\u00e0 di Milano, e rimane in carica fino al 1992. La sua azione nell'ANPI prosegue ed importante \u00e8 la sua posizione del 2004 relativamente al revisionismo storico per cui durante le celebrazioni del 59\u00ba anniversario della Liberazione mette in chiaro quanto appurato storicamente sia a livello generale sia a livello particolare per l'invasione da parte dei nazifascisti in Jugoslavia ricordando il campo di concentramento di Gonars, adesso sede di un \"sacrario\", dove morirono per stenti ed infezioni pi\u00f9 di 500 in gran parte donne e bambini. Parla anche della foiba di Basovizza dove alcuni storici reputano che furono gettate circa 200 persone e della Risiera di San Sabba dove pi\u00f9 di cinquemila antifascisti ed ebrei furono trucidati dai nazifascisti e fascisti dipendenti dall'Ispettorato Speciale di Polizia per la Venezia Giulia che funzionava dal 1942 e aveva come uomini di punta i torturatori Giuseppe Gueli e Gaetano Collotti, quest'ultimo strettamente legato alla vicenda di Ercole Miani. "}
{"id": "2083736", "revid": "161374", "url": "https://it.wikipedia.org/wiki?curid=2083736", "title": "Strada statale 268", "text": ""}
{"id": "2083739", "revid": "47843", "url": "https://it.wikipedia.org/wiki?curid=2083739", "title": "Zona traffico limitato", "text": ""}
{"id": "2083740", "revid": "282629", "url": "https://it.wikipedia.org/wiki?curid=2083740", "title": "Italoamericana", "text": ""}
{"id": "2083743", "revid": "125264388", "url": "https://it.wikipedia.org/wiki?curid=2083743", "title": "Lucy Knight", "text": "Lucy Knight \u00e8 un personaggio della serie televisiva \"E.R. - Medici in prima linea\", interpretato da Kellie Martin.\nStoria del personaggio.\nIl personaggio di Lucy entra nel cast della serie a partire dalla quinta stagione e comincia la propria carriera all'interno del pronto soccorso del County General, come tirocinante affidata al dottor Carter. Durante il primo giorno deve fare molto lavoro: eseguire gli ordini della dottoressa Weaver, dare notizie delicate a una moglie e a una donna incinta e in pi\u00f9 rimane chiusa in ascensore. \nTanto talentuosa quanto goffa, Lucy tenta in tutti i modi di impressionare Carter, ma finisce inevitabilmente per creare pi\u00f9 guai che altro. Carter se la prende con la ragazza quando scopre che gli ha mentito relativamente ad una fleboclisi, che Lucy non era in grado di fare, a cui seguono altri problemi quando durante una festa di Halloween organizzata dagli studenti di medicina, due ragazzi si ubriacano insieme a lei e rischiano di morire. Lucy e Carter in seguito si riconcilieranno e, alla fine, arriveranno anche ad avere una breve relazione sentimentale, che per\u00f2 Carter interromper\u00e0 ritenendola poco etica. In un episodio i due girano tutta la citt\u00e0 per rintracciare il padre di una bambina con un gruppo sanguigno rarissimo. Alla fine lo troveranno, ma sar\u00e0 troppo tardi. In quell'episodio la ragazza rivela di essere stata cresciuta dalla madre e di non aver mai conosciuto il padre. Alla fine della quinta stagione, Carter scopre che Lucy assume il Ritalin per essere sempre attiva. La ragazza gli promette che smetter\u00e0 di usarlo, ma non lo far\u00e0.\nIn un episodio, a Lucy viene assegnata Valerie Paige, una giovane paziente che necessita di un cuore nuovo. La ragazza rivolta tutto l'ospedale per raggiungere l'obiettivo, arrivando perfino ad andare a casa del dottor Romano (in vacanza), pur di convincerlo ad effettuare l'operazione. Inizialmente l'operazione va bene, ma poi il cuore ha un'infezione e Valerie finisce in coma cerebrale permanente. Da quel momento, comunque, Romano sembra affezionarsi a Lucy. Stringe amicizia anche con il dottor Malucci, che riesce a convincere ad assumersi la colpa di un'esplosione nella sala suture, della quale era stata ingiustamente accusata Cleo Finch (in realt\u00e0 la Weaver scoprir\u00e0 che non \u00e8 stato nessuno di loro, ma l'esplosione \u00e8 stata causata da una perdita di gas). Inoltre, in un momento di sconforto, viene consolata da Kova\u010d, che la convince ad andare avanti.\nDurante la sesta stagione, a Lucy viene affidato come paziente Paul Sobriki, uno studente di legge che manifesta segnali di instabilit\u00e0 mentale. Lucy richiede pi\u00f9 volte un consulto psichiatrico, ma il dottor DeRaad, di psichiatria, non arriva. La ragazza allora chiede consiglio a Carter, che non le d\u00e0 retta. Quella sera al pronto soccorso c'\u00e8 una festa per San Valentino e Paul, approfittando della confusione, ruba un grosso coltello (che serve per tagliare la torta) dal salottino e attacca Lucy, che cade al suolo colpita al petto, alla gola e al ventre. Carter, entrato nella stanza per cercare la ragazza, trova un biglietto di San Valentino di Lucy e, mentre lo legge, viene aggredito alle spalle da Sobriki, che gli infligge due coltellate alla schiena. Caduto sul pavimento, vede oltre il letto il corpo di Lucy a terra. Dopo molte ore, la dottoressa Weaver entra per caso nella stanza e trova i due. Gli sforzi dei medici del pronto soccorso, ed in particolar modo della dottoressa Corday e del dottor Romano, sembrano avere buoni risultati su Lucy, ma le cose vengono peggiorate fatalmente da una massiccia embolia polmonare. Lucy chiede ad Elizabeth di lasciarla sveglia durante l'operazione ma, poco dopo, mentre la Corday si prepara, Romano si accorge che Lucy ha perso i sensi. I due dottori non si arrendono, ma Lucy muore alle 2:56 del 15 febbraio 2000, gettando nello sconforto l'incredulo staff dell'ospedale.\nQuando Carter parla con la madre di Lucy dopo la sua morte, l'uomo le mente, dicendo che Lucy non ha sofferto. Carter rimpiange di non aver mai fatto capire a Lucy quanto la stimasse come medico. Due mesi dopo al pronto soccorso arriva una lettera per Lucy: se fosse sopravvissuta, sarebbe stata assunta nel reparto di psichiatria del County General Hospital."}
{"id": "2083745", "revid": "287204", "url": "https://it.wikipedia.org/wiki?curid=2083745", "title": "Edoardo Crespi", "text": "Biografia.\nNel 1880 fond\u00f2 la Societ\u00e0 Scacchistica Milanese, di cui fu il primo campione sociale e presidente dal 1883. Nel 1881 giunse 4\u00ba nel III torneo nazionale di Milano. In questo torneo speriment\u00f2 una variante della difesa francese divenuta poi nota come \"attacco Fritz\" (dalla partita Fritz-Mason, Norimberga 1883). Adott\u00f2 questa variante anche nella partita Crespi-Moorer, Londra 1883. Polemizz\u00f2 a lungo col teorico tedesco Oskar Cordel per il fatto che defin\u00ec \"attacco Fritz\" la variante che invece fu lui a ideare due anni prima. \nNel 1885 divent\u00f2 campione della Lombardia vincendo il \"Torneo della Patriottica\".\nNel 1887 si rec\u00f2 in Germania, dove gioc\u00f2 e vinse a Francoforte una partita in consultazione Richter/Seeger/Rosen\u2013Bauer/Barnes/Crespi. \u00a0 (vedi la partita online su \"Chessgames.com\") \nNel giugno 1888 si batt\u00e9 a Berlino con Theodor von Scheve, col risultato di +1 \u20134, risultato non trascurabile tenendo conto che giocava per la prima volta con l'orologio (che egli defin\u00ec \"un diabolico ordigno\"). Gioc\u00f2 anche con Harmonist col risultato di +1 \u20132 =4. Nel 1889 vinse a Colonia contro Gutmayer e Hauptmann. Questi risultati gli valsero, da parte del quotidiano tedesco \"Vossische Zeitung\", l'appellativo di \"Italienische Schachmeister\". Nel 1901 ottenne il 2\u00ba posto nel torneo di Venezia. \nAlla sua morte lasci\u00f2 in testamento alla Biblioteca Braidense di Milano la sua vasta biblioteca scacchistica e una rendita alla Societ\u00e0 Scacchistica Milanese per un torneo da tenersi ogni quattro anni."}
{"id": "2083754", "revid": "1543377", "url": "https://it.wikipedia.org/wiki?curid=2083754", "title": "Onda (movimento studentesco)", "text": "L'espressione \"Onda\" (o \"Onda Anomala\") \u00e8 stata usata per designare complessivamente il movimento di studenti universitari e medi sviluppatosi negli atenei e nelle scuole superiori italiane nell'autunno del 2008.\nLa nascita di tale \"onda\" di proteste \u00e8 legata all'approvazione, sotto il governo Governo Berlusconi IV, dei decreti-legge n\u00b0 112/2008 e n\u00b0 137/2008, adottati durante l'estate e successivamente convertiti in legge (rispettivamente legge n\u00b0 133 del 6 agosto 2008 e legge n\u00b0 169 del 29 ottobre 2008), con cui \u00e8 stato fortemente ridotto il Fondo per il Finanziamento Ordinario.\nTematiche di interesse del movimento.\nLe critiche che l'Onda ha mosso ai suddetti provvedimenti legislativi sono state principalmente di due ordini, giuridico e socio-economico.\nInoltre, i tagli sono stati presentati dal governo come un mezzo per combattere gli sprechi, ma \u00e8 stato obiettato da un lato che il carattere indiscriminato dei tagli non colpisce gli sprechi in alcun modo, dall'altro che, nello stesso tempo, vengono varate dal Governo decisioni che comportano spese giudicate inopportune e inutili, come per esempio l'acquisto di lavagne multimediali per le scuole per un ammontare di 20 milioni di euro. Questa critica \u00e8 stata esposta in maniera sempre pi\u00f9 viva in particolare in relazione al panorama di degrado dell'edilizia pubblica scolastica che, nel periodo delle contestazioni, ha portato alla morte di uno studente di 17 anni durante un crollo del soffitto del Liceo Scientifico Statale \"Charles Darwin\" di Rivoli. Le reazioni del movimento hanno portato a cortei spontanei e al blocco del \"Torino Film Festival\" che si svolgeva proprio in quei giorni nel capoluogo piemontese.\nInoltre, \u00e8 stato rilevato che nei momenti di crisi economica \u00e8 sconsigliabile tagliare sui settori della formazione, che sono considerati assolutamente necessari per il funzionamento di una societ\u00e0, delle sue istituzioni e della sua economia.\nDa queste accuse il Presidente del Consiglio dei ministri Silvio Berlusconi, il Ministro dell'Economia e Finanze Giulio Tremonti e il Ministro dell'Istruzione, Universit\u00e0 e Ricerca Maria Stella Gelmini si sono sempre difesi, anche se gli esponenti del movimento si sono dichiarati sempre insoddisfatti da queste risposte.\nIn un'occasione, Silvio Berlusconi si \u00e8 spinto oltre, manifestando l'intento di inviare le forze dell'ordine nelle scuole e negli atenei a sedare la proteste.\nD'altro canto, il 23 ottobre 2008 il Presidente Emerito Francesco Cossiga, in un'intervista al \"Quotidiano Nazionale\", propose al Ministro dell'Interno Roberto Maroni la sua soluzione per contenere il dissenso universitario nei confronti della Legge n\u00b0 133/2008: evitare di chiamare in causa la polizia, ma screditare il movimento studentesco infiltrando agenti provocatori, e solo allora, dopo i prevedibili disordini, \"le forze dell'ordine non dovrebbero avere piet\u00e0 e mandarli tutti in ospedale\". Nell'affermare ci\u00f2 Francesco Cossiga sostiene che il terrorismo degli anni settanta era partito proprio dalle universit\u00e0, e conferma di avere gi\u00e0 attuato una strategia simile quando egli stesso era stato Ministro dell'Interno.\nEstensione territoriale e sociale dell'adesione al movimento.\nLe proteste all'interno delle scuole (elementari e medie inferiori e superiori) sono state estese sostanzialmente a tutto il territorio italiano.\nProteste universitarie sono sorte in numerose citt\u00e0 italiane, mentre in varie capitali e citt\u00e0 europee sono state organizzate, solitamente da studenti italiani in Erasmus, iniziative di solidariet\u00e0 agli studenti italiani.\nNella maggior parte dei casi non si sono limitate agli studenti ma hanno coinvolto, in misura diversa, le altre categorie che si considerano socialmente colpite dai decreti, ovvero personale tecnico-amministrativo, ricercatori, professori.\nSimmetricamente, sono sorti anche diversi piccoli gruppi di studenti che si sono schierati, invece, in difesa dei decreti in questione; i rappresentanti di questa fazione hanno sostenuto di rappresentare una maggioranza silenziosa, il che \u00e8 stato fortemente messo in dubbio sia da altri studenti che da alcuni giornalisti, a cominciare da Michele Santoro nella sua trasmissione \"Annozero\".\nOltre ad innumerevoli manifestazioni locali, cortei autorizzati e non, che hanno percorso tutte le citt\u00e0 d'Italia dall'inizio di ottobre 2008, ha dato luogo a varie manifestazione nazionali con centinaia di migliaia di persone in occasione degli scioperi convocati da diversi sindacati:\nUna settimana prima del 3\u00ba NO GELMINI DAY (14 novembre) si \u00e8 tenuta la prima assemblea nazionale dell'Onda nel plesso didattico occupato di Viale Morgagni a Firenze, seguita poi 15 e 16 novembre da una seconda assemblea nazionale nelle aule dell'Universit\u00e0 La Sapienza occupate dagli studenti.\nIl movimento ha raggiunto il suo culmine alla fine di ottobre 2008, in concomitanza con l'approvazione in Parlamento della riforma Gelmini, mentre nelle settimane successive il seguito delle proteste \u00e8 andato diminuendo. Le manifestazioni di protesta contro la riforma, e in generale contro il governo Berlusconi, sono tuttavia proseguite anche nei mesi successivi.\nIl Movimento Studentesco dell'Onda Anomala \u00e8 stato esplicitamente appoggiato da intellettuali come Ezio Mauro, Umberto Eco, Massimiliano Fuksas, Stefano Rodot\u00e0, Adriano Prosperi e Salvatore Settis.\nProteste e ordine pubblico.\nLe pratiche politiche del movimento dell'Onda rispecchiano generalmente quelle tradizionali dei movimenti studenteschi della seconda met\u00e0 del \u2019900: cortei, manifestazioni stanziali (sit-in) e occupazioni di universit\u00e0 e scuole. In particolare quest'ultima pratica ha fatto registrare la pi\u00f9 grande ondata di occupazioni di facolt\u00e0 universitarie dal 1977. Il movimento ha poi presentato una tendenza ad estendere le agitazioni studentesche quanto pi\u00f9 possibile nel tessuto sociale metropolitano, utilizzando frequentemente la pratica della \u201cmanif-sauvage\u201d: cortei spontanei, estemporanei e non autorizzati, che tendono a coinvolgere nel loro tragitto la circolazione stradale e la mobilit\u00e0 in generale fino ad arrivare al completo blocco stradale. Questi cortei spesso sono prima \u201cinterni\u201d, ossia nascono negli spazi universitari nel cui itinerario sovente interrompono le lezioni che si svolgono nelle aule delle varie facolt\u00e0 nell'ottica del blocco della didattica come forma di protesta. Spesso la pratica della \"manif-sauvage\" viene utilizzata anche in occasione di cortei autorizzati deviando dal percorso prestabilito e forzando i blocchi di polizia per proseguire oltre la destinazione autorizzata.\nQuesta tendenza si \u00e8 via via generalizzata fino a comprendere in questa pratica anche azioni di disturbo e contestazione in occasione di eventi pubblici di rilievo (festival del cinema, incontri istituzionali di personalit\u00e0 politiche...) e di appuntamenti formali della vita universitaria (in particolare le inaugurazioni dell'anno accademico). Da qui l'apparizione di un altro slogan che sarebbe diventato un cavallo di battaglia degli studenti universitari: \"\u201cBloccheremo tutto!\u201d\". \u00c8 in particolare con queste manifestazioni che l'Onda ha cominciato a muoversi fuori dalle universit\u00e0 e dalle scuole e a creare l'attenzione mediatica attorno a s\u00e9. Di seguito una cronologia degli episodi pi\u00f9 significativi:\nGli scontri.\nNon sono mancati durante il periodo delle proteste degli episodi relativi a problemi di ordine pubblico. Si sono infatti verificati tafferugli e confronti fisici con le forze dell'ordine che sono pi\u00f9 volte intervenute per arginare le contestazioni, in particolare durante gli episodi di protesta non autorizzati.\nI fatti di Piazza Navona.\nTra gli incidenti pi\u00f9 gravi avvenuti nell'ambito delle proteste studentesche vi sono gli scontri avvenuti a Roma il 29 ottobre 2008, giorno dell'approvazione della legge Gelmini, a Piazza Navona, questa volta tra studenti di opposta fazione e non tra studenti e forze dell'ordine. Durante il sit-in organizzato dagli studenti medi fin dalla mattina si verificano degli scontri verbali tra studenti di sinistra e la componente minoritaria di estrema destra organizzata nel gruppo Blocco Studentesco, che aveva sposato la causa della protesta e si era inserita nel movimento (alcune sigle studentesche dicono nel tentativo di egemonizzarlo). Gi\u00e0 nei giorni immediatamente precedenti si erano verificate frizioni nei cortei degli studenti medi a causa della volont\u00e0 degli studenti neofascisti di conquistare a tutti i costi la testa dei cortei e per il lancio di slogan inneggianti al Duce. La mattina del 29 il confronto verbale diventa fisico quando un gruppo di militanti di Blocco Studentesco aggredisce a colpi di cinghie un folto gruppo di studenti medi inermi e si rende autore di veri e propri pestaggi. Le aggressioni verranno poi documentate dalle immagini trasmesse dal programma \"Chi l'ha visto?\" in onda su Raitre il successivo 3 novembre.\nA seguito di questi fatti gli studenti antifascisti grazie ad un tam-tam di telefonate fa arrivare la notizia al corteo degli universitari de La Sapienza tramite la stazione radiofonica Radio Onda Rossa e il sito Indymedia Il corteo degli universitari, che aveva in programma di raggiungere il sit-in nelle ore successive, anticipa la partenza e circa 500 studenti, di cui molti equipaggiati di caschi, raggiungono Piazza Navona gridando slogan antifascisti e intonando la canzone partigiana \"\"Bella Ciao\". Ne nasce un fronteggiamento a distanza che degenera velocemente in scontri fisici. Si assiste al lancio di sedie dei caff\u00e8 all'aperto della piazza da parte degli studenti antifascisti contro gli studenti neofascisti che nel frattempo si erano armati di caschi e mazze (manici di piccone) avvolte in bandiere tricolori. Gli scontri si estinguono con l'intervento degli agenti di polizia che disperdono la folla ed effettuano numerosi fermi. A seguito degli scontri viene arrestato e poi denunciato a piede libero per \"resistenza a pubblico ufficiale\" e \"lesioni\" un uomo di 33 anni impiegato del settore organizzazione del Partito della Rifondazione Comunista e un ragazzo di 19 anni di Blocco Studentesco che viene successivamente rilasciato. In seguito vengono iscritti nell'albo degli indagati 37 persone, 21 appartenenti al Blocco Studentesco e 15 appartenenti all'estrema sinistra. Quest'evento segna la fine della presenza, seppur marginale, dell'estrema destra nel movimento dell'Onda, che si posizioner\u00e0 su un'impostazione esplicitamente antifascista, facendo proprio lo slogan \"Siamo tutti antifascisti!\"\", che verr\u00e0 pi\u00f9 volte ripetuto nei cortei dei giorni successivi.\nLa figura di \"Anna Adamolo\".\nIl 14 novembre 2008 da una iniziativa del movimento studentesco dell'Onda Anomala fa la sua prima apparizione su internet \"Anna Adamolo\", una figura virtuale (\"Anna Adamolo\" \u00e8 un'anagramma di \"Onda Anomala\"), ed usata come rappresentazione di tutte le voci dell'Onda. Viene presentata come nuovo Ministro \"Onda\" (riferimento sarcastico ai Ministri \"Ombra\" del Partito Democratico) dell'Istruzione, Universit\u00e0 e Ricerca, ed indicata come sostituta del Ministro dell'Istruzione, Universit\u00e0 e Ricerca Maria Stella Gelmini.\nDa quella data, la figura di \"Anna Adamolo\" \u00e8 comparsa in diverse manifestazioni del movimento, a personificare le rivendicazioni portate avanti dai vari componenti.\nIl movimento nella prospettiva storica.\nNegli ultimi decenni in Italia si sono succeduti movimenti studenteschi di grande portata. In alcuni casi essi erano contemporanei ad altri movimenti di protesta sollevatisi nel resto d'Europa e del mondo come il Sessantotto, in altri casi invece erano solo sintomo di un disagio tutto italiano come il movimento del '77 e la \"Pantera\" del 1989/1990. A volte, soprattutto negli anni sessanta, i movimenti studenteschi si sono accompagnati a importanti cambiamenti sociali.\nIn Italia come nel resto del mondo, sono diversi i precedente storici dell'Onda. Fin dai primi anni sessanta, anni di crescita economica e di accumulo di tensioni sociali e politiche, maturarono le basi di quel movimento che ebbe il suo culmine nel Sessantotto. Tutto il mondo sub\u00ec una forte scossa nel 1968: dal movimento per i diritti civili negli Stati Uniti d'America all'assassinio di Ernesto Che Guevara in Bolivia, dalla mobilitazione contro la guerra del Vietnam in tutto il mondo occidentale alla grande rivoluzione culturale nella Repubblica Popolare Cinese, dalla Primavera di Praga in Cecoslovacchia al maggio francese in Francia, dalle mobilitazioni popolari e studentesche in Polonia, Giappone, Messico, Jugoslavia, Repubblica Federale Tedesca al sodalizio \"studenti-braccianti-operai\" che anim\u00f2 le proteste in Italia. In Italia il '68 produsse un'onda lunga che si svilupp\u00f2 grazie all'attivit\u00e0 di associazioni come il Movimento Studentesco e le organizzazioni della sinistra extraparlamentare che proseguirono le lotte politiche all'interno delle universit\u00e0 e delle scuole per tutti gli anni settanta. Una nuova protesta studentesca, questa volta prettamente italiana e caratterizzata da un rifiuto rivoluzionario del sistema dei partiti e dei sindacati, scoppi\u00f2 tra il 1976 ed il 1978 ed \u00e8 nota come movimento del '77 e coincise con l'anno di fuoco del periodo dei cosiddetti \"anni di piombo\". Alla fine degli anni ottanta, alla vigilia del crollo del muro di Berlino e dell'inizio della cosiddetta era post-moderna, esplose in Italia il movimento studentesco della Pantera. Nuove proteste organizzate scoppiarono diffusamente, a livello solo italiano, in occasione della pubblicazione della riforma Berlinguer (1997) e maggiormente per la contestata riforma Moratti nel periodo 2003/2005.\nIl movimento dell'Onda si inserisce, a partire dal suo slogan pi\u00f9 diffuso e caratterizzante: \"Noi la crisi non la paghiamo\", nel contesto internazionale della grande recessione e di una scarsa credibilit\u00e0 del mondo politico, oltre che di un disagio sociale sempre maggiore, quantomeno in tutta Europa. L'Unione Europea degli Studenti \u00e8 la cassa di risonanza delle proteste studentesche che si verificano nel continente, e condivide la lotta degli studenti italiani che si oppongo al piano di riforma del governo Berlusconi IV. Si parla gi\u00e0 di una sorta di una \"European Anomolous Wave\" (\"onda anomala europea\"), dopo le manifestazioni studentesche davanti alle sedi diplomatiche italiane in Francia, nel Regno Unito, in Spagna, in Belgio, nei Paesi Bassi ed in Germania ma soprattutto dopo le altre rivolte studentesche e giovanili che si sono sviluppate in Europa: in Grecia, le manifestazioni universitarie sono esplose in un vortice di violenza provocato dall'assassinio di Alexandros Grigoropoulos, un giovane anarchico di 15 anni da parte delle forze dell'ordine; in Francia a seguito delle proposte di riforma della scuola secondaria avanzate dal governo di Nicolas Sarkozy, poi ritirate.\nL'Onda si definisce come movimento apartitico. Da pi\u00f9 parti all'interno del movimento, \u00e8 stata espressa la volont\u00e0 di prendere le distanze dalle forze politiche istituzionali, siano esse di sinistra, di centro o di destra (rappresentativo \u00e8 stato l'allontanamento del comico genovese \"prestato\" alla politica Beppe Grillo dal corteo studentesco del 30 ottobre 2008 a Bologna al grido di \"Non vogliamo le primedonne!\"). Tuttavia, non sono mancate manifestazioni di chiara appartenenza politica durante le manifestazioni, soprattutto dovuta all'intervento nelle manifestazioni di formazioni di estrema destra, che pur sforzandosi di celare la loro identit\u00e0, hanno finito per generare contrapposizioni tra studenti: proprio questi sono stati i fattori scatenanti dei famigerati scontri tra studenti di destra e sinistra a piazza Navona a Roma il 29 ottobre.. Nel corso della protesta infatti la maggioranza degli studenti si \u00e8 dimostrata decisamente convinta dei valori antifascisti, frequenti sono stati i riferimenti alla resistenza italiana contro il nazi-fascismo ed alla tradizione democratica della societ\u00e0 italiana: \u00e8 stato frequentemente citato nei cortei il celebre del famoso antifascista Piero Calamandrei, pronunciato a Roma l'11 febbraio 1950.\nPolemiche e la questione delle occupazioni.\nSul movimento studentesco sono nate numerose polemiche riguardo alle accuse di strumentalizzazione degli studenti mosse dal centrodestra in particolare alle forze politiche di sinistra. Non sono mancate anche posizioni apertamente critiche rispetto al movimento dell'Onda. \u00c8 il caso ad esempio di Ernesto Galli della Loggia, noto editorialista del \"Corriere della Sera\", che dopo aver considerato la necessit\u00e0 di una riforma della scuola in senso maggiormente autoritario e semplificativo, si \u00e8 schierato assieme al ministro Mariastella Gelmini in un dibattito pubblico tenutosi il 1\u00ba agosto 2008 a Capalbio ha apertamente criticato la protesta studentesca fin dal suo esordio.\nAnche l'economista ed editorialista del \"Corriere della Sera\" Francesco Giavazzi ha reso pubblico il suo appoggio alle scelte governative in merito all'universit\u00e0 pubblica e ha espresso la sua critica alla protesta studentesca, venendo sottoposto a dure critiche da parte del movimento.\nMario Giordano, direttore de \"Il Giornale\", quotidiano di propriet\u00e0 della famiglia Berlusconi schierato in prima fila nella critica alla protesta studentesca, ha scritto una lettera aperta agli studenti in protesta, dopo aver criticato lo stato attuale dell'universit\u00e0 pubblica ed aver espresso il proprio parere negativo sugli scioperi.\nUn altro argomento che ha suscitato molte polemiche \u00e8 stato l'atteggiamento del governo rispetto alla questione delle occupazioni delle scuole superiori e delle universit\u00e0 che si sono verificate su tutto il territorio nazionale. In quanto invasione di terreno o edificio ed interruzione di pubblico servizio -in caso di presenza di un custode all'interno dell'edificio, anche sequestro di persona-, come \u00e8 prassi il dirigente scolastico, il rettore o qualsiasi lavoratore della scuola che sia nell'edificio in veste di pubblico ufficiale pu\u00f2 chiamare le forze dell'ordine non appena l'edificio venga occupato in caso di mancata soluzione pacifica della questione. In seguito al proliferare delle occupazioni il presidente del Consiglio dei ministri Silvio Berlusconi ha dichiarato:\nLa dichiarazione ha suscitato forti reazioni, specie in relazione con quanto dichiarato dall'ex-presidente della Repubblica Francesco Cossiga il giorno seguente sul \"Quotidiano Nazionale\":\nCos\u00ec il giorno seguente alla dichiarazione sopra riportata, il presidente Berlusconi -in visita di stato nella Repubblica Popolare Cinese- corresse la mira della sua precedente affermazione:\nLa correzione ha suscitato altre polemiche circa la coerenza delle affermazioni del capo del governo."}
{"id": "2083759", "revid": "287204", "url": "https://it.wikipedia.org/wiki?curid=2083759", "title": "Salvatore Montagna", "text": "Biografia.\nNato nel 1971 a Montr\u00e9al, in Canada, pass\u00f2 l'infanzia a Castellammare del Golfo, in Sicilia.\nQuando, alla met\u00e0 degli anni ottanta, si stabil\u00ec con la sua famiglia nel Bronx, a New York, Salvatore inizi\u00f2 subito ad introdursi nel mondo del crimine, della violenza e della corruzione. Non \u00e8 chiaro quando Montagna divenne un affiliato alla famiglia Bonanno, ma alla fine degli anni novanta, durante la leadership del boss Joseph \u201cBig Joe\u201d Massino Montagna venne sentito per caso nelle conversazioni tra altri membri della famiglia Bonanno, come il braccio destro del boss Salvatore \u201cSal il Bello\u201d Vitale.\nSi sa poco della vita privata di Montagna, a parte il fatto che si \u00e8 sposato agli inizi degli anni novanta con Kellice Gucciardo, collegata per vie di parentela alle famiglie Gambino e Genovese. Hanno avuto due bambini, ma hanno divorziato subito dopo la morte di uno dei loro figli. Risposatosi, viveva ad Elmont, Long Island. Aveva anche avviato una piccola compagnia di ferramenta, la Matrix Steel Co., sita al 50 di Bogart Street a Bushwick, Brooklyn. Proprio per questo Montagna si \u00e8 guadagnato il soprannome di \u201cfabbro\u201d.\nNel 2002, Montagna \u00e8 stato arrestato insieme al gruppo di Patrick De Filippo per gioco d\u2019azzardo e strozzinaggio. Si rifiut\u00f2 di rispondere alle domande dinanzi ad una giuria e venne condannato per oltraggio alla corte. Venne riconosciuto colpevole nel 2003 e messo in libert\u00e0 vigilata. Fu alla fine del 2003 che le forze dell'ordine e l'FBI lo schedarono come capitano di facciata e caporegime della famiglia Bonanno al posto di DeFilippo e a capo della fazione siciliana del Bronx.\nDopo che il boss della famiglia Bonanno, Joe Massino divenne un collaboratore del governo e testimoni\u00f2 contro 60 criminali, Vincent \u201cVinny Gorgeous\u201d Basciano venne riconosciuto come boss della famiglia, solo per scoprire che Massino avrebbe testimoniato contro Basciano, conducendolo direttamente in galera. Alla fine del 2005, Basciano disse che avrebbe promosso la fazione siciliana del vecchio gruppo della famiglia Bonanno alla guida della famiglia, cos\u00ec Montagna venne riconosciuto come boss di facciata della famiglia dagli inizi del 2006 insieme a Nicholas \u201cNicky Mouth\u201d Santora come sottoboss ed Anthony \u201cFat Tony\u201d Rabito come consigliere, mettendo al sicuro l'amministrazione della famiglia.\nDal 2008, Montagna \u00e8 stato reputato boss di facciata della famiglia Bonanno, con il controllo dell'intera fazione del Bronx. Espulso dagli Stati Uniti, si era trasferito in Canada, di cui era cittadino per nascita.\nIl suo corpo \u00e8 stato ritrovato il 24 novembre 2011 nelle acque del fiume L'Assomption, a Charlemagne, sobborgo della sua citt\u00e0 natale, Montr\u00e9al. Risulta sia stato ucciso a colpi di pistola. Nel dicembre 2016 venne condannato a 14 anni di prigione Raynald Desjardins per concorso nell'omicidio di Montagna."}
{"id": "2083761", "revid": "247933", "url": "https://it.wikipedia.org/wiki?curid=2083761", "title": "Torre di Tokyo", "text": ""}
{"id": "2083763", "revid": "6923", "url": "https://it.wikipedia.org/wiki?curid=2083763", "title": "Teseo/Otomat", "text": ""}
{"id": "2083764", "revid": "944535", "url": "https://it.wikipedia.org/wiki?curid=2083764", "title": "Dave Malucci", "text": "Dave Malucci \u00e8 un personaggio della serie televisiva \"E.R. - Medici in prima linea\", interpretato da Erik Palladino.\nStoria del personaggio.\nIl personaggio di Dave Malucci viene introdotto nel secondo episodio della sesta stagione, nel ruolo di un assistente del secondo anno. Al suo arrivo assume un atteggiamento giocoso, facendosi chiamare \"Dottor Dave\" e ponendosi al centro dell'attenzione. \nMalucci \u00e8 un giovane medico che tende ad avere un atteggiamento superficiale, oltre a non esitare a violare i protocolli medici. Bench\u00e9 vada d'accordo con tutto lo staff, non \u00e8 visto di buon occhio da Kerry Weaver, che al contrario di lui \u00e8 fin troppo fedele alla burocrazia e all'ordine. Nel sesto episodio della sesta serie viene lasciato intendere che lui o qualcuno della sua famiglia ha subito molestie durante l'infanzia. Nonostante i pregiudizi su di lui, ogni tanto dimostra di essere un medico competente, come quando diagnostica una rara intossicazione da Ackee, di cui nessuno aveva mai sentito parlare. Allo scetticismo del dottor Carter, risponde che si intende di frutti tropicali, avendo studiato medicina a Grenada e gli rammenta che ha una laurea. Pur avendo un rapporto di antipatia reciproca con la dottoressa Weaver, Dave \u00e8 l'unico a chiamarla \"capo\" e ad interessarsi del motivo per cui utilizza una gruccia.\nNel corso della sesta e settima stagione il personaggio del dottor Malucci non ha una grande importanza per l'economia della storia, limitandosi ad agire in secondo piano, mentre gioca con i colleghi, si tinge i capelli di biondo o flirta con le donne dell'ospedale (Cleo, Randi, Jing-Mei).\nNell'ottava stagione Malucci si occupa di un paziente, ma non riconoscendo la sindrome di Marfan e pensando che il giovane assuma cocaina, elabora una diagnosi scorretta. Cos\u00ec si fa autorizzare dalla dottoressa Chen a somministrargli un trombolitico, che si rivela essere fatale, poich\u00e9 il paziente aveva una dissezione aortica. Non appena il dottor Carter intuisce l'accaduto, avvisa la Chen e tenta di salvarlo, ma il paziente muore. Questa situazione porta la Weaver (che a sua volta \u00e8 colpevole della morte del paziente, per non essere stata presente al pronto soccorso durante il trattamento) a stare addosso a Malucci, ancor pi\u00f9 severamente di prima. Nell'episodio successivo, Kerry coglie l'occasione di aver trovato Malucci a copulare con un paramedico in un'ambulanza per licenziarlo in tronco. Tentando di non perdere il lavoro, il giovane medico rivela alla Weaver di avere un figlio, ma ci\u00f2 non le fa cambiare idea. Segue una violenta lite, che porter\u00e0 Malucci ad accusare la Weaver di non avere una vita propria, e solo per tale ragione dedicarsi completamente al proprio lavoro. Cos\u00ec, dopo averle urlato di essere una lesbica nazista, Malucci esce dal pronto soccorso. Nell'episodio seguente, la Weaver entra nel salottino dei medici e lo trova mentre svuota il suo armadietto. I due si guardano per l'ultima volta e poi Malucci va via senza salutarla."}
{"id": "2083783", "revid": "63727", "url": "https://it.wikipedia.org/wiki?curid=2083783", "title": "Dino 206", "text": ""}
{"id": "2083791", "revid": "115168378", "url": "https://it.wikipedia.org/wiki?curid=2083791", "title": "Carrozzeria Scaglietti", "text": "La Carrozzeria Scaglietti \u00e8 una carrozzeria italiana con sede a Maranello attiva ufficialmente a partire dal 1951.\nStoria.\nIl nome e l'attivit\u00e0 della Carrozzeria Scaglietti sono indissolubilmente legati al marchio della Ferrari, fin dall'inizio della sua storia.Essa nacque per volont\u00e0 di Sergio Scaglietti, gi\u00e0 in forza presso la giovanissima casa del cavallino rampante e prima ancora, presso l'omonima scuderia sportiva dell'Alfa Romeo.\nLa carrozzeria diventa subito una delle favorite di Enzo Ferrari, che gi\u00e0 conosceva le notevoli doti di carrozziere del suo fondatore.\nQuindi l'attivit\u00e0 della Scaglietti fu subito esclusivamente legata alla Ferrari, per la quale lavorava in collaborazione con Pininfarina, altra grande carrozzeria da sempre legata alla casa di Maranello.\nDalla matita e dal genio di Sergio Scaglietti nacquero capolavori come la Ferrari 250 Testa Rossa e la Ferrari 250 GTO, vetture che resero noto in tutto il mondo il valore di questa carrozzeria.\nNel 1959 anche Oscar e Claudio Scaglietti, figli di Sergio, entrano a far parte dell'organico dell'atelier modenese.\nDalla collaborazione tra Jano, Bianchi e Crepaldi nacque anche l'unica formula junior con carrozzeria Scaglietti.Di modello Ferrari in modello Ferrari, la storia della Scaglietti arriva al 1975, anno in cui la casa della rossa rileva la maggioranza delle azioni della Carrozzeria Scaglietti, rendendola cos\u00ec parte integrante di se' stessa, condizione in cui la Carrozzeria Scaglietti si trova ancor oggi, con grandi soddisfazioni da entrambe le parti. \nNegli anni 2000 il nome della Carrozzeria Scaglietti viene usato dalla Ferrari per indicare un programma di personalizzazione delle vetture di Maranello.\nNel 2004, la Ferrari omaggia la Carrozzeria Scaglietti battezzando con il nome del carrozziere modenese la Ferrari 612 Scaglietti, disegnata per\u00f2 da Pininfarina.\nPrincipali opere della Carrozzeria Scaglietti.\nDi seguito vengono elencate le principali opere della Carrozzeria Scaglietti, in gran parte realizzate, come gi\u00e0 detto, in collaborazione con Pininfarina. Oggigiorno la maggior parte di tali creazioni sono attribuite in maniera univoca al carrozziere torinese, ma non va dimenticato che un notevole apporto \u00e8 stato dato anche dalla Scaglietti stessa."}
{"id": "2083792", "revid": "729019", "url": "https://it.wikipedia.org/wiki?curid=2083792", "title": "Daniele Tebaldi", "text": "Biografia.\nCresciuto nel , squadra nella quale si mise in luce per la Nazionale, trascorse poi al gran parte della sua carriera rugbistica.\nEsord\u00ec in azzurro nel 1985 durante il \"tour\" di met\u00e0 anno che previde due incontri con la , che Tebaldi disput\u00f2 nelle (per lui) insolite posizioni di apertura (primo incontro) e centro.\nFece anche parte della squadra agli ordini del C.T. Bollesan che partecip\u00f2 alla in Australia e Nuova Zelanda (due incontri, e , in tale occasione nel ruolo nativo di estremo).\nImpiegato a pi\u00f9 riprese nei vari tornei FIRA, fu poi convocato dal nuovo C.T. Fourcade per prendere parte alla in Inghilterra, torneo nel quale non venne mai, tuttavia, schierato.\nL'ultimo incontro internazionale di Tebaldi fu cos\u00ec, nel 1991, con la squadra contro cui aveva esordito sei anni prima, la .\nDopo il ritiro, passato alla carriera tecnica, allen\u00f2 il Castel San Pietro (BO); entrato nei ruoli federali nel 2002 ha guidato le Nazionali Under-18 e Under-19; a livello di club, dopo un biennio nel Reggio dirige dal 2005 il settore giovanile del Parma, del quale \u00e8 anche divenuto direttore tecnico; svolge la professione di insegnante di educazione fisica.\nSuo nipote Tito, mediano di mischia, \u00e8 anch'egli internazionale per l' dal 2009."}
{"id": "2083797", "revid": "547992", "url": "https://it.wikipedia.org/wiki?curid=2083797", "title": "Gianfranco Stevanin", "text": "Arresto.\nIl 16 novembre 1994, a Vicenza, Stevanin caric\u00f2 nella sua Volvo 480 Gabriele Musger, una prostituta, alla quale offr\u00ec dei soldi per avere rapporti sessuali e per poterle scattare delle foto. Dopo ore di minacce, violenze sessuali e sevizie, la donna tent\u00f2 la fuga attraverso la finestra di un bagno e, in seguito, cerc\u00f2 di opporsi a ulteriori violenze; Stevanin la minacci\u00f2 ancora con un coltello. Per avere salva la vita, la Musger disse all'aggressore che gli avrebbe dato tutti i propri risparmi (circa 25 milioni di lire) se l'avesse lasciata andare, e Stevanin accett\u00f2; il denaro per\u00f2 si trovava a casa della Musger e quindi i due salirono in auto per andare a prenderlo. Al casello di Vicenza Ovest Stevanin ferm\u00f2 la macchina per pagare il pedaggio; in quel momento la donna riusc\u00ec a scendere dalla macchina per andare verso una volante della polizia e denunciare il suo aggressore per violenza sessuale. La polizia arrest\u00f2 Stevanin per violenza sessuale, tentata estorsione e possesso di una pistola giocattolo priva del tappo rosso. In seguito a questo episodio, fu condannato a due anni e sei mesi di carcere.\nIndagini.\nDurante le perquisizioni nella casa gli inquirenti trovarono materiale pornografico (tra cui oltre 7000 fotografie scattate personalmente da Stevanin alle sue partner), libri di anatomia, scatole contenenti peli pubici e uno schedario contenente le informazioni su tutte le sue partner. Sebbene la polizia considerasse Stevanin solo un maniaco accusato di violenza e tentativo di estorsione, gli inquirenti cominciarono a sospettare crimini pi\u00f9 gravi dopo il ritrovamento di oggetti appartenenti a una donna di nome Biljana Pavlovic, di cui non si avevano pi\u00f9 notizie dall'agosto 1994, e di Claudia Pulejo. Le due ragazze sono citate anche negli schedari di Stevanin. L'uomo si giustific\u00f2 dicendo di aver avuto con loro delle normali brevi relazioni e che i vestiti erano solo un pegno d'amore che le ragazze gli avevano lasciato.\nIl 3 luglio 1995 un agricoltore di Terrazzo trov\u00f2 in un terreno vicino alla casa di Stevanin un sacco contenente i resti di un cadavere. Stevanin venne sospettato di omicidio e il magistrato invi\u00f2 delle ruspe per cercare altri corpi. Il 12 novembre 1995 venne ritrovato il corpo di un'altra donna; anche stavolta il corpo era stato avvolto in un sacco, ma in questa occasione il ritrovamento avvenne in un terreno di propriet\u00e0 di Stevanin. Il test del DNA dimostrer\u00e0 inequivocabilmente che il corpo era quello di Biljana Pavlovic, una 25enne di origine serba che lavorava come cameriera in un ristorante. Il 1\u00ba dicembre 1995 venne ritrovato il terzo corpo, quello di Claudia Pulejo, una tossicodipendente di Verona.\nStevanin fu interrogato dagli inquirenti; a tratti sembrava ricordare qualcosa per poi ritrattare subito dopo, sostenendo di avere dei vuoti di memoria. A Stevanin furono attribuiti anche gli omicidi di una prostituta austriaca, Roswitha Adlassing, presente nelle foto di Stevanin e nel suo schedario, di cui non si avevano notizie da mesi, e di un'altra donna mai identificata, fotografata durante un atto sessuale mentre era apparentemente priva di vita.\nIl 24 settembre 1996 (dopo la parziale confessione di Stevanin) fu ritrovato nell'Adige un altro cadavere non identificato; anche questo delitto venne attribuito a Stevanin. Dopo l'esame del DNA, il cadavere venne riconosciuto come quello di Blazenca Smolijo, una prostituta di origine croata.\nConfessione.\nIl 19 luglio 1996 Stevanin decise di confessare e afferm\u00f2 di aver smembrato i cadaveri di quattro donne, ma che l'omicidio delle ragazze non era premeditato: sarebbero morte durante rapporti sessuali estremi o, nel caso della Pulejo, per overdose di eroina. Riguardo al cadavere non identificato, sostenne che si trattava di una studentessa di cui non ricordava n\u00e9 nome n\u00e9 volto e disse di averla incontrata solo tre o quattro volte. Stevanin raccont\u00f2 le sue confessioni affermando di aver agito come se non sapesse cosa stava facendo, come se si trattasse di sogni.\nProcesso.\nDopo diverse sedute per una perizia psichiatrica Stevanin fu dichiarato processabile e capace di intendere e volere. Gli esperti affermarono che Stevanin era mentalmente capace, piuttosto intelligente (con un quoziente d'intelligenza di 114) e un abile calcolatore. I periti della difesa contestarono la perizia psichiatrica, affermando che tutti i disturbi di Gianfranco Stevanin fossero da ricondurre a un precedente incidente di moto che quasi gli cost\u00f2 la vita (stette a lungo in coma a seguito del trauma cranico riportato in quell'occasione).\nStevanin si present\u00f2 alle sedute con la testa rasata, per mostrare bene l'evidente cicatrice che testimoniava l'importante urto alla testa che, secondo la difesa, era alla base del suo comportamento violento. La prima sentenza della Corte d'Assise di Verona, il 28 gennaio 1998, condann\u00f2 Gianfranco Stevanin all'ergastolo, di cui tre anni in totale isolamento diurno.\nNel gennaio 1999, Stevanin vendette la casa e tutti i terreni di propriet\u00e0 per risarcire parzialmente le famiglie delle vittime.\nIl 7 luglio 1999 la Corte d'assise d'appello di Venezia assolse l'imputato dall'accusa di omicidio perch\u00e9 incapace di intendere e volere e lo condann\u00f2 a 10 anni e mezzo per occultamento e vilipendio di cadavere. La prima sezione della Corte di Cassazione di Roma annull\u00f2 poi per \u00abillogica motivazione\u00bb la sentenza, rinviando a una nuova sezione di appello il riesame del caso.\nNel dicembre del 2000, mentre si trovava rinchiuso nel manicomio giudiziario, fu gravemente ferito al collo da un colpo di lametta infertogli da un altro detenuto.\nLa sentenza definitiva arriv\u00f2 il 23 marzo 2001: la Corte d'appello di Venezia dichiar\u00f2 che Gianfranco Stevanin \u00e8 in grado di intendere e volere, motivo per cui fu automaticamente confermata la condanna all'ergastolo. Anche la Corte di cassazione conferm\u00f2 l'ergastolo, respingendo le istanze della difesa.\n\u00c8 stato rinchiuso nel carcere di Sulmona, in Abruzzo, dove ha salvato la vita del suo compagno di cella che ha tentato il suicidio due volte.\n\u00c8 stato successivamente trasferito al carcere di Opera e infine a quello di Bollate, dove sta scontando la pena.\nIl 1\u00ba settembre 2010 dichiar\u00f2 alla stampa di non ricordare niente degli omicidi e afferm\u00f2 l'intenzione di diventare frate francescano laico a causa anche della morte della madre, emulando cos\u00ec il caso avvenuto settant'anni prima, quando a diventare francescano fu Alessandro Serenelli, assassino di santa Maria Goretti.\nNell'ottobre 2020 il legale di Stevanin ha annunciato che presenter\u00e0 istanze per una nuova perizia psichiatrica e la concessione di misure alternative alla detenzione in carcere.\nCapi d'imputazione.\nInoltre \u00e8 attribuito a Stevanin l'omicidio di Roswita Adlassing, vista per l'ultima volta con Stevanin, ma il cadavere non \u00e8 mai stato ritrovato. Sarebbe la sesta vittima. L'omicidio sarebbe stato commesso l'8 maggio 1993."}
{"id": "2083798", "revid": "196390", "url": "https://it.wikipedia.org/wiki?curid=2083798", "title": "Anti Aircraft Warfare", "text": ""}
{"id": "2083799", "revid": "104458", "url": "https://it.wikipedia.org/wiki?curid=2083799", "title": "Rok Perko", "text": "Biografia.\nStagioni 2001-2008.\nDopo le prime gare e affermazioni a livello di gare FIS (la prima disputata nel gennaio del 2001, all'et\u00e0 di quindici anni), Perko, nato a a Kranj e specialista delle prove veloci, ha esordito in Coppa Europa il 17 dicembre 2003 a Ponte di Legno/Tonale (22\u00ba in discesa libera) e in Coppa del Mondo il 27 novembre 2004 nella discesa libera di Lake Louise (63\u00ba). Ha ottenuto i primi risultati di rilievo ai Mondiali juniores nel 2005 a Bardonecchia, dove ha conquistato la medaglia d'oro nella discesa libera e quella d'argento nel supergigante. I primi punti in Coppa del Mondo sono giunti il 3 febbraio 2006 dalla supercombinata di Chamonix, quando \u00e8 arrivato 29\u00ba.\nNel 2007 ha partecipato ai Mondiali di \u00c5re, sua prima presenza iridata, senza per\u00f2 concludere alcuna prova (prese il via nella discesa libera, nel supergigante e nella supercombinata); il 17 marzo successivo ha invece colto il suo primo podio in Coppa Europa, nella discesa libera di Santa Caterina Valfurva (2\u00ba). Nel 2007-2008 si \u00e8 aggiudicato la classifica di discesa libera di Coppa Europa, con l'11\u00ba posto in quella generale; la sua prima vittoria nel circuito continentale \u00e8 stata quella del 1\u00ba febbraio di quell'anno, nella discesa libera di Chamonix.\nStagioni 2009-2018.\nHa partecipato ai Mondiali di Val-d'Is\u00e8re 2009 (22\u00b0 nella discesa libera, non ha concluso supergigante e supercombinata) e ai XXI Giochi olimpici invernali di , sua unica presenza olimpica, classificandosi 14\u00ba nella discesa libera; l'11 marzo 2010 ha colto la sua ultima vittoria, nonch\u00e9 ultimo podio, in Coppa Europa, nel supergigante disputato a Tarvisio. Ai Mondiali di Garmisch-Partenkirchen 2011 \u00e8 stato 19\u00b0 nella discesa libera; l'anno dopo, il 15 dicembre 2012, ha ottenuto il suo unico podio in Coppa del Mondo classificandosi 2\u00ba nella discesa libera della Val Gardena sulla Saslong, mentre ai Mondiali di Schladming 2013 \u00e8 stato 35\u00b0 nel supergigante.\nAi Mondiali di Sankt Moritz 2017, suo congedo iridato, si \u00e8 classificato 38\u00ba nella discesa libera. Si \u00e8 ritirato nel corso della stagione 2017-2018; la sua ultima gara in carriera \u00e8 stata la discesa libera di Coppa del Mondo disputata a Wengen il 13 gennaio, dove si \u00e8 piazzato 48\u00ba, anche se in seguito ha ancora preso parte alla prova della discesa libera di Kitzb\u00fchel del 18 gennaio, chiusa da Perko al 40\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "2083804", "revid": "2110845", "url": "https://it.wikipedia.org/wiki?curid=2083804", "title": "Alain Marion", "text": "Biografia.\nStudi\u00f2 al Conservatorio di Marsiglia con Joseph Rampal, padre di Jean-Pierre Rampal e quindi al Conservatorio Nazionale Superiore di Parigi.\nAlain Marion \u00e8 stato uno dei grandi flautisti della seconda met\u00e0 del XX secolo. Egli \u00e8 stato flauto solista nelle pi\u00f9 famose orchestre fra le quali si ricordano l\"Orchestre de chambre de l'ORTF\", l'Orchestre de Paris, l\"Ensemble intercontemporain\" oltre che de l'Orchestre national de France.\nParallelamente alla sua attivit\u00e0 di solista \u00e8 stato professore di flauto al Conservatorio Nazionale Superiore di Parigi e all\"Acad\u00e9mie internationale d'\u00e9t\u00e9\" di Nizza."}
{"id": "2083807", "revid": "6923", "url": "https://it.wikipedia.org/wiki?curid=2083807", "title": "Agust\u00edn de Ahumada y Villal\u00f3n", "text": "Biografia.\nAhumada y Villal\u00f3n fu un ufficiale militare spagnolo che guadagn\u00f2 fama durante le guerre in Italia. Raggiunse il grado di tenente colonnello nelle Guardie Reali. Era governatore della citt\u00e0 di Barcellona al momento della nomina a capo del vicereame della Nuova Spagna.\nEntr\u00f2 a Citt\u00e0 del Messico per assumere il nuovo incarico il 10 novembre 1755, e celebr\u00f2 la designazione di Nostra Signora di Guadalupe quale patrona della Nuova Spagna (1756). Tent\u00f2 di abolire le irregolarit\u00e0 del clero di Puebla (1756), quando fu coinvolto nella produzione di aguardiente, case da gioco e nella vendita di ordini sacri.\nIntervenne nella causa legale che coinvolgeva il neo-scoperto deposito di argento a Nuevo Le\u00f3n, tentando di prendere le difese dell'insediamento. Tent\u00f2 di pacificare gli indiani di Coahuila, aiutato dal governatore Miguel Sesma. Prosegu\u00ec i lavori di costruzione del sistema idrico e fognario di Citt\u00e0 del Messico.\nMando aiuti nelle Filippine contro i non-cristiani, ed in Florida contro gli inglesi. Anche i francesi stavano tentando di stabilire alcuni porti sulla costa del Texas, mentre i pirati inglesi continuavano a minacciare le navi spagnole e gli insediamenti costieri dei Caraibi.\nOltre 1000 Comanche si ribellarono in Texas, effettuando numerose incursioni negli insediamenti dei non-indiani. Il vicer\u00e9 Ahumada mand\u00f2 aiuti armati al presidio di San Sab\u00e1s, nei pressi di San Antonio di B\u00e9jar, quando la citt\u00e0 venne assediata dai ribelli. Il presidente ed altri cittadini vennero uccisi, ma i rinforzi giunti riuscirono a sedare la rivolta.\nNel 1757 l'esercito della Nuova Spagna era composto da 2897 uomini organizzati in 15 corpi formati da 61 compagnie. Le forze principali erano concentrate a Citt\u00e0 del Messico ed a Veracruz, con piccoli gruppi da 7 a 100 soldati in vari luoghi del territorio.\nLe miniere pi\u00f9 produttive della colonia, in questo periodo, erano quelle di Bola\u00f1os, a Jalisco, e La Voladora, in Nuevo Le\u00f3n. Quest'ultima era stata appena aperta.\nNel 1759 il vulcano El Jorullo nacque a Michoac\u00e1n, nella hacienda di San Miguel del Jorullo, di propriet\u00e0 di Andr\u00e9s Pimentel. I ranch ed i villaggi circostanti vennero abbandonati. Il vicer\u00e9 si sforz\u00f2 di trovare una sistemazione per tutti i rifugiati, la maggior parte indiani. Pag\u00f2 molti soldi di tasca propria per riuscire ad aiutare tutti.\nIl 10 agosto 1759 re Ferdinando VI di Spagna mor\u00ec, dopo una lunga malattia dovuta alla morta della moglie l'anno precedente, e venne sostituito da Carlo III.\nIl vicer\u00e9 Ahumada y Villal\u00f3n mor\u00ec nel suo ufficio, anch'egli dopo una lunga malattia. Venne sepolto nella chiesa di La Piedad. Dal momento che era solito usare il suo patrimonio per aiutare i meno fortunati lasci\u00f2 la propria famiglia in povert\u00e0. Il ministero del Tesoro pag\u00f2 per permettergli di ritornare in Spagna.\nVenne sostituito dall'Audiencia, presieduta da Francisco de Ech\u00e1varri, fino all'arrivo del successivo vicer\u00e9, Francisco Cajigal de la Vega, che in precedenza ricopriva il ruolo di governatore di L'Avana."}
{"id": "2083813", "revid": "287204", "url": "https://it.wikipedia.org/wiki?curid=2083813", "title": "Agustin de Ahumada y Villalon", "text": ""}
{"id": "2083814", "revid": "121733489", "url": "https://it.wikipedia.org/wiki?curid=2083814", "title": "Misto granulare", "text": "Il misto granulare \u00e8 quella parte della pavimentazione flessibile che scarica le sollecitazioni al terreno sottostante. \u00c8 costituito da una miscela di materiali lapidei. Nella sovrastruttura stradale \u00e8 impiegato per la costruzione di strati di base.\nL'aggregato grosso, di regola costituito da frantumazione di rocce, a spigoli vivi o arrotondati, e l'aggregato fino, devono possedere caratteristiche richieste dalla normativa.\nL'impresa deve comunicare alla Direzione Lavori la composizione dei misti granulari che intende adottare.\nTra le prove che vanno effettuate un'importanza particolare assume la prova di costipamento."}
