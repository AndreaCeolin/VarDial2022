{"id": "2001494", "revid": "15756", "url": "https://it.wikipedia.org/wiki?curid=2001494", "title": "Storia del Football Club Internazionale Milano", "text": "La storia del Football Club Internazionale Milano, societ\u00e0 calcistica italiana con sede nel capoluogo della Lombardia, ebbe inizio il 9 marzo 1908, giorno della sua fondazione compiuta ad opera di quarantaquattro soci dissidenti del .\nNel corso dei suoi 113 anni di esistenza, l'Inter ha conseguito la vittoria di 40 titoli ufficiali, terzo club italiano per numero di successi dietro la e il Milan. Il club risulta essere la sola squadra del \"bel paese\" che, fin dalla propria stagione di debutto (la 1908-1909), ha gareggiato ininterrottamente nella massima serie del campionato nazionale e ha vinto almeno una competizione ufficiale in quasi ogni decennio di storia trascorso dalla propria fondazione (eccezion fatta per gli anni 1940). La compagine nerazzurra, inoltre, occupa il sesto posto (terzo tra i club italiani) nella speciale classifica dei migliori club europei del XX secolo, stilata dall'Istituto Internazionale di Storia e Statistica del Calcio (IFFHS), ed \u00e8 l'unica societ\u00e0 italiana ad aver realizzato il \"treble\", ovvero la vittoria di campionato, coppa nazionale e Champions League nell'arco di una singola stagione.\nLe origini.\nLa fondazione (1908).\nIl Football Club Internazionale Milano nacque alle ore 23:30 del 9 marzo 1908 con il nome di \"Foot-Ball Club Internazionale\" (solo nel 1967 verr\u00e0 aggiunto \"Milano\" alla denominazione ufficiale quando diventer\u00e0 una S.p.A.) presso il ristorante milanese \"Orologio\" situato in Piazza del Duomo al numero civico 22. I fondatori furono quarantaquattro dirigenti dissidenti del Milan e la motivazione che port\u00f2 alla scissione fu il fatto che il club rossonero, il quale si trovava in una fase di crisi societaria sotto la guida del consigliere anziano Giannino Camperio, dopo aver inizialmente stabilito di non partecipare ai campionati 1907-1908 per protesta contro la politica nazionalistica della Federazione Italiana Giuoco Calcio, aveva poi deciso di scendere a patti con la FIGC imponendo il divieto di arruolare calciatori stranieri in aggiunta a quelli gi\u00e0 presenti nella rosa. Il nome scelto per la nuova squadra volle, quindi, simboleggiare la volont\u00e0 cardine della societ\u00e0: dare la possibilit\u00e0 anche a giocatori non italiani di vestire questa maglia. Dalla riunione usc\u00ec uno storico verbale, scritto sul retro di un foglio di carta da lettere intestata ad Umberto Muggiani, padre di\nGiorgio, che fu tra i pi\u00f9 accesi fautori della nuova societ\u00e0, il quale costitu\u00ec l'atto ufficiale di nascita:\nIl pittore futurista Giorgio Muggiani, tra i dissidenti del Milan, scelse i colori che avrebbero rappresentato l'emblema della societ\u00e0: il nero e l'azzurro. Con tale abbinamento Muggiani volle da un lato omaggiare il cielo terso della notte in cui avvenne la fondazione della societ\u00e0, e dall'altro creare un contrasto cromatico rispetto al binomio nero e rosso adottato dal Milan: all'epoca erano d'uso comune le matite a due colori, rosse da una parte e blu dall'altra, quindi simbolicamente il blu era opposto al rosso. Il pittore disegn\u00f2 anche lo stemma: ispirato a quello dei club inglesi, riportava le lettere sovrapposte in bianco su uno sfondo costituito da un cerchio dorato, circondato da un cerchio nero, che a sua volta era circondato da un cerchio azzurro.\nNella denominazione della societ\u00e0, \"Milano\" avrebbe dovuto essere l'appellativo principale, tuttavia si scopre ben presto che la compresenza del \"Milano\" e del \"Milan\" potrebbe dar adito a confusione e si stabilisce che la squadra dovr\u00e0 chiamarsi con il nome programmatico per il quale \u00e8 sorta: \"Internazionale\".\nPrimo presidente fu nominato il socio e consigliere Giovanni Paramithiotti e il primo capitano fu lo svizzero Hernst Marktl; la prima figura ad assumere \"de facto\" le funzioni dell'allenatore fu, invece, il secondo capitano della squadra, Virgilio Fossati, il quale morir\u00e0 nel 1916 durante la prima guerra mondiale e verr\u00e0 ricordato come il primo idolo dei tifosi del club meneghino.\nGli esordi (1908-1909).\nNel primo anno l'Internazionale disputa solo amichevoli, tra le quali quella persa con l'Ausonia per 5-1, che viene registrata come la prima partita giocata dall'Inter, una partita contro il Racing Libertas Club vinta per 4-0 e la Coppa Chiasso, giocata nella citt\u00e0 svizzera, dove l'Inter batt\u00e9 l'Ausonia per 1-0 e arriv\u00f2 in finale per sorteggio contro il Milan nel primo derby milanese della storia, vinto dai rossoneri per 2-1, in una finale da venticinque minuti per tempo.\nAl primo presidente Giovanni Paramithiotti successero nel 1909 Ettore Strauss e nel 1910 Carlo De Medici. La neonata societ\u00e0 andava cos\u00ec a muovere i suoi primi passi nel campionato 1909, nell'ambito del girone lombardo dove si sarebbe dovuta scontrare con e Milanese. Il primo derby della storia contro il Milan, svoltosi il 10 gennaio 1909 all'Arena, coincise anche con la prima partita ufficiale dei nerazzurri e si chiuse con una vittoria rossonera per 3-2, dopo che la squadra capitanata da Marktl si era portata sull'1-1 grazie alla rete di Achille Gama.\nLa formazione di quella prima stracittadina era: Cocchi; Kappler, Marktl; Niedermann, Fossati, Kummer; Gama, Du Chene, Hopf, Volke, Schuler. Come si pu\u00f2 notare, la stragrande maggioranza dei primi calciatori nerazzurri era di origine svizzera. Il girone in questione fu alla fine vinto dalla Milanese.\nIl primo scudetto (1909-1910).\nIn vista del torneo 1909-1910 che si sarebbe svolto con la formula del \"girone unico\", ci fu un rinnovamento e della squadra dell'anno prima rimasero soltanto due titolari, Fossati e Schuler. Tra i nuovi arrivi c'era il portiere Piero Campelli, che divenne uno dei maggiori punti di forza della squadra. L'Inter si iss\u00f2 in vetta alla classifica in coabitazione con la sino alla fine del campionato, costringendo la Federazione a indire uno spareggio a Vercelli per l'assegnazione del titolo. Sorse allora una controversia in merito alla data dell'incontro: i vercellesi domandarono alla FIGC di disputare la sfida nel mese di maggio 1910, poich\u00e9 impegnati in alcune amichevoli nelle settimane precedenti, una richiesta cui i nerazzurri si opposero; alla fine, dopo che la Pro Vercelli non partecip\u00f2 all'amichevole fissata per il 17 aprile, la Federazione subodor\u00f2 che la domanda di rinvio dello spareggio fosse un tentativo dei piemontesi di voler guadagnare tempo per recuperare i propri atleti infortunati e stabil\u00ec di far disputare l'incontro finale del campionato il 24 aprile. Per protesta, i campioni in carica decisero di far scendere in campo la squadra ragazzi e il punteggio finale della partita fu 10-3 in favore dell'Inter. Questi erano i nomi dei primi campioni nerazzurri: Campelli, Fronte, Zoller; Jenny, Fossati, Stebler; Capra, Payer, Peterlj, Aebi, Schuler. Durante la stagione l'Inter, inoltre, vinse entrambi i derby in goleada: nella prima partita il mattatore fu Capra, autore di una tripletta, condita dai gol di Payer e Peterly, mentre nella seconda gara Engler e Peterly, con le loro doppiette e Capra, risposero alla segnatura iniziale di Mariani.\nGli anni 1910 e 1920.\nIl periodo 1910-1919.\nAllo scudetto seguirono quattro stagioni durante le quali la presidenza cambi\u00f2 diverse volte: entrarono in carica Emilio Hirzel (1912), Luigi Ansbacher (1914) e nello stesso anno Giuseppe Visconti Di Modrone. Dopo la deludente annata 1910-1911, l'Inter chiuse al quarto posto nel girone eliminatorio il campionato successivo. Nel tentativo di rafforzare la squadra, nel 1912 venne preso Luigi Cevenini (noto anche come Cevenini III), vero e proprio fuoriclasse dell'epoca, il quale dopo aver rotto col , decise di trasferirsi in nerazzurro portando con s\u00e9 i propri fratelli, Aldo e Mario. Il gap con la vetta si ridusse leggermente ma ancora una volta l'Inter rimase esclusa dalle finali, a causa di un terzo posto nel girone ligure-lombardo. Nel 1913 la squadra venne ulteriormente rafforzata, in particolare con l'attaccante Julio Bavastro, che dette ai due fratelli Cevenini la possibilit\u00e0 di godere di una valida spalla d'attacco in grado di finalizzare al meglio la mole di gioco da loro svolta. L'Inter riusc\u00ec a vincere il girone eliminatorio davanti a Juventus e Milan, ma nella fase successiva dovette arrendersi a Casale e Genoa. Lo stesso andamento ebbe la stagione 1914-1915, coi nerazzurri primi nel loro girone eliminatorio e in quello di semifinale. Nel girone di finale, per\u00f2, il cammino nerazzurro fu interrotto dalla guerra, quando mancava una sola partita (Cevenini III fu il capocannoniere con 35 reti). Molti dei giocatori interisti raggiunsero le prime linee e la societ\u00e0 nerazzurra, come del resto le altre, pag\u00f2 un prezzo salatissimo alla guerra: Fossati, Bavastro e Caimi persero la vita. Nel 1919 con la fine della guerra il calcio riprese il suo svolgimento.\nIl secondo scudetto (1919-1920).\nDivenne presidente Giorgio H\u00fclss (rimarr\u00e0 soltanto in questa stagione), il quale scelse alla guida della squadra la coppia formata da Nino Resegotti e Francesco Mauro. La compagine che andava ad affrontare il primo torneo del dopoguerra vedeva la presenza dei \"vecchi\" Aebi, Agradi, Asti e Campelli, oltre a quattro dei cinque fratelli Cevenini. Inoltre entrarono in prima squadra Giuseppe Fossati, fratello di Virgilio, deceduto in guerra, e Leopoldo Conti, a inizio carriera. Il suo arrivo all'Inter assunse le sembianze di un vero e proprio intrigo: conteso da due club minori milanesi, Conti fu atteso sotto casa da alcuni amici di fede nerazzurra, tra i quali Leone Boccali, il futuro dirigente de \"Il Calcio Illustrato\", e convinto a vestire la maglia dell'Inter.\nDopo aver vinto il girone lombardo con Brescia, Juventus Italia, Trevigliese, Cremonese e Libertas, i nerazzurri furono inseriti nel gruppo C di semifinale, insieme a Novara, Bologna, Torino, Andrea Doria ed Enotria Goliardo; totalizzando 16 punti, superarono di tre lunghezze Novara e Bologna qualificandosi, con Juventus e Genoa, al girone finale, che avrebbe sancito la sfidante della vincente del torneo centromeridionale nella finalissima nazionale. Dopo aver battuto i bianconeri per 1-0, all'Inter fu sufficiente un pareggio col Genoa il 6 giugno 1920 per risultare il club primatista del Nord Italia.\nIl 20 giugno, infine, i nerazzurri vinsero il titolo tricolore, seppure con pi\u00f9 fatica del previsto, battendo il Livorno 3-2 nella finalissima nazionale di Bologna. Questi gli uomini che avevano composto l'undici titolare nel corso della stagione: Campelli, Francesconi, Beltrame, Milesi, Fossati, Scheidler, Conti, Aebi, Agradi, Cevenini III e Asti. Come gi\u00e0 era successo dopo il primo scudetto di dieci anni prima, il successo segn\u00f2 anche l'inizio di un periodo di stasi, che vide i nerazzurri piombare in una sorta di mediocrit\u00e0.\nIl periodo 1920-1928.\nFrancesco Mauro divenne il nuovo presidente nerazzurro e l'Inter, affidata a una commissione tecnica, and\u00f2 ad affrontare il campionato successivo alla vittoria del secondo scudetto con una rosa pressoch\u00e9 immutata. Il girone preliminare lombardo venne vinto agevolmente contro Casteggio, Giovani Calciatori Legnanesi e Ausonia Pro Gorla. Dopo questi primi impegni, cominciava il girone finale lombardo, nel quale l'Inter si trov\u00f2 di fronte Legnano, U.S. Milanese, Milan, Saronno e Trevigliese. L'avversaria pi\u00f9 ostica si rivel\u00f2 il Legnano, mentre il Milan riserv\u00f2 le proprie forze alle due stracittadine, pareggiate entrambe. Passavano le prime quattro e per i nerazzurri non fu difficile superare anche questo turno. Il girone di semifinale interregionale mise di fronte all'Inter la Pro Vercelli, la Torinese e il Bentegodi Verona. I nerazzurri per\u00f2 fecero solamente tre punti a fronte dei dieci dei bianchi piemontesi e dei nove della Torinese, finendo al terzo posto nel girone.\nNel campionato 1921-1922 l'Inter arriv\u00f2 ultima e dovette affrontare due spareggi di qualificazione per garantirsi la permanenza nella massima serie del calcio italiano: il primo turno la squadra lo vinse a tavolino, per rinuncia dell'avversaria, lo Sport Club Italia di Milano. Nel turno successivo la squadra sconfisse la P.G.F. Libertas di Firenze per 3-0 a Milano e pareggi\u00f2 1-1 in trasferta. L'Inter rimase nel campionato di Prima Divisione (divenuto F.I.G.C.) e non retrocedette nella serie inferiore (vedere riquadro a lato).\nI nerazzurri, guidati da Bob Spottiswood, il primo allenatore professionista della storia del club, migliorarono sensibilmente le loro prestazioni nel campionato 1922-1923 ma non in maniera tale da colmare il divario con le squadre di vertice. Il nuovo presidente, Enrico Olivetti, aveva condiviso la politica dei giovani, ma i risultati continuarono a latitare e non si and\u00f2 oltre il terzo posto nel 1923-1924. Nel 1924-1925 i nerazzurri, allenati da Paolo Schiedler si piazzarono quarti nel girone A della Lega Nord mentre la stagione successiva arrivarono quinti.\nNel 1926 si arriv\u00f2 ad una svolta: il nuovo presidente divenne Senatore Borletti mentre in panchina sedette l'ex giocatore interista \u00c1rp\u00e1d Weisz, ungherese di origine ebrea. Nel campionato 1926-1927 l'Inter arriv\u00f2 prima a pari merito con la nel girone A. Ma nel turno finale la formazione milanese chiuse al quinto posto. Il campionato vinto dal Torino venne per\u00f2 considerato nullo e lo scudetto revocato per illecito sportivo. In questa stagione l'Inter fece il suo esordio in Coppa Italia venendo eliminata al terzo turno. Nel 1927-1928 si arriv\u00f2 ancora una volta nel girone finale ma stavolta i nerazzurri finirono al settimo posto. Questa stagione vide l'esordio del diciassettenne Giuseppe Meazza, che segn\u00f2 12 reti.\nSempre nel 1926 venne inaugurato lo stadio di San Siro, che nei decenni successivi divenne il campo da gioco di entrambe le formazioni meneghine: l'apertura coincise proprio con un derby amichevole, terminato 6-3 in favore dei nerazzurri.\n1928-1929: l'Ambrosiana biancocrociata.\nCon l'instaurazione e l'affermazione del regime fascista nel corso degli anni venti, l'Inter si vide costretta a cambiare ragione sociale: il Partito Fascista non apprezzava infatti il nome \"Internazionale\", che non rispettava la tradizionale italianit\u00e0 promossa dalla linea di governo e richiamava troppo esplicitamente l'Internazionale per antonomasia, vale a dire la Terza Internazionale comunista; inoltre vi era la volont\u00e0 da parte del regime di ridurre, ove era possibile, il numero di squadre ad una sola per citt\u00e0; infatti \u00e8 in questo periodo che nascono squadre come il , la Fiorentina e la tutte formazioni nate dalla fusione delle varie squadre cittadine (ad eccezione della che non rientr\u00f2 nella fusione capitolina). Pertanto, nell'estate del 1928, l'F.C. Internazionale si un\u00ec all'Unione Sportiva Milanese, ovvero la terza squadra di Milano, mutando nome e casacca: nacque cos\u00ec la Societ\u00e0 Sportiva Ambrosiana, con tenuta bianca con croce rossa (colori di Milano) e segnata dal fascio littorio. Senatore Borletti venne tolto dall'incarico e venne nominato l'ex presidente della U.S. Milanese Ernesto Torrusio, che divenne cos\u00ec l'undicesimo massimo dirigente della storia interista.\nL'8 settembre 1928 arriv\u00f2 la ratifica ufficiale della fusione fra Inter e U.S. Milanese: \u00ab\"A seguito della fusione tra le societ\u00e0 F.C. Internazionale e U.S. Milanese deliberata dalle superiori gerarchie ed effettuata dall'Ente Sportivo Provinciale Fascista di Milano, il Segretario del Partito, udito il parere del Commissario, ha ratificato le modalit\u00e0 della fusione stessa, la quale evita la dispersione delle forze calcistiche milanesi e consente l'entrata della Fiumana in Divisione Nazionale. La nuova societ\u00e0 assume il nome di Societ\u00e0 Sportiva Ambrosiana. La maglia sociale sar\u00e0 bianca.\"\u00bb\nNel campionato 1928-29, con allenatore un altro ungherese, J\u00f3zsef Viola, venne raggiunto il sesto posto nel girone B.\nIl terzo scudetto (1929-1930).\nErnesto Torrusio nel 1929 lasci\u00f2 la presidenza a Oreste Simonotti e la divisa torn\u00f2 ad essere nerazzurra. La squadra torn\u00f2 ad essere allenata da \u00c1rp\u00e1d Weisz e conquist\u00f2 il terzo scudetto vincendo il primo campionato a girone unico senza suddivisioni geografiche, la Serie A 1929-1930. Dopo aver vinto a Livorno alla prima partita, i nerazzurri persero a Vercelli col minimo scarto. Un pareggio a Roma con la e la vittoria contro la Cremonese, introdussero gli uomini di Weisz al primo derby stagionale, che fu vinto grazie alla rete di Meazza nel secondo tempo (anche nel ritorno i nerazzurri prevalsero sui rossoneri). Il \"Balilla\", con una tripletta, fu il protagonista della goleada col Padova, nella settima giornata; la domenica successiva l'Inter fu battuta a Testaccio dalla dell'ex Fulvio Bernardini. Il momento non felice fu confermato dalla sconfitta interna con la , che allontan\u00f2 il vertice della classifica. Alla quindicesima giornata Meazza e compagni andarono a vincere in casa della capolista Genoa per 4-1. In seguito l'Inter riusc\u00ec a violare anche il campo della , nella giornata successiva, conquistando il titolo simbolico di \"campione d'inverno\". La stagione prosegu\u00ec rifilando un 6-2 al Livorno e un 4-0 alla Pro Vercelli. Alla ventiquattresima giornata i nerazzurri, vincendo a Padova, approfittarono della contemporanea sconfitta della Juventus a Modena. Nella giornata successiva venne battuta la Roma per 6-0 con quaterna di Meazza: proprio l'attacco si dimostr\u00f2 il reparto pi\u00f9 efficiente della squadra, rifilando una goleada dietro l'altra alle rivali, tra le quali spicc\u00f2 l'8-0 sulla Pro Patria alla ventottesima giornata. L'ultimo sussulto avvenne alla terzultima giornata, quando a far visita all'Inter arriv\u00f2 il Genoa secondo in classifica a quattro punti: i nerazzurri, in svantaggio di 3 reti nel primo tempo, riuscirono a pareggiare 3-3 nel secondo tempo grazie a Meazza che segn\u00f2 la tripletta decisiva. La matematica certezza arriv\u00f2 solo la domenica successiva con la vittoria sulla Juventus, partita preceduta da un incidente automobilistico occorso a Luigi Allemandi, condito da una scazzottata, che costrinse il terzino ad arrivare allo stadio proprio poco prima che cominciasse la gara. L'Inter divenne la prima squadra a vincere la Serie A e Meazza si laure\u00f2 capocannoniere con 31 reti in 33 gare disputate.\nIn campo internazionale venne raggiunta la semifinale di Coppa Mitropa, coppa riservata ai club di Austria, Italia, Ungheria, Cecoslovacchia, Romania e Jugoslavia.\nGli anni 1930 e 1940.\nIl periodo 1930-1937: l'arrivo di Pozzani.\nIl quinto posto nel 1930-1931 port\u00f2 un'aria di cambiamento alla societ\u00e0: il nuovo timoniere Ferdinando Pozzani cambi\u00f2 allenatore ingaggiando Istv\u00e1n T\u00f3th e ottenne dalla FIGC il permesso per assumere la denominazione di Ambrosiana-Inter dopo la ricostituzione dell'U.S. Milanese (rinata come polisportiva, calcisticamente solo nel 1945), sciogliendo cos\u00ec la fusione coatta con l'Ambrosiana. Lo stravolgimento societario non port\u00f2 risultati, che si limitarono al sesto posto in campionato.\nIl nuovo ritorno di \u00c1rp\u00e1d Weisz, permise all'Ambrosiana nel 1932-1933 di arrivare seconda, otto punti dietro la Juventus. Il 1933 fu anche l'anno dell'unica finale in Mitropa Cup. Dopo aver eliminato First Vienna e Sparta Praga, ai nerazzurri restava da battere l'Austria Vienna: dopo la vittoria per 2-1 a Milano, a Vienna i nerazzurri vennero sconfitti 3-1 dai padroni di casa.\nNel girone d'andata del 1933-1934 l'Ambrosiana batt\u00e9 la Juventus 3-2 all'Arena Civica. Con le sconfitte nel girone di ritorno con Fiorentina e i nerazzurri ottennero un altro secondo posto, stavolta con lo scarto ridotto a quattro punti.\nNell'anno successivo, segnato dalla scomparsa di \"Tito\" Frione, all'ultima giornata Inter e Juventus erano a pari punti: i bianconeri vinsero a Firenze, mentre i nerazzurri persero contro la Lazio, con rete dell'ex nerazzurro Felice Levratto e la stagione divenne per i ragazzi allenati da Gyula Feldmann l'anno del terzo secondo posto consecutivo.\nPassarono due anni dove in panchina si avvicendarono Albino Carraro (sostituto di Feldmann, esonerato) e Armando Castellazzi, ottenendo un quarto e un settimo posto in Serie A e una semifinale di Mitropa Cup.\nIl quarto e il quinto scudetto e la prima Coppa Italia (1937-1940).\nPartita la stagione 1937-1938 con un pareggio per 3-3 a Lucca, l'Ambrosiana, guidata ancora da Castellazzi, raggiunse la vetta della classifica alla nona giornata, per effetto della vittoria sulla . Al quindicesimo turno, ultimo del girone di andata, i nerazzurri vinsero il titolo di \"campione d'inverno\" con quattro lunghezze di vantaggio sul . Il girone di ritorno si apr\u00ec con la goleada ai danni della Lucchese; alla ventiduesima giornata la Juventus affianc\u00f2 i nerazzurri, per poi staccarli di due lunghezze due domeniche dopo. I punti di distanza divennero poi tre alla ventiseiesima giornata, quando l'Ambrosiana fu sconfitta sul campo del Liguria. In seguito i bianconeri persero a Trieste e cedettero in casa contro il Liguria a 90 minuti dalla fine. L'Ambrosiana-Inter balz\u00f2 cos\u00ec in testa e attese l'ultima giornata con una classifica che vedeva in testa i nerazzurri con 39 punti, poi la Juventus con 38 e Bologna, e terze a quota 37.\nLa squadra vinse lo scudetto all'ultima giornata, per effetto della vittoria di Bari: l'annuncio venne dato dagli altoparlanti di San Siro mentre si giocava un -Juventus con numerosi tifosi nerazzurri infiltrati. In serata migliaia di sostenitori interisti aspettarono il ritorno dei giocatori alla stazione di Milano per festeggiare il quarto scudetto. Ancora una volta decisivo Meazza, autore di 20 centri stagionali in 25 presenze: nella stessa estate il \"Balilla\" port\u00f2 l'Italia al secondo trionfo mondiale.\nLa societ\u00e0 compens\u00f2 il ritiro di mister Armando Castellazzi con Tony Cargnelli, teorico del sistema (modulo che sostituisce il classico metodo danubiano). La squadra cos\u00ec rinnovata arriv\u00f2 terza in Serie A e vinse la sua prima Coppa Italia nel 1938-39 battendo in finale il Novara per 2-1 con gol di Ferraris II e Frossi.\nA tener banco nelle cronache dell'estate del 1939 fu un \"caso\" che riguard\u00f2 Meazza che rimase escluso dalla rosa titolare dell'Ambrosiana per via di un embolo che colp\u00ec il suo piede sinistro, noto come \"il piede gelato\". I nerazzurri guidarono il campionato 1939-1940 con Tony Cargnelli ancora in panchina, vincendo all'ultima giornata lo scontro diretto con il Bologna e festeggiando lo scudetto sul neutro di San Siro, campo del Milan, scelto perch\u00e9 il numero di spettatori era superiore alla capienza massima dell'Arena Civica. Dopo otto giorni Benito Mussolini annunci\u00f2 l'entrata dell'Italia in guerra.\nIl periodo 1940-1945: l'arrivo di Masseroni.\nGli anni successivi, ceduto Meazza e con la seconda guerra mondiale in corso, non c'erano certezze sul futuro e non si facevano grossi investimenti. La stagione 1940-1941 vide l'Inter, allenata dalla coppia Zamberletti-Peruchetti arrivare seconda, mentre nel torneo successivo la squadra ottenne un dodicesimo posto che ebbe il solo vantaggio di evitare la retrocessione.\nDati i risultati del biennio precedente, il presidente Ferdinando Pozzani si fece da parte in favore di Carlo Masseroni, un industriale della gomma che era anche un grande appassionato di ciclismo. La sua prima mossa fu l'allontanamento del tecnico Ivo Fiorentini, avvicendato da Giovanni Ferrari, appena passato dal calcio giocato alla panchina. Sotto la guida di quest'ultimo l'Inter ottenne il quarto posto nel torneo 1942-1943. Ormai il conflitto mondiale era arrivato anche in Italia ed era arrivato il momento di fermare i campionati. Dopo la caduta del regime fascista, il 27 ottobre 1945 Masseroni annunci\u00f2 che \u00abl'Ambrosiana torna, da oggi, a chiamarsi solo ed esclusivamente Internazionale\u00bb.\nIl periodo 1945-1950: di nuovo Internazionale.\nIl primo torneo del dopoguerra fu anche quello che vide il ritorno dei gironi territoriali, resi necessari dalle difficolt\u00e0 di movimento causate dalla distruzione delle infrastrutture viarie. La squadra, affidata a Carlo Carcano, non and\u00f2 oltre un quarto posto finale. A gennaio del 1947 Carcano venne sostituito da Nino Nutrizio insieme all'allenatore-giocatore Giuseppe Meazza, tornato all'Inter a trentasei anni. La coppia ottenne la salvezza nell'ultima partita da giocatore del \"Pepin\".\nSoltanto Meazza venne confermato in panchina, poi comunque esonerato con il ritorno di Carcano. Alla fine del 1947-1948, la terza piazza conquistata al giro di boa si ridusse al dodicesimo posto. Nelle restanti giornate la squadra venne guidata dal gallese David John Astley che divenne il nuovo tecnico anche per la successiva stagione.\nNell'estate del 1948 Masseroni invest\u00ec pesante sulla campagna acquisti ma i nuovi giocatori non offrirono il gioco richiesto da mister Astley, che venne sostituito a met\u00e0 stagione da Giulio Cappelli. Quest'ultimo cominci\u00f2 la rincorsa sul Torino grazie anche ai gol di Nyers, capocannoniere con 26 reti. I nerazzurri tornarono nel gruppo di testa e diventarono il principale avversario dei granata. Solo con lo 0-0 di Milano del 30 aprile 1949 i torinisti riuscirono ad assicurarsi la sicurezza del quinto tricolore di fila. Quella contro i nerazzurri fu l'ultima partita ufficiale del Grande Torino poich\u00e9 l'intera squadra scomparve il 4 maggio nella tragedia di Superga.\nL'annata successiva l'Inter arriv\u00f2 terza nel torneo vinto dalla .\nGli anni 1950.\nBiennio 1950-1952: i podi con Olivieri.\nNel 1950 la panchina fu affidata al quarantenne tecnico Aldo Olivieri, che in due campionati raggiunse un secondo e terzo posto.\n1952-1955: il triennio di Foni e i due scudetti consecutivi.\nL'estate 1952 coincise con l'arrivo in panchina di Alfredo Foni, allenatore spesso criticato dalla stampa per un approccio tattico tendenzialmente difensivista. Il nuovo tecnico riusc\u00ec ad imporre una quadratura di gioco e un senso del collettivo in uno spogliatoio imperniato sulle individualit\u00e0 \u2014 tra cui Lorenzi, Nyers, Skoglund e Wilkes \u2014 il cui talento era tuttavia mitigato da problemi caratteriali. Una prima innovazione fu compiuta con la rinuncia a Wilkes, ceduto al Torino, per concedere maggior spazio a Gino Armano: questi venne schierato lungo l'esterno destro, risultando la prima \u00abala tornante\u00bb nella storia del calcio italiano. Il successo nerazzurro del campionato 1952-53 venne costruito su una solida difesa, tanto che il portiere Giorgio Ghezzi \u2014 soprannominato \"Kamikaze\" per uno stile di gioco incline allo spettacolo \u2014 risult\u00f2 il meno battuto del torneo. Guadagnato il comando della classifica gi\u00e0 in autunno, i nerazzurri si mantennero imbattuti per ben 19 giornate; il vantaggio accumulato sulle inseguitrici fu tale da raggiungere l'aritmetica certezza del primato con tre turni di anticipo. A trionfo ormai acquisito, la \"Beneamata\" termin\u00f2 il campionato con tre sconfitte consecutive.\nIn avvio del campionato 1953-54 i milanesi fronteggiarono la temporanea esclusione di Nyers, posto fuori rosa per via di un mancato accordo col presidente Masseroni circa la retribuzione economica. L'acclamazione dei sostenitori convinse la dirigenza a reintegrare il calciatore prima del derby contro il Milan, deciso proprio da una tripletta dell'apolide. Contrastata da Fiorentina e Juventus nel girone d'andata, la squadra lombarda accus\u00f2 un calo in febbraio salvo poi riprendersi in primavera e proseguire il duello con i bianconeri. La netta vittoria per 6-0 contro i torinesi fu determinante per il \"bis\" in campionato, conseguito con un solo punto di margine sui rivali. Per la sua terza stagione in panchina, Foni si accord\u00f2 contestualmente con una Nazionale italiana reduce dal fallimento ai Mondiali elvetici; incapace di ripetere i fasti del recente biennio, la formazione nerazzurra si classific\u00f2 solamente ottava in campionato.\n1955-1960: l'inizio dell'era di Angelo Moratti.\nNel maggio 1955 Masseroni cedette la societ\u00e0 al petroliere Angelo Moratti.\nI primi anni della nuova gestione videro il presidente Moratti compiere un ingente turn-over in panchina, senza per\u00f2 che ai ricambi corrispondessero risultati. Il miglior piazzamento fu il terzo posto nel campionato 1958-59, con i milanesi che piazzarono Angelillo in cima alla classifica dei marcatori: l'attaccante mise a segno 33 gol in altrettante gare, record per i campionati a girone unico con 18 formazioni.\nDurante il torneo 1959-60, terminato al quarto posto, i nerazzurri subirono una delle pi\u00f9 pesanti sconfitte di sempre nei derby perdendo 5-3 contro i rossoneri.\nGli anni 1960.\n1960-1962: biennio d'assestamento.\nNell'estate 1960 la societ\u00e0 affid\u00f2 la propria panchina all'argentino Helenio Herrera, soprannominato \"Mago\". Per quanto riguarda il settore dirigenziale, si registr\u00f2 invece l'arrivo di Italo Allodi. Durante il campionato 1960-61 i nerazzurri terminarono in vetta il girone d'andata, ma una serie di incertezze nel ritorno favor\u00ec il sorpasso della Juventus. Lo scontro diretto del 16 aprile 1961 fu inizialmente appannaggio dei meneghini, cui la vittoria venne riconosciuta a tavolino per un'invasione di campo: la Corte d'Appello Federale invalid\u00f2 tuttavia la sentenza col torneo ormai prossimo alla conclusione, decretando la ripetizione della gara. Sconfitti a Catania nell'ultimo turno di campionato, i nerazzurri fallirono l'aggancio: con il \"replay\" del derby d'Italia divenuto quindi ininfluente, la \"Beneamata\" \u2014 che schier\u00f2 la propria formazione giovanile in segno di protesta verso la Federazione \u2014 fu travolta per 9-1, realizzando il punto della bandiera con l'esordiente Sandro Mazzola.\nPer la stagione seguente il \"Mago\" ottenne l'ingaggio del centrocampista Luis Su\u00e1rez, mentre in attacco il britannico Gerry Hitchens rimpiazz\u00f2 Angelillo: inviso al tecnico non solamente per ragioni tattiche ma anche per fatti inerenti la vita personale, l'ex capocannoniere fu ceduto alla Roma. L'Inter vinse il titolo di met\u00e0 stagione nel torneo 1961-62 con cinque lunghezze di margine sul Milan, prima che un calo nella fase di ritorno comportasse l'aggancio e il sorpasso dei concittadini. I nerazzurri conclusero al secondo posto, distanziati di cinque punti dai rivali: le delusioni del recente biennio e problemi di salute e spinsero Moratti a rassegnare le dimissioni, poi revocate quando la societ\u00e0, assieme ad altre di Serie A e B, rimase coinvolta in uno scandalo concernente l'uso di sostanze dopanti: il procedimento giudiziario che ne segu\u00ec port\u00f2 alla squalifica di tre calciatori interisti per due giornate di campionato.\n1962-1966: la Grande Inter.\n1962-1963: l'ottavo Scudetto.\nHerrera mantenne il comando della formazione quando Edmondo Fabbri pareva ormai pronto ad insediarsi in panchina, con l'organico rinforzato dal terzino Burgnich e dall'interno Maschio. In avvio di campionato l'Inter non parve in grado di aspirare al titolo, racimolando appena sette punti in altrettante uscite: la svolta si verific\u00f2 in autunno con l'acquisto del centravanti Di Giacomo dal Torino, cui venne invece dirottato Hitchens. La partenza del britannico consent\u00ec il tesseramento dell'ala brasiliana Jair, con Herrera che concesse spazio anche ai ventenni Facchetti e Mazzola; a vestire la fascia di capitano era Armando Picchi, schierato alle spalle dei difensori.\nSorretti dal nuovo assetto tattico, i meneghini si resero autori di una rimonta che li vide conquistare 28 punti in 17 giornate: pur mancando il titolo invernale a favore della Juventus, i nerazzurri compirono l'aggancio nel febbraio 1963. Un pareggio nel derby \u2014 con Mazzola che segn\u00f2 dopo 13\" il gol pi\u00f9 veloce di sempre nelle stracittadine \u2014 valse il comando solitario, con l'imbattibilit\u00e0 poi persa a Bergamo. L'immediata reazione port\u00f2 i meneghini, il cui primato non venne insidiato, a vantare un distacco di quattro lunghezze sulla rivale bianconera: il trionfo nello scontro diretto di Torino permise di ipotecare la vittoria finale, divenuta matematica a Roma il 5 maggio 1963. Chiudendo il torneo davanti agli stessi piemontesi nonch\u00e9 ad un Milan appena laureatosi campione d'Europa, gli uomini di Herrera salirono sul trono nazionale a nove anni dall'ultima affermazione.\n1963-1964: la prima Coppa Campioni.\nIn vista dell'impegno continentale \u2014 stante il tricolore che valse il debutto nella Coppa Campioni \u2014 la squadra venne potenziata dagli acquisti del portiere Sarti, del mediano Tagnin \u2014 utilizzato da secondo stopper \u2014 e della punta Milani. Lo scenario del campionato vide i nerazzurri insidiati dai concittadini rossoneri e dal Bologna dell'ex Bernardini, divenuto il principale concorrente nella fase di ritorno. Il cammino dei petroniani fu ostacolato da un caso di doping tradottosi inizialmente nella penalit\u00e0 di tre punti, successivamente restituiti: lombardi e felsinei conclusero quindi il torneo a pari merito, rendendo necessario uno spareggio. All'appuntamento la formazione di Herrera giunse con i favori del pronostico, avendo conquistato al primo tentativo la coppa continentale: eliminate nell'ordine Everton, Monaco, Partizan Belgrado e Borussia Dortmund, la \"Beneamata\" sconfisse nell'atto conclusivo il Real Madrid con doppietta di Mazzola e rete di Milani.\nSul neutro di Roma, i meneghini dovettero per\u00f2 arrendersi alla compagine emiliana che prevalse per 2-0 con un'autorete di Facchetti e un gol di Nielsen.\n1964-1965: il nono Scudetto, la seconda Coppa Campioni e la prima Coppa Intercontinentale.\nDecisa ad arricchire ulteriormente il proprio palmar\u00e8s, l'Inter si present\u00f2 al via della stagione 1964-65 con nuovi volti: il centrale difensivo Malatrasi, l'ala Domenghini e l'attaccante Peir\u00f3. La \"Beneamata\" sollev\u00f2 nel settembre 1964 la Coppa Intercontinentale dopo tre sfide con l'argentino Independiente: la vittoria dei sudamericani in casa e l'affermazione nerazzurra a Milano comportarono una \u00abbella\u00bb sul campo neutro di Madrid, decisa dalla rete di Corso nei supplementari.\nIn campionato l'undici di Herrera termin\u00f2 la fase d'andata con sette punti di ritardo dal Milan, compiendo poi il sorpasso grazie ad un exploit che nei 15 turni conclusivi vide la formazione ottenere 28 punti sui 30 disponibili. Impostasi nettamente nella stracittadina di ritorno col punteggio di 5-2, l'Inter consolid\u00f2 il vantaggio sui rivali in primavera aggiudicandosi il tricolore nella giornata finale. Ad impreziosire la stagione fu poi il \"bis\" europeo, centrato con una vittoria di misura sul Benfica: nei turni precedenti la squadra aveva estromesso Dinamo Bucarest, Glasgow Rangers e Liverpool.\nSfum\u00f2 invece la Coppa Italia, persa di misura contro la Juventus nell'agosto 1965 con la nuova stagione ormai alle porte.\n1965-1966: il decimo Scudetto e la seconda Coppa Intercontinentale.\nConquistata un'altra Coppa Intercontinentale \u2014 sempre ai danni dell'Independiente \u2014, la \"Beneamata\" si ripet\u00e9 anche in campionato senza eccessivi affanni: degno di nota il contributo offensivo del terzino Facchetti, capace di realizzare ben dieci reti. La conquista del tricolore comport\u00f2 la presenza sulle maglie da gioco di una stella dorata, simbolo volto a sottolineare la decima vittoria del titolo.\nUna delusione si consum\u00f2 invece sul fronte europeo, dove i nerazzurri vennero sconfitti dal Real Madrid in semifinale.\n1966-1970: l'avvento di Fraizzoli.\nLa stagione 1966-67 coincise col brusco epilogo della \"Grande Inter\", dacch\u00e9 i nerazzurri persero nell'arco di una settimana la Coppa Campioni e il campionato: sconfitta in rimonta dal Celtic in ambito europeo, la compagine lombarda perse a Mantova nell'ultimo turno di campionato vedendosi superare in classifica dalla Juventus. A decidere l'incontro fu una rete dell'ex Di Giacomo, favorita dall'incertezza del portiere Sarti.\nConcluso il torneo seguente con un incolore quinto posto, nella primavera 1968 Angelo Moratti cedette la societ\u00e0 all'imprenditore tessile Ivanoe Fraizzoli. Nelle prime due stagioni con Fraizzoli alla presidenza, la compagine milanese \u2014 guidata dapprima da Foni e successivamente da Heriberto Herrera \u2014 si classific\u00f2 quarta e seconda in campionato.\nGli anni 1970.\n1970-1972: l'undicesimo Scudetto e la finale di Coppa Campioni.\nAll'inizio del torneo 1970-71 l'Inter \u2014 che in estate aveva ceduto Su\u00e1rez alla Sampdoria \u2014 rischi\u00f2 di vedersi confinata ai margini della lotta di vertice, dopo le sconfitte con Cagliari e Milan che provocarono l'esonero di Herrera. Per sostituire il paraguaiano, Fraizzoli affid\u00f2 la panchina a Giovanni Invernizzi che in precedenza si occupava del settore giovanile. Trascinata dalle reti di Boninsegna, la squadra riusc\u00ec a compiere un inatteso aggancio nei confronti dei rivali rossoneri: il sorpasso si concretizz\u00f2 infine nella primavera 1971, dopo una vittoria sul Napoli rimasta celebre per le controversie circa l'arbitraggio. I nerazzurri si aggiudicarono il titolo con due gare di anticipo, incamerando in tal modo l'undicesimo tricolore.\nLa vittoria in campionato permise inoltre il ritorno sul palcoscenico europeo, cui la \"Beneamata\" si present\u00f2 con pochi rinforzi: tra questi il portiere di riserva Bordon, capace comunque di insidiare il titolare Lido Vieri a dispetto della giovane et\u00e0, e il mediano Oriali. Sconfitto agevolmente l'AEK Atene nei sedicesimi di finale della Coppa Campioni, la \"Beneamata\" incroci\u00f2 il Borussia M\u00f6nchengladbach negli ottavi. Durante la sfida di andata in Germania, sul punteggio di 2-1 per i teutonici, Boninsegna cadde a terra dopo essere stato centrato in testa da una lattina di Coca-Cola scagliata dai tifosi tedeschi sugli spalti. Il risultato finale fu di 7-1 per il Borussia, con la societ\u00e0 lombarda che present\u00f2 ricorso: il vicepresidente Prisco sostenne l'irregolarit\u00e0 nello svolgimento della partita, essendo questa proseguita dopo l'incidente.\nAl culmine di una diatriba sfociata anche sul piano legale, l'UEFA decret\u00f2 l'annullamento della gara ordinandone la ripetizione. A Milano i nerazzurri s'imposero per 4-2, mentre nel \"retour match\" la prestazione di Bordon \u2014 distintosi, tra l'altro, per un rigore parato a Sieloff \u2014 consent\u00ec di mantenere lo 0-0 e accedere ai quarti di finale. La \"Beneamata\" ebbe poi ragione del belga Standard Liegi e dello scozzese Celtic, superato ai rigori. Nell'atto conclusivo gli uomini di Invernizzi capitolarono di fronte all'Ajax di Johan Cruijff, autore della doppietta decisiva.\n1972-1977: gli anni bui.\nGli anni che fecero seguita alla finale di Coppa Campioni videro la squadra \u2014 alle prese con un ricambio generazionale \u2014 rendersi autrice di un periodo sostanzialmente incolore, con stagioni in chiaroscuro malgrado il temporaneo ritorno di Helenio Herrera in panchina.\nCon il massimo obiettivo stagionale circoscritto alla qualificazione per la Coppa UEFA, l'unico traguardo significativo venne toccato nel 1977: la formazione di Giuseppe Chiappella disput\u00f2 la finale di Coppa Italia perdendo contro il Milan, nell'ultima apparizione ufficiale di Sandro Mazzola.\nIl ciclo Bersellini (1977-1982).\n1977-1980: la seconda Coppa Italia e il dodicesimo Scudetto.\nAd aprire un ciclo vincente fu l'ingaggio di Eugenio Bersellini, soprannominato \u00absergente di ferro\u00bb. La stagione 1977-78 vide i nerazzurri tornare al successo, vincendo la Coppa Italia contro il Napoli: la sfida con i partenopei, conclusa per 2-1, coincise con l'ultimo incontro di Facchetti. L'affermazione in coppa nazionale garant\u00ec il debutto nella Coppa delle Coppe, dove i meneghini raggiunsero i quarti di finale nel 1978-79 arrendendosi al belga Beveren.\nNel campionato 1979-80 la \"Beneamata\" \u2014 i cui punti di forza risiedevano in Bordon, Baresi, nel capitano Bini, Oriali, Altobelli, Beccalossi e Muraro \u2014 scatt\u00f2 in testa dal primo turno, imponendosi poi nella stracittadina \u2014 con doppietta di Beccalossi \u2014 e contro la Juventus (4-0). L'unica flessione si registr\u00f2 sul finire del girone d'andata, con la squadra che mantenne comunque un margine rassicurante sulle insegutrici. La vittoria nel derby del 2 marzo 1980, con gol di Oriali, spian\u00f2 la strada verso il dodicesimo tricolore con la matematica certezza acquisita a due giornate dalla conclusione per effetto di un pareggio con la Roma: il definitivo 2-2 fu realizzato da Roberto Mozzini.\n1980-1982: il ritorno in Europa e la terza Coppa Italia.\nRiaffacciatasi in Coppa Campioni dopo nove anni, l'Inter tesser\u00f2 l'austriaco Prohaska dopo la mancata chiusura del contratto col brasiliano Falcao. Alla prima squadra venne aggregato il sedicenne Giuseppe Bergomi, che aveva compiuto il proprio esordio nel gennaio 1980. I nerazzurri approdarono alle semifinali della manifestazione europea, cedendo al Real Madrid.\nA calare il sipario sul lustro di Bersellini fu la vittoria in Coppa Italia nel 1982, conseguita contro il Torino.\nGli anni 1980.\nIl periodo 1982-1986: l'arrivo di Pellegrini.\nIl successore di Bersellini sulla panchina dell'Inter fu Rino Marchesi, terzo classificato nel campionato 1982-83 dietro Roma e Juventus: a segnare la stagione fu un sospetto di combine relativo alla sfida con il Genoa (vinta per 3-2), malgrado tali accuse non abbiano mai trovato riscontro. In Coppa delle Coppe \u2014 torneo al quale i meneghini parteciparono per la seconda volta \u2014 fu il Real Madrid a sbarrare la strada, nei quarti di finale.\nNella stagione 1983-84 i nerazzurri furono guidati da Luigi Radice, terminando il campionato al quarto posto. Con l'annata agonistica in corso, Fraizzoli cedette la societ\u00e0 a Ernesto Pellegrini che ne divenne proprietario nel gennaio 1984.\nRinforzata dall'irlandese Brady e dal tedesco Rummenigge, la squadra di Ilario Castagner contese nel torneo 1984-85 la vittoria finale all'Hellas Verona chiudendo tuttavia sul gradino pi\u00f9 basso del podio; in Coppa UEFA raggiunse la semifinale, arrendendosi al Real Madrid. I madrileni furono gli artefici dell'eliminazione anche l'anno seguente, nel medesimo turno allenati da Corso (che prese il posto di Castagner nell'autunno 1985). I nerazzurri finirono il campionato 1985-86 in sesta posizione.\nIl ciclo Trapattoni (1986-1991).\nBiennio 1986-1988.\nL'estate 1986 port\u00f2 a Milano l'ex bianconero Giovanni Trapattoni, vincitore di 6 Scudetti nel capoluogo piemontese. Nella sua prima stagione, la squadra pat\u00ec l'infortunio di Rummenigge ma ottenne un positivo terzo posto. L'annata successiva fu pi\u00f9 deludente, con un piazzamento in quinta posizione e l'addio del capitano Altobelli.\nStagione 1988-1989: il tredicesimo scudetto.\nDalla Germania arrivarono il centrocampista Lothar Matth\u00e4us e il terzino sinistro Andreas Brehme. In difesa avevano ormai trovato spazio il portiere Walter Zenga e i difensori Riccardo Ferri e Giuseppe Bergomi davanti ad Andrea Mandorlini (trasformato in libero). Gianfranco Matteoli da regista avanzato venne arretrato davanti alla difesa a creare gioco mentre al suo posto and\u00f2 Matth\u00e4us. Accanto a loro fu acquistato l'interno Nicola Berti, dalla Fiorentina, e il tornante di destra del , Alessandro Bianchi. Il centravanti Aldo Serena fece coppia con l'argentino Ram\u00f3n D\u00edaz, arrivato a Milano all'ultimo minuto in prestito dalla Fiorentina dopo la bocciatura di Rabah Madjer. Momentaneamente acquistato da Pellegrini, con tanto di foto ufficiali e presentazione in sede alla stampa, l'algerino, dopo che le visite mediche rilevarono un infortunio muscolare alla coscia che poteva comprometterne l'integrit\u00e0 fisica, non firm\u00f2 mai il contratto.\nI nerazzurri andarono gi\u00e0 in testa solitari alla quinta giornata, distanziando il Milan di un punto e la e il di due. Nelle giornate successive il Milan accus\u00f2 un rallentamento: l'11 dicembre, la sconfitta nel derby imped\u00ec ai rossoneri di bissare il titolo. Soltanto il Napoli riusc\u00ec a seguire l'Inter, a tre punti di distacco. La situazione non cambi\u00f2 dopo lo scontro diretto del San Paolo, il 15 gennaio (0-0); il 5 febbraio l'Inter divent\u00f2 campione d'inverno e la domenica successiva la rocambolesca sconfitta di Firenze per 4-3 permise al Napoli di ridurre il distacco a un punto.\nL'Inter vinse tutte le prime otto gare del girone di ritorno e allung\u00f2 ancora sui partenopei; il 9 aprile i punti di vantaggio tra prima e seconda classificata furono sette. Vincendo lo scontro diretto del 28 maggio grazie a una punizione di Lothar Matth\u00e4us, i milanesi conquistarono matematicamente il loro 13\u00ba scudetto. Fu lo scudetto dei record: mai nessuna squadra sarebbe riuscita a toccare quota 58 con i due punti a vittoria. Aldo Serena vinse la classifica dei marcatori con 22 gol. Questa la formazione titolare: Zenga, Bergomi, Brehme, Matteoli, Ferri, Mandorlini, Bianchi, Berti, D\u00edaz, Matth\u00e4us, Serena.\nStagione 1989-1990: la prima Supercoppa italiana.\nNella stagione successiva fu ceduto Ram\u00f3n D\u00edaz e al suo posto venne preso il tedesco J\u00fcrgen Klinsmann dallo . La squadra venne subito eliminata in Coppa dei Campioni, dal Malm\u00f6 allenato dall'inglese Roy Hodgson mentre in campionato arriv\u00f2 terza. In questa stagione venne conquistata la prima Supercoppa italiana ai danni della Sampdoria sconfitta 2-0 a San Siro con le reti di Enrico Cucchi e Aldo Serena. La squadra con Brehme, Klinsmann e Matth\u00e4us venne rinominata dei \"tre tedeschi\", che poi andarono a conquistare con la propria nazionale il mondiale.\nStagione 1990-1991: la prima Coppa UEFA.\nIl mondiale del 1990 vide vittoriosa la Germania di Lothar Matth\u00e4us, il quale a dicembre vinse il Pallone d'oro e anche il FIFA World Player of the Year, primo giocatore della storia dell'Inter ad avvalersi di entrambi i prestigiosi riconoscimenti.\nNella stagione 1990-1991 la squadra lott\u00f2 per lo scudetto insieme alla ; alla dodicesima giornata, approfittando del rinvio delle gare di Sampdoria e Milan, impegnate a fronteggiarsi nella Supercoppa europea, i nerazzurri andarono soli in testa. L'Inter rimase in vetta per diverse giornate, talvolta anche in compagnia di Sampdoria e Juventus, e and\u00f2 a vincere il titolo d'inverno il 20 gennaio, con un punto di vantaggio sul Milan e due sul terzetto formato da Sampdoria, Juventus e Parma. Nel girone di ritorno rimasero presto in lotta i blucerchiati e le milanesi. Furono gli scontri diretti a sancire lo scudetto dei genovesi che batterono anche l'Inter vincendo 2-0 al \"Meazza\", in un incontro nel quale Pagliuca par\u00f2 un rigore a Matth\u00e4us sull'1-0 per i doriani.\nIn Coppa UEFA la squadra raggiunse la sua prima finale dove incontr\u00f2 la . All'andata a Milano i nerazzurri vinsero 2-0 con reti di Matth\u00e4us su rigore e di Nicola Berti. Nel ritorno, all'Olimpico, l'Inter perse per 1-0 con gol di Ruggiero Rizzitelli vincendo comunque il trofeo: erano ventisei anni che l'Inter non vinceva un trofeo internazionale. L'avventura di Trapattoni sulla panchina nerazzurra si chiuse il 22 maggio 1991 dopo esattamente cinque anni.\nGli anni 1990.\nIl biennio 1991-1993.\nA conclusione del ciclo di Trapattoni, la societ\u00e0 si affid\u00f2 all'emergente Corrado Orrico. Quest'ultimo, distintosi alla guida di formazioni \"provinciali\", non si rivel\u00f2 tuttavia all'altezza di una \u00abbig\u00bb: fallita la difesa del titolo europeo, la \"Beneamata\" fu protagonista di un campionato incolore che spinse il tecnico a dimettersi nel gennaio 1992. Il sostituto fu individuato nell'ex calciatore Luis Su\u00e1rez, incapace tuttavia di imprimere una svolta: i nerazzurri terminarono all'ottavo posto, con conseguente esclusione dalle coppe europee.\nPellegrini ingaggi\u00f2 quindi Osvaldo Bagnoli, proveniente dal Genoa. Bench\u00e9 privatasi sul mercato del trio tedesco, la formazione nerazzurra disput\u00f2 un buon torneo. Emersa alla distanza dopo un avvio incerto, la compagine interista rappresent\u00f2 la principale concorrente del Milan di Fabio Capello: il pari nel derby di ritorno e la sconfitta di Parma alla penultima giornata impedirono l'aggancio, con la seconda posizione finale a quattro lunghezze dai rossoneri.\nLa seconda Coppa UEFA (1993-1994).\nDecisa a tornare al successo, nell'estate 1993 la squadra scommise sugli olandesi Wim Jonk e Dennis Bergkamp. In campionato i nerazzurri non seppero tenere il passo del Milan capolista, denunciando un vistoso calo nelle prime battute della fase di ritorno. Nel febbraio 1994 Bagnoli fu esonerato lasciando posto a Giampiero Marini, responsabile della Primavera. Sul fronte nazionale, la caduta in classifica fece temere la retrocessione che venne per\u00f2 scongiurata all'ultima domenica.\nDi ben altra caratura fu l'esperienza in Coppa UEFA, dove Bergkamp si laure\u00f2 capocannoniere trascinando i meneghini alla finale: un doppio successo contro gli austriaci del Casino Salisburgo valse il trofeo, conquistato per la seconda volta dopo il successo di Trapattoni nel 1991.\nIl triennio 1994-1997: l'arrivo di Massimo Moratti.\nL'affermazione in campo europeo rappresent\u00f2 l'ultima gioia per Pellegrini, il quale agli inizi del 1995 cedette la societ\u00e0 a Massimo Moratti. Il figlio di Angelo succedette quindi al padre dopo quarant'anni: in campionato l'Inter raggiunse la sesta piazza, riscattando con la partecipazione alla Coppa UEFA un torneo sostanzialmente incolore. Avara di soddisfazioni risult\u00f2 anche la stagione 1995-96 con i nerazzurri che, guidati dapprima da Ottavio Bianchi e successivamente da Roy Hodgson, giunsero soltanto settimi in classifica.\nPresentatasi al via del torneo 1996-97 con diversi volti nuovi, la \"Beneamata\" tent\u00f2 di insidiare Juventus e Parma senza tuttavia riuscirvi appieno. A frenare la rincorsa contribuirono poi gli scontri diretti, risoltisi in un pareggio contro i bianconeri \u2014 malgrado una rete di Ganz originariamente convalidata, ma in seguito annullata per le proteste dei torinesi \u2014 e una sconfitta sul campo dei ducali. L'Inter ebbe comunque modo di rifarsi in ambito europeo, pervenendo a disputare la finale di Coppa UEFA contro i tedeschi dello Schalke 04. Sconfitta di misura all'andata, nel ritorno a San Siro la formazione di Hodgson pareggi\u00f2 i conti con Zamorano cogliendo poi una traversa con Ganz nei supplementari: il confronto si risolse quindi ai rigori, dove i teutonici s'imposero per 4-2.\nA poche ore dalla gara, l'allenatore inglese \u2014 protagonista di un acceso diverbio con Javier Zanetti al momento della sostituzione di quest'ultimo \u2014 annunci\u00f2 le dimissioni: per sostituirlo fu chiamato Luciano Castellini, con cui la squadra si classific\u00f2 terza in campionato.\nBiennio 1997-1999: dalla terza Coppa UEFA alla stagione dei quattro allenatori.\nNell'estate 1997 la panchina fu affidata a Luigi Simoni, mentre il mercato vide l'arrivo del brasiliano Ronaldo. L'innesto del giovane attaccante, ritenuto una promessa a livello mondiale, giov\u00f2 alla \"Beneamata\" che in campionato parve poter insidiare i bianconeri. L'undici meneghino trionf\u00f2 peraltro nel derby d'Italia, mancando per\u00f2 la conquista del titolo invernale a favore dei piemontesi. L'incostanza di risultati registrata tra febbraio e marzo obblig\u00f2 i nerazzurri all'inseguimento, sebbene una ripresa primaverile consent\u00ec ai milanesi di rientrare in corsa per lo scudetto. L'esito del campionato venne quindi deciso dal confronto diretto, che gli uomini di Lippi fecero loro per un gol di scarto: veementi furono le proteste per un contatto in area tra Iuliano e Ronaldo, che l'arbitro Piero Ceccarini non ritenne di dover sanzionare con il rigore. Seconda in campionato, la compagine lombarda sollev\u00f2 un'altra Coppa UEFA: battendo per 3-0 la Lazio a Parigi, fu incamerato il primo trofeo della nuova gestione.\nIl buon comportamento della squadra fece ricadere su di essa pronostici favorevoli anche in vista dell'annata seguente, con l'organico peraltro rinforzato dall'acquisto di Roberto Baggio: alla rosa si unirono poi i giovani Andrea Pirlo e Nicola Ventola. Riapparsa in Champions League dopo nove anni \u2014 grazie anche alla riforma che interess\u00f2 le manifestazioni continentali \u2014 l'Inter elimin\u00f2 i lettoni dello Skonto Riga, approdando alla fase a gironi. La partenza negativa in coppa, con una sconfitta per mano dei campioni uscenti del Real Madrid, accese le contestazioni verso il tecnico: sul suo conto pes\u00f2 inoltre una crisi di risultati in campionato, che tagli\u00f2 fuori i nerazzurri dalla lotta di vertice gi\u00e0 in autunno. Pur risollevando le sorti della squadra, Simoni venne esonerato. In panchina sedette quindi il romeno Mircea Lucescu, con la qualificazione europea gi\u00e0 ottenuta. La \"Beneamata\" si arrese nei quarti di finale al Manchester United, che avrebbe poi trionfato. Lucescu venne quindi rimpiazzato da Castellini prima e Hodgson poi, senza che la squadra riuscisse a migliorare il proprio rendimento: alle dimissioni di Moratti fece seguito l'ottavo posto in campionato, con l'ultimo appello per l'Europa fallito nello spareggio contro il Bologna.\nGli anni 2000.\nDa Lippi a Tardelli (1999-2001).\nNell'estate 1999 la societ\u00e0 punt\u00f2 quindi sull'ex juventino Marcello Lippi, con Moratti che riprese l'incarico presidenziale dopo averlo abbandonato in primavera. Un ingente mercato \u2014 che vide gli arrivi di Vieri, Panucci, Jugovi\u0107 e Di Biagio, oltre agli acquisti di Seedorf e C\u00f3rdoba a gennaio \u2014 rivers\u00f2 sui nerazzurri grandi aspettative, confermate in avvio di campionato. A frenare la corsa interista fu per\u00f2 una crisi autunnale, cui si aggiunse l'infortunio di Ronaldo; tensioni insorte nello spogliatoio tra Lippi e la squadra minarono ulteriormente il cammino, circoscrittosi all'obiettivo della quarta posizione. Battuta in finale di Coppa Italia dalla Lazio, l'Inter salv\u00f2 la stagione con l'ingresso ai preliminari di Champions League raggiunto dopo lo spareggio con il Parma.\nLa conferma di Lippi in panchina fu posta in dubbio dai primi risultati dell'annata seguente, con i nerazzurri eliminati dallo svedese Helsingborgs in Europa e sconfitti nuovamente dai biancocelesti in Supercoppa italiana. All'inizio del campionato 2000-01, dopo la sconfitta di Reggio Calabria, il tecnico si rese protagonista di un duro sfogo contro i propri calciatori che ne comport\u00f2 l'esonero; a prenderne il posto fu chiamato Marco Tardelli, con la \"Beneamata\" che non miglior\u00f2 tuttavia il rendimento. Al termine di un torneo deludente \u2014 segnato peraltro dalla clamorosa disfatta nella stracittadina dell'11 maggio 2001 \u2014 i nerazzurri centrarono comunque il quinto posto, valido per accedere alla Coppa UEFA.\nIl biennio di C\u00faper e la parentesi di Zaccheroni (2001-2004).\nPer la stagione 2001-02 Moratti ingaggi\u00f2 H\u00e9ctor C\u00faper, protagonista con il Valencia di buoni risultati in campo continentale. Profondamente rinnovata sul mercato, l'Inter si present\u00f2 ai nastri di partenza come una delle favorite. Conteso il titolo d'inverno ai campioni uscenti della Roma, i meneghini terminarono alle spalle dei giallorossi il girone di andata riuscendo poi a compiere l'aggancio nella seconda parte di torneo. Conquistato il primato in solitaria, la formazione \u2014 fermata ad un passo dal traguardo europeo dagli olandesi del Feyenoord \u2014 inciamp\u00f2 fatalmente a Verona concedendo un appello ai giallorossi e alla rinata Juventus: giunti all'ultima domenica con un punto di margine sui bianconeri e due sui capitolini, gli uomini di C\u00faper caddero sul campo della Lazio fallendo la vittoria del titolo e terminando addirittura in terza posizione.\nLa delusione sportiva si tradusse nella partenza di Ronaldo, gi\u00e0 protagonista di screzi con C\u00faper; a sostituire il brasiliano fu Hern\u00e1n Crespo, partner offensivo di un Vieri che si sarebbe laureato miglior marcatore del campionato. Nel girone di andata la squadra rivaleggi\u00f2 con il Milan, perdendo il titolo invernale a favore dei concittadini. In febbraio l'undici nerazzurro oper\u00f2 il sorpasso, dovendo tuttavia fronteggiare la risalita della Juventus: il passo falso nel derby d'Italia e un successivo rallentamento posero fine alle speranze-scudetto, con i nerazzurri che rivolsero i propri pensieri all'obiettivo europeo. Superati i preliminari di Champions League contro lo Sporting Lisbona, l'Inter vinse il proprio girone davanti all'Ajax mentre nella seconda fase a gruppi termin\u00f2 dietro il Barcellona; nei quarti di finale ebbe ragione del Valencia, ex squadra di C\u00faper. A fermare i nerazzurri furono i concittadini, nel primo derby meneghino della storia andato in scena in ambito continentale: un duplice pareggio premi\u00f2 infatti la compagine di Carlo Ancelotti, per il gol segnato \u00abin trasferta\u00bb. In campionato la squadra termin\u00f2 al secondo posto, con il tecnico argentino che conobbe un'altra conferma contrattuale.\nA spingere Moratti ad un ripensamento fu per\u00f2 la partenza negativa nel campionato seguente, con C\u00faper esonerato a favore di Alberto Zaccheroni nell'ottobre 2003. Al culmine di una stagione tormentata \u2014 complici anche le dimissioni di Moratti dalla presidenza, ruolo poi assunto da Facchetti \u2014 l'allenatore cesenate, dopo l'eliminazione patita sia in Champions League che in Coppa UEFA, condusse i nerazzurri al quarto posto. Malgrado il raggiungimento dell'obiettivo minimo, Zaccheroni fu esonerato in giugno.\nIl ciclo Mancini (2004-2008).\nBiennio 2004-2006: il quattordicesimo scudetto, la quarta e la quinta Coppa Italia e la seconda Supercoppa italiana.\nNell'estate 2004 la societ\u00e0 ingaggi\u00f2 Roberto Mancini, proveniente da un biennio con la Lazio. In campionato i nerazzurri non riuscirono ad insidiare il duopolio di Juventus e Milan, complice l'elevato numero di pareggi (18 in 38 gare). Migliore fu il rendimento in Champions League dove i meneghini vinsero il proprio girone, per poi estromettere i campioni in carica del Porto negli ottavi di finale: abbinata ai concittadini rossoneri per il turno seguente, la \"Beneamata\" fu eliminata perdendo a tavolino il \"retour match\" per le intemperanze dei propri sostenitori. Protagonista comunque di una buona stagione, la compagine interista termin\u00f2 il campionato alle spalle delle storiche rivali con il gradino pi\u00f9 basso del podio: l'Inter vinse poi la Coppa Italia contro la Roma, incamerando il primo trofeo da sette anni a questa parte.\nDecisa ad aprire un ciclo, la squadra si rinforz\u00f2 con gli arrivi di Walter Samuel e Lu\u00eds Figo per la stagione 2005-06: ad inaugurare l'annata fu la vittoria in Supercoppa italiana, ottenuta nei supplementari in casa della Juventus. L'Inter si candid\u00f2 a principale concorrente dei bianconeri anche sul fronte nazionale, non riuscendo per\u00f2 a reggere il ritmo dei torinesi: la sconfitta riportata nel confronto diretto vanific\u00f2 le gi\u00e0 flebili speranze di rimonta. La delusione europea, con i nerazzurri eliminati dal Villarreal nei quarti di finale, spinse la societ\u00e0 a dichiarare una possibile vendita del club; per la seconda stagione consecutiva i lombardi vinsero la Coppa Italia, sempre sconfiggendo la Roma. Il campionato si concluse nuovamente con il terzo posto, ma a ribaltare lo scenario concorse l'esplosione di \"Calciopoli\": il declassamento dei bianconeri e la penalit\u00e0 inflitta al Milan promossero i nerazzurri al primo posto, con la conseguente vittoria a tavolino dello Scudetto.\nBiennio 2006-2008: il quindicesimo e il sedicesimo scudetto e la terza Supercoppa italiana.\nLa retrocessione a tavolino dei bianconeri rese quindi l'Inter l'unica societ\u00e0 ad aver disputato ogni campionato a girone unico, mentre nell'agosto 2006 i lombardi rimpinguarono ulteriormente la loro bacheca con il \"bis\" in Supercoppa italiana: ad arrendersi, nei supplementari, fu la Roma che aveva chiuso il primo tempo in vantaggio per 1-3. Il 4 settembre 2006 la societ\u00e0 perse il suo presidente, quando una lunga malattia spense la vita di Giacinto Facchetti: l'incarico dirigenziale fu quindi riassunto da Moratti. Rafforzata da un mercato estivo che vide, tra gli altri, l'ingaggio di Vieira e Ibrahimovi\u0107 \u2014 entrambi provenienti dal collasso bianconero \u2014 l'Inter fu designata quale principale favorita per il campionato 2006-07: inizialmente contrastata da Roma e Palermo, la \"Beneamata\" cre\u00f2 il vuoto sulle inseguitrici con la serie-record di 17 vittorie consecutive. Malgrado un nuovo fallimento in campo continentale, con la squadra estromessa dal Valencia in Champions League, gli uomini di Mancini conquistarono il tricolore con cinque giornate di anticipo: il campionato and\u00f2 in archivio con la quota di 97 punti, suggellando la vittoria del quindicesimo Scudetto.\nCon l'obiettivo dichiarato di puntare a traguardi anche in ambito europeo, la formazione venne potenziata dagli acquisti del difensore Chivu e della punta Suazo. La stagione 2007-08 fu aperta dalla sconfitta in Supercoppa italiana, per mano di una Roma che gi\u00e0 aveva sottratto ai campioni d'Italia la coppa nazionale durante l'anno passato; gli stessi capitolini si confermarono come l'avversario pi\u00f9 agguerrito dell'undici interista in campionato. La formazione di Mancini fece suo il primato solitario gi\u00e0 in autunno, pur dovendo rinunciare a numerosi elementi-chiave per una sfilza di infortuni. Aggiudicatasi il titolo d'inverno con la vittoria nel derby, l'Inter termin\u00f2 il girone di andata con sette lunghezze di margine sui romani: a met\u00e0 febbraio si segnal\u00f2 poi un distacco di undici punti, circostanza che fece presagire un torneo ormai scontato.\nA riaprire i giochi fu per\u00f2 il contraccolpo psicologico che l'ambiente sub\u00ec dall'eliminazione in Champions League, maturata contro il Liverpool negli ottavi di finale. Contrariato dall'ennesimo flop europeo, Mancini annunci\u00f2 un possibile divorzio a fine stagione spingendo Moratti a dichiararsi in merito; distratta da polemiche interne, la \"Beneamata\" pales\u00f2 un rallentamento che riaccese il tentativo di rimonta giallorosso. I nerazzurri riuscirono comunque a confermarsi sul tetto d'Italia, trionfando a Parma nella giornata conclusiva e mantenendo un vantaggio di tre punti sui capitolini: la rivalsa di questi ultimi si ebbe in coppa nazionale, con i meneghini battuti di misura (2-1) nell'atto conclusivo. Al termine della stagione Mancini fu esonerato, con la dirigenza che ricondusse ufficialmente il fatto alle dichiarazioni espresse dal tecnico dopo l'uscita dalla Champions League.\nIl biennio di Mourinho (2008-2010).\nStagione 2008-2009: il diciassettesimo scudetto e la quarta Supercoppa italiana.\nA raccogliere l'eredit\u00e0 di Mancini fu chiamato il portoghese Jos\u00e9 Mourinho, vincitore al suo debutto della Supercoppa italiana con i nerazzurri che sconfissero la Roma ai rigori. In campionato l'Inter lament\u00f2 un avvio stentato, circostanza cui lo stesso tecnico pose rimedio adattando uno schieramento simile a quello impiegato vittoriosamente da Mancini. Riguadagnato il dominio sul torneo, i nerazzurri ipotecarono l'affermazione finale gi\u00e0 in inverno. Bench\u00e9 naufragata ancora una volta in Europa \u2014 con l'eliminazione contro i campioni in carica del Manchester United \u2014 la compagine nerazzurra pot\u00e9 rifarsi in campionato, acquisendo matematicamente il tricolore con due giornate di anticipo.\nIl 17\u00ba Scudetto in assoluto permise di eguagliare i rivali rossoneri nell'albo d'oro del campionato italiano.\nStagione 2009-2010: il diciottesimo scudetto, la sesta Coppa Italia e la terza Champions League.\nNella stagione 2009-2010, l'Inter decise di rivoluzionare il proprio organico: il centravanti Ibrahimovi\u0107 venne ceduto al Barcellona, in cambio di Eto'o e un robusto conguaglio economico. Vennero acquistati il centrale difensivo L\u00facio dal Bayern Monaco e il trequartista Sneijder dal Real Madrid; dal Genoa, arrivarono invece il regista Thiago Motta e il centravanti Milito. La stagione, apertasi con la sconfitta in Supercoppa italiana, si rivel\u00f2 trionfale. Al termine di un serrato duello in campionato con la Roma, i nerazzurri festeggiarono il diciottesimo scudetto nonch\u00e9 quinto consecutivo. I giallorossi furono anche gli avversari per la conquista della Coppa nazionale, che vide imporsi i milanesi per la sesta volta nella loro storia.\nTuttavia la stagione pass\u00f2 alla storia per il ritorno all'affermazione in campo continentale a 45 anni di distanza dall'ultima volta. L'avventura in Champions League inizi\u00f2 in salita, con i nerazzurri che superarono il girone da secondi classificati. Nella fase a eliminazione diretta l'Inter elimin\u00f2 il Chelsea, il e i campioni continentali del Barcellona, gi\u00e0 affrontati nel gruppo. La finale, la prima in campo internazionale dopo 12 anni, vide i milanesi trionfare sul Bayern Monaco grazie alla doppietta di Diego Milito, protagonista indiscusso della stagione nerazzurra. Subito dopo aver centrato un \"treble\" inedito nella storia del calcio italiano, Mourinho pass\u00f2 al Real Madrid.\nGli anni 2010.\nIl post-\"triplete\" (2010-2013).\nStagione 2010-2011: la quinta Supercoppa italiana, il primo Mondiale per club, la settima Coppa Italia.\nIl 10 giugno 2010 venne ufficializzato l'ingaggio del nuovo allenatore, lo spagnolo Rafael Ben\u00edtez. Lo storico \"treble\" dell'annata precedente permise all'Inter di partecipare, oltre alla Supercoppa italiana, per la prima volta anche alla Supercoppa europea e al Mondiale per club. Il 21 agosto i nerazzurri affrontarono la , finalista di Coppa Italia, nel trofeo italiano per la quarta volta nella ultime cinque edizioni, battendola per 3-1 grazie al gol di Pandev e alla doppietta di Eto'o che rimontarono l'iniziale vantaggio di Riise. In Supercoppa europea, il 27 agosto, l'Inter perse il trofeo contro l'Atl\u00e9tico Madrid per 2-0 e insieme ad esso anche la possibilit\u00e0 di vincere sei trofei nell'arco di un anno solare come aveva fatto il Barcellona nella stagione precedente. La partita di semifinale della Coppa del Mondo per club si gioc\u00f2 il 15 dicembre contro i sudcoreani del Seongnam battuti dalla formazione nerazzurra per 3-0 con reti di Stankovi\u0107, Zanetti e Milito; l'Inter si aggiudic\u00f2 quindi il diritto di giocare la finale della competizione che si disput\u00f2 il 18 dicembre contro i campioni africani del Mazembe, prima squadra non europea e non sudamericana ad accedere alla finale della competizione. La partita fin\u00ec 3-0 per i nerazzurri con i gol di Pandev, Eto'o e Biabiany, che si consacrarono \"Campioni del Mondo\" per la terza volta nella loro storia.\nIl 23 dicembre Ben\u00edtez e la dirigenza decisero di rescindere consensualmente il contratto anche a causa delle dichiarazioni rilasciate dal tecnico spagnolo subito dopo la vittoria di Abu Dhabi. Il nuovo allenatore divenne il brasiliano Leonardo, ex giocatore e allenatore del . In campionato i nerazzurri giunsero secondi dietro il Milan, qualificandosi comunque alla Champions League per la decima volta consecutiva (record italiano). In Champions League la squadra arriv\u00f2 seconda nella prima fase dietro il Tottenham e, dopo aver eliminato il negli ottavi di finale ribaltando lo 0-1 di San Siro con un 3-2 all'Allianz Arena, venne eliminata dallo nei quarti di finale, perdendo sia in casa (5-2) che in trasferta (2-1). In Coppa Italia, dopo aver eliminato il (3-2), il al San Paolo ai calci di rigore (dopo che i supplementari si erano conclusi sullo 0-0) e la (1-0 all'Olimpico e 1-1 al Meazza), il 29 maggio 2011 vinse la finale contro il Palermo per 3-1 grazie alla doppietta di Eto'o e al sigillo nel finale di Milito. Si tratt\u00f2 della settima vittoria nella competizione nazionale. Ai nerazzurri venne assegnata contestualmente anche la Coppa del 150\u00ba anniversario dell'Unit\u00e0 d'Italia.\nBiennio 2011-2013: l'addio di Moratti.\nIn vista della stagione 2011-2012, fu scelto Gian Piero Gasperini come nuovo allenatore. La sua esperienza inizi\u00f2 perdendo la Supercoppa italiana contro il Milan; in seguito la squadra perse altre 3 volte in 4 partite, tra campionato e Champions League. Gasperini venne cos\u00ec esonerato, con Claudio Ranieri chiamato a sostituirlo. Tra la fine del 2011 e l'inizio del 2012 i nerazzurri parvero risollevare le proprie sorti, avvicinandosi alle posizioni di vertice e rientrando in corsa per l'Europa. Tuttavia, dopo l'eliminazione dalla Coppa Italia, cominci\u00f2 un periodo negativo che vide la formazione franare sia in campionato (con 2 punti conquistati in 7 giornate) che in coppa, dove fu eliminata dal Marsiglia. A fine marzo si opt\u00f2 per un altro cambio alla guida, con il giovane Stramaccioni a rimpiazzare l'esonerato Ranieri. Migliorandosi nel finale di stagione, la squadra raggiunse il sesto posto guadagnando il diritto a partecipare all'Europa League (torneo che nel 2009 sostitu\u00ec la Coppa UEFA). Stramaccioni prolung\u00f2 il suo contratto per tre anni.\nLa sua seconda stagione inizi\u00f2 con il piede giusto, tanto che la squadra ottenne ben 10 vittorie consecutive tra campionato e coppa arrivando, tra l'altro, a sconfiggere la Juventus nel suo nuovo impianto, dove i bianconeri avevano, fino a quel momento, mantenuto l'imbattibilit\u00e0 (49 partite). Malgrado un avvio promettente, i nerazzurri crollarono alla distanza anche a causa dei numerosi infortuni; conquistando soltanto 19 punti nel girone di ritorno, precipitarono al nono posto mancando (per la prima volta dal 1999) la qualificazione alle coppe europee.\nPer l'anno seguente, Moratti scelse Walter Mazzarri in sostituzione di Stramaccioni. L'ingaggio del livornese fu, di fatto, l'ultima mossa del patron che a novembre 2013 cedette la maggioranza del pacchetto azionario a Erick Thohir, imprenditore indonesiano e proprietario (indiretto) della International Sports Capital.\nLa gestione Thohir (2013-2016).\nLa stagione 2013-2014 vide l'Inter piazzarsi al quinto posto in campionato, centrando il ritorno in Europa. Mazzarri fu l'ultimo allenatore interista a poter contare sui reduci del \"treble\", che lasciarono Milano al termine dell'annata: il capitano Zanetti, Samuel, Cambiasso, Milito e Chivu.\nConcluso il sodalizio con i protagonisti del recente passato, in casa nerazzurra si visse la situazione di un \u00abanno zero\u00bb. La stagione 2014-2015 inizi\u00f2 con grandi aspettative, ben presto tradite dal campo. Il rendimento mediocre della squadra, unito all'immagine del tecnico che era andata sempre pi\u00f9 deteriorandosi, convinse Thohir, durante la sosta di novembre, a licenziare l'allenatore. Fu cos\u00ec richiamato Mancini, gi\u00e0 alla guida del club dal 2004 al 2008. Complice la posizione di classifica in cui l'Inter si ritrov\u00f2 al momento del cambio in panchina, nonch\u00e9 l'agguerita concorrenza delle rivali, il campionato risult\u00f2 fallimentare. L'ottavo posto signific\u00f2, nuovamente, l'esclusione dalle manifestazioni continentali.\nNel 2015-2016, confermato Mancini, la squadra visse un girone d'andata in cima alla classifica grazie anche alle molte vittorie di misura; nella seconda parte accus\u00f2 tuttavia un calo e, subendo il ritorno della Juventus, non and\u00f2 oltre il quarto posto.\nL'arrivo del gruppo Suning (2016-2019).\n2016-2017: una stagione per quattro allenatori.\nA giugno si verific\u00f2 una svolta a livello dirigenziale, con il presidente Thohir che cedette la maggioranza delle quote (il 68,55 %) al Suning Holdings Group (presieduto dal cinese Zhang Jindong). Il magnate indonesiano mantenne il 31,05 % mentre la quota restante venne suddivisa tra la Pirelli e azionisti minori.\nNonostante la nuova disponibilit\u00e0 economica e i proclami di riscatto, Mancini entr\u00f2 in rotta con le nuove figure dirigenziali e si dimise a pochi giorni dal campionato 2016-2017. L'Inter chiam\u00f2 l'olandese Frank de Boer a prenderne il posto, ma la mossa, compiuta in tempi rapidi quanto stretti, non diede i frutti sperati; attardati dalle prime posizioni gi\u00e0 a settembre, i nerazzurri disputarono in Europa League il loro peggior girone nella storia delle coppe internazionali. Nel mese di novembre, De Boer fu sollevato dall'incarico che pass\u00f2 nelle mani di Stefano Pioli. L'ex tecnico della Lazio costru\u00ec una rimonta nei mesi invernali, portando i milanesi a competere per il terzo posto. Come gi\u00e0 accaduto in altre occasioni per\u00f2, la squadra pales\u00f2 un calo primaverile tale da vanificare il buon lavoro svolto fino a quel punto. Arrivata a totalizzare un filotto di 8 partite senza vittorie, la squadra esoner\u00f2 anche Pioli affidandosi, per le ultime 3 giornate, a Stefano Vecchi, responsabile della Primavera. Il campionato fin\u00ec con un settimo posto, mancando l'ingresso in Europa (per un punto) a favore del Milan.\n2017-2019: il biennio di Spalletti.\nPer tentare l'ennesima rivoluzione degli anni 2010, durante l'estate 2017 fu ingaggiato Luciano Spalletti per la panchina. La formazione nerazzurra ben figur\u00f2 nella prima parte di campionato, rivestendo i panni di capolista per diverse giornate e insidiando la corsa tra Napoli e Juventus. Un crollo registrato nei mesi invernali comport\u00f2 il definitivo abbandono ai vertici, malgrado in primavera i nerazzurri riuscirono a ricompattarsi per ultimare l'assalto alla Champions League. L'obiettivo fu raggiunto nella domenica conclusiva, espugnando il terreno della Lazio e superando gli stessi capitolini al quarto posto per l'esito favorevole dei confronti diretti.\nSpalletti venne confermato alla guida, segnalandosi per una partenza promettente anche nel torneo 2018-19; in seguito all'eliminazione nel primo turno di Champions League, i meneghini caddero tuttavia in una spirale negativa. Con l'ambiente scosso peraltro dalle polemiche nate tra Icardi e la dirigenza, l'obiettivo stagionale divenne nuovamente l'ingresso alla massima manifestazione europea. Il tecnico toscano raggiunse ancora il quarto posto, sempre all'ultima giornata. Nella stessa stagione, il 26 ottobre 2018 Thohir lasci\u00f2 la carica di presidente a Steven Zhang, figlio del \"patron\" Zhang Jindong, mentre il 25 gennaio 2019 usc\u00ec definitivamente dal club.\nGli anni 2020.\nIl biennio Conte (2019-2021).\nStagione 2019-2020: secondo posto e finale di Europa League.\nNell'estate del 2019, Spalletti venne esonerato e sostituito da un nome a sorpresa, quello di Antonio Conte, storico rivale degli anni passati. Anche sul mercato si assistette ad un rinnovamento della squadra, con la cessione nell'ex capitano Icardi (degradato nella stagione precedente in favore di Handanovi\u010d) e l'acquisto da record del centravanti Lukaku. Pur a fronte della precoce eliminazione nella fase a gironi di Champions League, nel prosieguo di stagione l'ex allenatore juventino rilanci\u00f2 la squadra, portandola a chiudere al secondo posto in campionato, il migliore piazzamento in casa interista da nove anni a quella parte. La prematura eliminazione in Champions League consent\u00ec comunque il ripescaggio in Europa League, manifestazione in cui i nerazzurri raggiunsero la finale, la prima in Europa per i milanesi da dieci anni a quella parte: nell'atto conclusivo, gli uomini di Conte cedettero per\u00f2 di misura al (3-2).\nStagione 2020-2021: il diciannovesimo scudetto.\nConfermato Conte anche nella stagione successiva, l'Inter torn\u00f2 a vincere il campionato, il 19\u00ba della sua storia, a undici anni dal precedente: eliminati in Champions League gi\u00e0 nella fase a gironi e in Coppa Italia in semifinale, i nerazzurri dominarono un torneo nazionale conteso solo per met\u00e0 stagione dai rivali cittadini del Milan, facendo segnare una striscia record di undici successi consecutivi dall'inizio del girone di ritorno, e si laurearono campioni con quattro giornate d'anticipo. A fine campionato l'Inter distanzi\u00f2 il Milan di dodici lunghezze e totalizz\u00f2 91 punti, il miglior risultato in termini di punteggio dalla stagione 2006-2007, quando aveva raggiunto la quota di 97 punti. Per Zhang si tratt\u00f2 del primo titolo da presidente, oltre che il primo vinto da una propriet\u00e0 straniera in Italia."}
{"id": "2001497", "revid": "1573940", "url": "https://it.wikipedia.org/wiki?curid=2001497", "title": "Delphyodontos dacriformes", "text": "Il delfiodonto (Delphyodontos dacriformes ) \u00e8 un enigmatico pesce estinto appartenente agli olocefali, vissuto nel Carbonifero medio (Mississippiano, circa 340 milioni di anni fa). I suoi resti fossili sono stati rinvenuti nel giacimento di Bear Gulch, in Montana. \nDescrizione.\nL'aspetto di questo animale era decisamente insolito: il corpo era ovale e rigonfio, gli occhi erano grossi e la coda stranamente massiccia e (sembra) sprovvista di qualunque pinna. Non vi sono tracce di pinne nemmeno sul corpo, che invece sembrerebbe rivestito da uno strato di piccoli dentelli acuminati. La bocca era fornita di un becco dotato di robusti denti. Tutti gli esemplari completi noti sono lunghi solo pochi centimetri. In generale, questi piccoli animali dovevano assomigliare vagamente a dei girini.\nCannibalismo.\nSi ritiene che i fossili rappresentino esclusivamente feti abortiti o giovani appena nati; i denti aguzzi e resti di materia fecale nei fossili suggerisce che il delfiodonto praticasse il cannibalismo intrauterino, in modo analogo ad alcuni squali odierni (come lo squalo grigio). Dal momento che i feti e i giovani praticavano il cannibalismo, si presume che anche gli adulti fossero carnivori, anche se non \u00e8 noto di cosa si cibassero."}
{"id": "2001498", "revid": "253269", "url": "https://it.wikipedia.org/wiki?curid=2001498", "title": "Fran\u00e7ois Hadji-Lazaro", "text": "Biografia.\nNato a Parigi il 22 giugno 1956, Hadji-Lazaro scopre la passione per la musica nei primi anni '70 grazie alle canzoni di Bob Dylan. Si appassiona di musica folk e inizia a studiare la chitarra, ma in seguito apprende a suonare anche il banjo, la fisarmonica, il violino e la cornamusa. Inizia quindi a spaziare fra vari generi musicali, che lo porteranno ad abbandonare la carriera di insegnante per dedicarsi completamente alla musica. Con il bassista Daniele Hennion fonda il gruppo \"Pigalle\" nel 1982 e comincia a suonare in diversi bar. Nessun album viene pubblicato fino al 1986, ma circolano ugualmente molte registrazioni pirata dei loro concerti. In parallelo, assieme ad altri musicisti, Hadji-Lazaro fonda il gruppo \"Gar\u00e7ons Bouchers\" nel 1987, quest'ultimo pi\u00f9 vicino al primo movimento punk oi!.\nCome attore \u00e8 conosciuto per aver recitato in film quali \"La citt\u00e0 perduta\" (1995), \"I miserabili\" (2000) e \"Il patto dei lupi\" (2001). Nel 1994 ha interpretato il ruolo del co-protagonista Gnaghi, l'aiutante ritardato e incapace di esprimersi a parole di Francesco Dellamorte nel film \"Dellamorte Dellamore\".\n\u00c8 conosciuto anche con il nome d'arte di \"Gros Fran\u00e7ois\" e nel 1985 \u00e8 il fondatore della casa discografica Boucherie Productions, attiva fino al 2001, la cui etichetta \"Chantons sous la truie\" ha pubblicato, tra gli altri, i dischi del gruppo francese Les Elles, nel cui primo album omonimo Hadji-Lazaro ha suonato il mandolino."}
{"id": "2001500", "revid": "86599", "url": "https://it.wikipedia.org/wiki?curid=2001500", "title": "Ex-centro", "text": "Ogni triangolo ha tre ex-centri, che sono i centri delle circonferenze ex-inscritte al triangolo, ovvero le circonferenze tangenti ad un lato e ai prolungamenti degli altri due.\nGli ex-centri sono i punti di concorrenza della bisettrice interna di un angolo e delle bisettrici esterne degli altri due.\nL'incentro e gli ex-centri di un triangolo formano un sistema ortocentrico, nel senso che ognuno di questi punti \u00e8 l'ortocentro del triangolo i cui vertici sono gli altri tre punti."}
{"id": "2001501", "revid": "767487", "url": "https://it.wikipedia.org/wiki?curid=2001501", "title": "Dark Princess", "text": "Dark Princess \u00e8 un gruppo musicale russo fondato a Mosca nel 2004."}
{"id": "2001505", "revid": "22356", "url": "https://it.wikipedia.org/wiki?curid=2001505", "title": "Presbyornis", "text": "Il presbiornite (gen. Presbyornis) \u00e8 un uccello estinto imparentato con le anatre, appartenente agli anseriformi. I suoi resti fossili sono stati ritrovati in terreni del Paleocene superiore e dell'Eocene inferiore (tra 60 e 50 milioni di anni fa) in Nordamerica e (forse) in Mongolia e in Europa.\nDescrizione.\nQuesto animale assomigliava a una grossa oca dalle zampe molto allungate; le dimensioni variavano da quelle di un'oca (nella specie P. pervetus) a quelle di un cigno (P. isoni), ma l'intero animale doveva apparire molto pi\u00f9 grande a causa della notevole lunghezza delle zampe e del collo. Lo scheletro del presbiornite mostra una commistione di caratteristiche tipiche degli uccelli trampolieri e delle anatre. Il cranio, in particolare, \u00e8 molto simile a quello di un'anatra a causa del becco largo e piatto, ma lo scheletro \u00e8 sprovvisto di quelle specializzazioni adatte al nuoto caratteristiche degli anseriformi evoluti.\nResti fossili.\nI ritrovamenti fossili della specie \"Presbyornis pervetus\" sono stati ritrovati in gran quantit\u00e0 nella formazione di Green River (Eocene inferiore del Wyoming). I numerosi resti suggeriscono che questi uccelli nidificavano in colonie e forse erano soggetti a epidemie di botulino, come accade oggi a molte specie di uccelli caradriiformi. La specie \"P. isoni\", invece, \u00e8 nota attraverso fossili molto incompleti provenienti dal tardo Paleocene del Maryland. Altri resti forse ascrivibili a \"Presbyornis\" provengono da altri depositi nordamericani del tardo Eocene-primo Oligocene, dall'Eocene inferiore della Mongolia e dall'Eocene del Belgio.\nClassificazione.\nIl presbiornite \u00e8 considerato un primitivo anseriforme dalla maggior parte degli studiosi, ma alcuni paleontologi lo considerano solo lontanamente imparentato al gruppo di cigni e oche; in quest'ottica, \"Presbyornis\" e i suoi parenti (Presbyornithidae) costituirebbero un gruppo dalle affinit\u00e0 riscontrabili anche in altri ordini di uccelli (caradriiformi, ciconiiformi), estintosi senza lasciare discendenti. Rappresentanti di questi animali sono noti fin dal Cretaceo superiore (\"Vegavis\", \"Telmabates\")."}
{"id": "2001517", "revid": "22356", "url": "https://it.wikipedia.org/wiki?curid=2001517", "title": "Vegavis iaai", "text": "Vegavis (il cui nome significa \"uccello dell'isola Vega\") \u00e8 un genere estinto di uccello vissuto nel Cretaceo superiore, circa 68-66 milioni di anni fa (Maastrichtiano), in quella che oggi \u00e8 l'Antartide. Apparteneva al \"clade\" degli Anseriformes e tra gli uccelli moderni, il \"Vegavis\" \u00e8 pi\u00f9 strettamente legato alle anatre e alle oche (anatidi), pur non essendo considerato come un loro diretto antenato.\nEtimologia.\nIl nome del genere, \"Vegavis\", \u00e8 la combinazione del nome dell'isola Vega (sede del ritrovamento) e della parola latina \"avis\" (uccello), indicando cos\u00ec l'uccello dell'isola Vega.\nIl nome della specie, \"V. iaai\", \u00e8 l'acronimo dell\"'Instituto Antartico Argentino\" (IAA), responsabile della spedizione scientifica argentina nell'Antartide.\nScoperta.\nL'esemplare olotipico di \"Vegavis\" \u00e8 tuttora in possesso del Museo de La Plata, Argentina. Il campione, catalogato come MLP 93-I-3-1, \u00e8 stato ritrovato a Cape Lamb nei depositi dell'Isola Vega, Antartide, nel 1993, ma fu descritto come una nuova specie solo nel 2005 poich\u00e9 si tratta di resti molto delicati di un uccello incorporato in un concrezione, che doveva essere meticolosamente preparato per lo studio. Per ottenere un quadro pi\u00f9 chiaro della struttura ossea, i paleontologi hanno impiegato le scansioni CT senza correre il pericolo di danneggiare il fossile.\nUn secondo esemplare, MACN-PV 19,748, \u00e8 stato ritrovato accanto al campione olotipico. Questo fossile meglio conservato si presenta in tre dimensioni; Grazie all'uso delle scansioni TC \u00e8 stata individuata la siringe intatta di questo campione. La siringe ha un terzo segmento asimmetrico, suggerendo che il \"Vegavis\" avesse due sorgenti sonore nel collo e una grande struttura di risonanza di tessuti molli. Ci\u00f2 indica che il \"Vegavis\" era in grado di emettere il tipico richiamo di anatre, oche e altri basali neognathi.\nSignificato dei fossili.\nLa scoperta del \"Vegavis\" dimostra che i principali gruppi di uccelli viventi oggi erano gi\u00e0 ampiamente diversificati durante il Cretaceo. Questo supporta le inferenze filogenetiche di lunga data dei paleornitologi. Inoltre, rappresenta la prima prova fisica definitiva che i rappresentanti di alcuni dei gruppi di uccelli moderni vissero nel Mesozoico. Nel 2017, uno studio filogenetico di Agnol\u00edn e colleghi, ha incluso \"Vegavis\" nella famiglia dei Vegaviidae, un gruppo di uccelli specializzati in immersioni, che sopravvissero al limite K-T, e di cui fanno parte anche \"Polarornis\", \"Neogaeornis\" e \"Australornis\"."}
{"id": "2001518", "revid": "287204", "url": "https://it.wikipedia.org/wiki?curid=2001518", "title": "Milan Foot-Ball and Cricket Club 1908-1909", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1908-1909.\nStagione.\nIn questa stagione il Milan torna a partecipare al campionato dopo la mancata iscrizione dell'anno precedente. La federazione torna infatti sui suoi passi, consentendo alle societ\u00e0 calcistiche di tesserare calciatori stranieri.\nI rossoneri non superano il girone di qualificazione lombardo e vengono eliminati dall'Unione Sportiva Milanese.\nIl Milan supera la sua seconda crisi societaria con l'elezione di un nuovo presidente: Alfred Edwards, a capo dei rossoneri fin dalla fondazione, viene sostituito da Piero Pirelli in seguito alle elezioni subito indette da Giannino Camperio.\nIn questa stagione viene giocata la prima stracittadina ufficiale tra Milan e Inter, il 10 gennaio al Campo Milan di Porta Monforte, che vede i rossoneri imporsi per 3-2 grazie alle reti messe a segno da Attilio Trer\u00e8, Pietro Lana e Max Laich alle quali rispondono solo parzialmente quelle nerazzurre di Achille Gama e Bernard Schuler.\nOrganigramma societario.\nArea direttiva\nArea tecnica"}
{"id": "2001519", "revid": "21880", "url": "https://it.wikipedia.org/wiki?curid=2001519", "title": "Spirula spirula", "text": "Spirula spirula \u00e8 una specie pelagica (cio\u00e8 di acque profonde, oceaniche) di mollusco Cefalopode simile esteriormente a un calamaro. La caratteristica principale di questa forma \u00e8 la presenza di una conchiglia concamerata internamente, che costituisce l'organo di galleggiamento dell'animale. \nEsemplari viventi di questa specie vengono raramente osservati in natura a causa dell'ambiente profondo di vita. Tuttavia la conchiglia interna, anche se piccola, \u00e8 piuttosto robusta e la sua galleggiabilit\u00e0 \u00e8 elevata a causa dei gas interni: quindi, una volta morto l'animale, pu\u00f2 galleggiare per un certo periodo ed essere spiaggiata su coste temperato-tropicali di tutto il mondo.\nDescrizione.\nIl corpo di \"Spirula\" \u00e8 lungo tra 35 e 45\u00a0mm, ed \u00e8 ricoperto da un epitelio marrone-rossastro con riflessi argentei; \u00e8 dotato in posizione posteriore di due pinne stabilizzatrici. Il capo \u00e8 provvisto di grandi occhi evoluti, dotati di cristallino, e di dieci tentacoli tutti dotati di ventose, di cui due sono pi\u00f9 lunghi degli altri e dotati di clave. Tutti i tentacoli possono essere retratti completamente sotto il mantello. La parte posteriore del corpo contiene un organo bio-luminescente, il \"fotoforo\", situato tra le due pinne e circondato da una piega anulare di pelle.\nLa conchiglia, di colore bianco e traslucida, \u00e8 situata nella parte posteriore del corpo dell'animale, interamente ricoperta dal mantello, ed \u00e8 costituita interamente dal fragmocono, cio\u00e8 dalla parte concamerata. Si tratta di una conchiglia di forma conica, con avvolgimento \"planispirale\" (una spirale piana, avvolta nel piano di simmetria dell'organismo), di tipo \"girocono\" (in cui i giri successivi non si toccano) \"endogastrico\" (sul lato ventrale dell'organismo). La conchiglia \u00e8 suddivisa in camere (pi\u00f9 di trenta nell'adulto) da setti attraversati da un sifone che decorre in posizione ventrale. Il sifone \u00e8 una struttura di tessuto vivente formata da un prolungamento del mantello, in parte mineralizzata, che ha la funzione di regolare la pressione dei gas e dei liquidi contenuti nelle camere, variando l'equilibrio idrostatico e quindi la profondit\u00e0 dell'organismo. La posizione di vita dell'animale \u00e8 sub-verticale, con il capo verso il basso, per la notevole galleggiabilit\u00e0 della conchiglia.\nHabitat.\n\"Spirula\" \u00e8 una forma nectonica mesopelagica che abita le profondit\u00e0 oceaniche e la scarpata continentale, a profondit\u00e0 che vanno da 550 a 700\u00a0m. Gli esemplari risalgono a profondit\u00e0 inferiori (100\u2013300\u00a0m) di notte. La cattura di esemplari giovanili intorno a 1000\u20131700\u00a0m sembra indicare che le femmine depongano le uova al piede della scarpata continentale. La strategia riproduttiva della specie implica un solo evento riproduttivo (seguito dalla morte della forma adulta) e una prole molto numerosa con stadio para-larvale (esemplari giovanili diversi dagli adulti). Le uova sono piccole (1,7\u00a0mm di diametro), e le para-larve pi\u00f9 piccole conosciute hanno una lunghezza di 1,5\u00a0mm, con una conchiglia a due camere. Questa specie raggiunge la maturit\u00e0 sessuale a circa 30\u00a0mm di lunghezza del mantello, dopo i primi 12-15 mesi di vita, e la durata totale della vita \u00e8 stimata intorno ai 18-20 mesi.\nDistribuzione.\nQuesta specie si rinviene nei mari temperato-tropicali di tutto il mondo, ove la temperatura in corrispondenza dell'isobata -400\u00a0m \u00e8 uguale o maggiore di 10\u00a0\u00b0C.\nTassonomia.\nL'ordine Spirulida \u00e8 rappresentato anche da due altri sottordini estinti: Groenlandibelina (con le famiglie Groenlandibelidae e Adygeyidae), e Belopterina (con le famiglie Belemnoseidae e Belopteridae).\nEvoluzione.\n\"Spirula\" \u00e8 la forma pi\u00f9 vicina ai gruppi estinti delle Belemniti e agli Aulacoceridi. \nLe conchiglie delle forme fossili di \"Spirulida\" sono per lo pi\u00f9 dotate di tre elementi, tipici della sottoclasse Coleoidea:\nNelle forme estinte la presenza del rostro, con la sua funzione di contrappeso, indica una posizione di vita orizzontale compatibile con abitudini necto-bentoniche. Questo adattamento si ritrova ancora nel genere estinto \"Spirulirostra\" (Miocene medio).\n\"Spirula\" (segnalata a partire dal Miocene) costituisce un adattamento estremo a condizioni di vita pelagica, con la perdita degli elementi non necessari alla funzione idrostatica della conchiglia (rostro e proostraco), e il conseguimento della posizione verticale."}
{"id": "2001523", "revid": "767487", "url": "https://it.wikipedia.org/wiki?curid=2001523", "title": "Hubie Brown", "text": ""}
{"id": "2001527", "revid": "767487", "url": "https://it.wikipedia.org/wiki?curid=2001527", "title": "SN 185", "text": "SN 185, la supernova osservata dalla Terra nell'anno 185, \u00e8 considerata la pi\u00f9 antica supernova di cui si hanno testimonianze storiche poich\u00e9 probabilmente \u00e8 la \"stella ospite\" descritta nel \"Libro degli Han posteriori\" dagli astronomi cinesi e negli annali dell'antica Roma. Apparsa in prossimit\u00e0 di Alfa Centauri a cavallo delle costellazioni del Compasso e del Centauro il 7 dicembre del 185, rimase visibile per circa 8 mesi.\nSi ritiene che il suo resto di supernova sia RCW 86. Studi effettuati nella frequenza dei raggi X sembrano confortare questa ipotesi.\nDistante oltre 3000 anni luce, dal suo resto si pu\u00f2 dedurre che raggiunse una magnitudine apparente di circa \u22128."}
{"id": "2001528", "revid": "91792", "url": "https://it.wikipedia.org/wiki?curid=2001528", "title": "Chiesa di Maria Santissima del Rosario (Palmi)", "text": "La chiesa di Maria Santissima del Rosario \u00e8 un luogo di culto cattolico di Palmi. \u00c8 ubicata nel rione Ajossa all'incrocio tra la \"via del Concordato\" e la \"via Pasquale Galluppi\". Chiamata anche \"chiesa di San Francesco\", \u00e8 sede dell'omonima parrocchia eretta nel 1733 e di un convento dell'ordine dei frati minori conventuali. Al suo interno \u00e8 custodita la venerata statua di \"Sant'Antonio di Padova\".\nStoria.\nL'antica chiesa.\nSulla data di edificazione, a Palmi, di una prima di una chiesa dedicata alla Madonna del Rosario non vi sono certezze. Nella visita \"ex limina\" effettuata in citt\u00e0, nel 1586, da mons. Marco Antonio Del Tufo vescovo della diocesi di Mileto, la chiesa del Rosario non venne citata fra i templi esistenti in quel periodo.\nLa chiesa risulta invece esistente nel 1686, in alcuni atti della diocesi di Mileto. In quel secolo e nel successivo (fino al 1795), il luogo di culto venne adoperato anche per la sepoltura dei fedeli.\nNei documenti della visita del 1707 di mons. Domenicantonio Bernardini vescovo della diocesi di Mileto, la chiesa si qualificava come \u00abbeneficio semplice della famiglia Palumbo\u00bb e si evidenziavano gli altari dedicati a \"santa Maria della Piet\u00e0\", al \"Santissimo Salvatore\", a \"santa Lucia\", all\"Immacolata Concezione\", a \"san Gregorio Taumaturgo\", a \"santa Barbara\" ed ai \"santi Cosma e Damiano\". Nel 1733 la chiesa fu elevata a parrocchia ed \u00e8 menzionata come \u00abparrocchia di S. Maria del Rosario\u00bb nella deposizione del 1740 dell'arciprete di san Nicola don Bruno Trifiletti, per l'elevazione della chiesa madre a collegiata.\nIl terremoto del 1783 distrusse la chiesa parrocchiale (assieme all'edificio del suo contiguo oratorio) che venne ricostruita nel 1790 ad opera del maestro Benedetto Repace, con direzione dei lavori da parte dell'ing. Pietro Galdo. Nel prospetto, in stile barocco, era posto un orologio mentre all'interno della chiesa, oltre all'altare maggiore dedicato alla \"Madonna del Rosario\", sorgevano gli altari laterali di \"sant'Antonio di Padova\" e \"santa Lucia\". I sedili erano in noce con dorature e i dipinti consistevano in nove quadri di cui tre raffiguranti l\"Assunzione di Maria\".\nLa chiesa fu danneggiata nuovamente dal terremoto del 1894, risultando tra i luoghi di culto cittadini maggiormente colpiti dal sisma e perdendo per sempre l'antico orologio all'italiana che aveva. \nIl terremoto del 1908 non caus\u00f2 danni di grave entit\u00e0 alla chiesa, cosa che invece avvenne a seguito del ciclone del 1919, che fece interdire definitivamente la chiesa e trasferire nell'oratorio del Santissimo Rosario la sede provvisoria della parrocchia.\nLa nuova chiesa.\nDopo il terremoto del 1908, nel rione Ajossa era stata costruita una chiesa prefabbricata intitolata a san Francesco da Paola e, negli anni trenta, i Frati Minori Conventuali della provincia religiosa di Napoli stavano curando la realizzazione di un definitivo luogo di culto dedicato al santo calabrese, ad opera di maestranze locali. Alla nuova chiesa, mons. Paolo Albera vescovo della diocesi di Mileto confer\u00ec la titolarit\u00e0 della vecchia parrocchia del Rosario, la cui chiesa era stata interdetta nel 1919. Le funzioni liturgiche iniziarono il 20 dicembre 1937.\nNel secondo dopoguerra, nella parrocchia vennero fondati il Terz'Ordine Francescano, l'Azione Cattolica ed altre associazioni giovanili. e nel 1962, in occasione del 25\u00ba anniversario della nuova chiesa, il luogo di culto fu ristrutturato all'interno, con il rifacimento della facciata, e consacrato dal vescovo della diocesi di Mileto mons. Vincenzo De Chiara. Sempre negli anni sessanta vi fu l'adeguamento della chiesa alla riforma liturgica post Concilio Vaticano II, con la rimozione delle balaustre che separavano la navata dal presbiterio e l'inserimento di una mensa e di un ambone. \nNel 1979 il luogo di culto e tutta la citt\u00e0 di Palmi passarono dalla giurisdizione della diocesi di Mileto a quella nuova di Oppido Mamertina-Palmi.\nDurante il periodo tra il 1998 e il 2002 la chiesa venne ulteriormente ristrutturata internamente, mentre nel periodo compreso tra il 2002 ed il 2010 l'intero complesso venne completato, con la realizzazione di strutture annesse al convento, la realizzazione di un portico e del sagrato della chiesa. Il tutto su progetto degli architetti Carmelo Bagal\u00e0 e Domenico Ianni.\nDescrizione.\nEsterno.\nLa facciata della chiesa \u00e8 a capanna e presenta, nella parte inferiore, un portico avente la stessa larghezza della facciata, rialzato internamente di quattro gradini rispetto al sagrato e formato da quattro colonne che sorreggono due archi a tutto sesto frontalmente e due archi a sesto acuto lateralmente. Nella facciata all'interno del portico si innalza una zoccolatura in pietra che si sviluppa per tutta la larghezza della stessa. Centralmente il portico \u00e8 interrotto da un protiro, pi\u00f9 alto e aggettante rispetto al resto del portale stesso, formato da due ulteriori colonne in travertino che sorreggono anch'esse un arco centrale a sesto acuto. In corrispondenza del protiro, nella facciata \u00e8 collocato l'ingresso principale della chiesa, rialzato di ulteriori tre gradini rispetto alla base del portico, sormontato un mosaico raffigurante la \"Madonna del Segno\". La parte superiore della facciata presenta verticalmente due lesene all'estremit\u00e0 della stessa, che sorreggono una modanatura con cornice ad archetti pensili. Sempre nella parte superiore, centralmente \u00e8 collocato un piccolo rosone con apertura quadriloba. La facciata \u00e8 conclusa, nel punto pi\u00f9 alto, da una croce in ferro.\nLa facciata sinistra dell'edificio presenta anch'essa un portico, all'interno del quale vi \u00e8 collocata una scultura in bronzo di san Pio da Pietrelcina, opera dell'artista Ioppolo. Sopra il portico la facciata laterale \u00e8 composta da delle paraste, che sorreggono degli archi a tutto sesto, con delle monofore collocate al centro di ognuna di esse. La facciata destra della chiesa presenta lo stesso stile architettonico, ma risulta sprovvista del colonnato. Quest'ultima facciata presenta invece un'abside, priva di aperture, dalla parte vicina a quella principale.\nIl tetto \u00e8 a due falde con manto di copertura in tegole.\nTra la chiesa ed il convento sorge inoltre un campanile, avente lo stesso stile architettonico.\nInterno.\nAl suo interno la chiesa \u00e8 formata da una sola navata rettangolare, che all'inizio si apre, nella parte destra, ad una cappella laterale e termina con un'abside curvilinea. L'aula corrisponde alla navata mentre il presbiterio, rialzato di tre gradini rispetto al resto dell'edificio, \u00e8 collocato nell'abside.\nNavata.\nNella controfacciata \u00e8 posta, in corrispondenza dell'ingresso, bussola in legno sovrastata da una cantoria anch'essa lignea, nella quale \u00e8 collocato un imponente organo a canne (2002), realizzato a Monaco di Baviera. Sempre nella controfacciata sono collocate, ai lati della bussola, quattro cornici con dipinte altrettante \"Stazioni della Via Crucis\", realizzate in legno e donate dalla famiglia del professore Francesco Pentimalli.\nLe pareti laterali risultano scandite verticalmente da pilastri con semicolonne, che sorreggono arcate a tutto sesto e che le suddividono in cinque campate ciascuna, entro le quali sono disposti gli altari laterali e le opere d'arte. Ad ogni campata corrisponde una monofora. Tutti gli altari laterali sono realizzati in marmo (bianco o policromo) scolpito e intarsiato, opera di maestranze locali.\nPartendo dall'ingresso, nella prima campata di sinistra \u00e8 posizionato l'ingresso laterale della chiesa, che conduce all'esterno.\nNella seconda campata \u00e8 collocato il fonte battesimale (XX secolo) in marmo bianco, con coprifonte in legno intagliato. In corrispondenza del fonte, addossato alla parete, \u00e8 collocata un'opera in marmo bianco e policromo con al centro la raffigurazione della colomba dello \"Spirito Santo\" e riportante la scritta di otto nomi di battesimo.\nNella terza campata \u00e8 posizionato invece l'altare laterale di Santa Lucia (XX secolo), con soprastante nicchia contenente una statua in cartapesta modellata e dipinta rappresentante \"Santa Lucia\". Sopra l'altare, ai due lati dell'edicola sono posizionate due statue di \"angeli\", anch'essi scolpiti e dipinti.\nNella quarta campata si trova l'altare laterale di San Francesco d'Assisi (XX secolo), sovrastato da una edicola contenente una statua in legno scolpito e dipinto raffigurante \"San Francesco d'Assisi\" (1937), opera dell'artista Luigi Santifaller di Ortisei. Ai due lati della nicchia, sopra l'altare, sono posizionate due statue, anch'esse in legno scolpito dipinto e realizzate dal Santifaller nello stesso periodo, rappresentanti \"San Ludovico di Tolosa\" e \"Sant'Elisabetta d'Ungheria\".\nNella quinta campata \u00e8 collocato un dipinto raffigurante \"San Massimiliano Kolbe e l'Immacolata Concezione\". Davanti al quadro si trova l'organo.\nSempre partendo dall'ingresso, nella prima campata di destra si apre la cappella dedicata al Crocifisso.\nNella seconda campata si trovano gli accessi ai locali dei confessionali, sovrastati da una edicola riportante la scritta \u00abvenite a me\u00bb e contenente una statua in legno scolpito e dipinto del \"Sacro Cuore di Ges\u00f9\" (XX secolo), realizzata da Luigi Santifaller.\nNella terza campata \u00e8 collocato l'altare laterale di San Francesco da Paola (XX secolo), con soprastante edicola riportante la scritta \u00abcharitas\u00bb, al cui interno \u00e8 posizionata una statua in cartapesta modellata e dipinta di \"San Francesco da Paola\" (XIX secolo), opera di bottega dell'Italia meridionale.\nNella quarta campata si trova l'altare laterale di Sant'Antonio di Padova (XX secolo), sovrastato da una edicola riportante la scritta \u00absi quaeris miracula\u00bb e contenente una statua in legno scolpito e dipinto raffigurante \"Sant'Antonio di Padova\" (1938), realizzata anch'essa da Luigi Santifaller.\nNella quinta campata \u00e8 collocata la porta d'accesso alla sacrestia.\nCompletano le pareti verticali le restanti \"Stazioni della Via Crucis\", realizzate in legno e donate dalla famiglia del professor Francesco Pentimalli.\nNella parete di fondo si apre, tramite un arco trionfale, l'abside. Ai lati della parete sono collocati due dipinti murari raffiguranti due \"angeli\".\nIl soffitto della navata \u00e8 formato da un tetto in legno, a doppia falda inclinata, sorretto da capriate a vista anch'esse in legno e posizionate in corrispondenza dei pilastri con semicolonne delle pareti laterali.\nLa pavimentazione \u00e8 invece formata da piastrelle grigio chiaro con inserimento, nel corridoio centrale all'ingresso principale e ai piedi del presbiterio, di decorazioni in marmo.\nCappella del Crocifisso.\nNella prima campata della parete laterale destra si apre un vano, a pianta rettangolare e concluso centralmente da un'abside semicircolare, nel quale \u00e8 collocata la cappella consacrata al Crocifisso. In corrispondenza dell'abside, e addossato alla parete di quest'ultima, \u00e8 posto l'altare laterale (XX secolo) in marmo bianco e policromo sopra cui \u00e8 posizionato il gruppo scultoreo del \"Crocifisso e Maria Addolorata\", entrambe opere scolpite e dipinte realizzate nello scorso secolo. Ai due lati dell'altare sono posizionate due statue policrome in legno rispettivamente di \"Ges\u00f9 risorto\" e di \"Santa Rita da Cascia\".\nAbside.\nNell'abside, a pianta rettangolare conclusa da una parete di fondo curvilinea, \u00e8 posizionato il presbiterio. Nella parete sinistra sono presenti delle aperture lunghe e strette mentre centralmente, addossato alla parete curvilinea, \u00e8 collocato l'altare maggiore.\nL'altare maggiore della Madonna del Rosario (XX secolo), \u00e8 realizzato in marmo bianco e policromo intarsiato, con tabernacolo in stile bizantino (1999), quest'ultimo opera dall'artista iconografa locale Loredana La Capria e collocato all'interno di un tempietto in ottone. Sopra l'altare \u00e8 posizionato il gruppo scultoreo di \"Maria Santissima del Rosario con Santa Caterina da Siena e San Domenico\" (1941), realizzato in legno scolpito e dipinto da Luigi Santifaller. In precedenza il gruppo scultoreo era posizionato nella cappella ora dedicata al Crocifisso.\nLa pavimentazione dell'abside \u00e8 in marmo mentre la copertura \u00e8 formata da una semi-cupola intonacata.\nMonumento a san Francesco d'Assisi.\nPoco distante dalla chiesa venne inaugurato, il 20 dicembre 1987, un monumento dedicato a san Francesco d'Assisi, in occasione del cinquantesimo anniversario del nuovo luogo di culto e della venuta a Palmi dei Frati Minori Conventuali.\nLa scultura bronzea, collocata nel Belvedere Gi.Sa. in un luogo panoramico dal quale si pu\u00f2 ammirare il centro storico cittadino ed il mar Tirreno fino allo stretto di Messina, fu realizzata dall'artista statunitense Susan Loeb Luppino grazie all'impegno di Giuseppe Saffioti e per conto della Sovraintendenza per i beni storici. La statua, posizionata su di una base in pietra e marmo con intorno una fontana ed un piccolo giardino, rappresenta il santo con le braccia levate in alto ed i palmi delle mani rivolti in direzione della citt\u00e0. Nella base \u00e8 riportata la seguente scritta:\nPer la realizzazione del monumento furono utilizzate pietre provenienti da ogni regione d'Italia. Per la Liguria arriv\u00f2 da Varazze, citt\u00e0 gemellata con Palmi, una pietra del peso di circa 80\u00a0kg. Presenziarono alla cerimonia di inaugurazione della scultura le autorit\u00e0 ed il clero cittadino, con la partecipazione di monsignor Benigno Luigi Papa, vescovo della nuova diocesi di Oppido Mamertina-Palmi."}
{"id": "2001529", "revid": "767487", "url": "https://it.wikipedia.org/wiki?curid=2001529", "title": "Squatinactis", "text": "Lo squatinattide (gen. Squatinactis) \u00e8 un pesce cartilagineo estinto imparentato alla lontana con gli squali. Visse nel Carbonifero medio (Mississippiano, circa 340 milioni di anni fa). I suoi resti sono stati ritrovati nel famoso giacimento di Bear Gulch, in Montana.\nDescrizione.\nCon il corpo appiattito e le larghe pinne pettorali, questo pesce era vagamente simile alle odierne razze o al pesce angelo; le pinne, tuttavia, erano stranamente rivolte verso la parte anteriore. Lungo circa sessanta centimetri, lo squatinattide era dotato di una coda lunga e simile a una frusta, dotata di una spina (una caratteristica analoga ad alcune razze) che era in realt\u00e0 una pinna dorsale arretrata e modificata. Il muso era corto e la larga bocca era dotata di una serie di lunghi denti conici di forma cladodonte. Il corpo era rivestito da poche scaglie placoidi, ma la maggior parte della superficie era nuda.\nStile di vita.\nLo squatinattide era sicuramente un predatore di fondale; probabilmente viveva semisepolto nella sabbia ed emergeva improvvisamente per scagliarsi contro le prede che nuotavano nei pressi. Le pinne simili ad ali e la lunga coda erano fondamentali per la propulsione dal fondo marino. Il piano corporeo da \u201cpesce appiattito\u201d \u00e8 tipico dei predatori di fondale, ed \u00e8 conosciuto in un gran numero di forme fossili e attuali non strettamente imparentate fra loro.\nClassificazione e specie.\nLa classificazione di questo genere \u00e8 abbastanza problematica; Lund (1988) lo ha posto tra i cladodonti (Cladodontida), un gruppo artificiale di \u201csquali\u201d basato esclusivamente sulla forma dei denti. In ogni caso, lo squatinattide era parte di quella grande radiazione evolutiva di pesci cartilaginei che avvenne nel corso del Carbonifero. Altre forme evolutesi in questo periodo includono i condrenchelidi (come \"Harpagofututor\"), gli eugeneodonti (\"Helicoprion\", \"Edestus\"), gli iniotterigi e i simmoriidi (ad es. \"Stethacanthus\"). Di \"Squatinactis\" si conoscono due specie molto simili fra loro, \"S. montanus\" e \"S. caudispinatus\"."}
{"id": "2001530", "revid": "88740", "url": "https://it.wikipedia.org/wiki?curid=2001530", "title": "Il giuramento", "text": ""}
{"id": "2001532", "revid": "288300", "url": "https://it.wikipedia.org/wiki?curid=2001532", "title": "Ibrahimovic", "text": ""}
{"id": "2001533", "revid": "124123", "url": "https://it.wikipedia.org/wiki?curid=2001533", "title": "Marc'Antonio Ingegneri", "text": "Biografia.\nFiglio di un fabbro, Ingegneri nacque fra il 1535 e il 1536 (in un registro parrocchiale del 1541 \u00e8 segnato, insieme ad altri componenti della sua famiglia, come un bambino di 5 anni). Negli anni '50 lascia Verona e lo si ritrova nel 1557 fra gli archi dell'orchestra della basilica di San Marco a Venezia. In seguito fu allievo di Cipriano de Rore a Parma e Vincenzo Ruffo a Verona. Attorno al settembre 1566 si trovava sicuramente a Cremona. Nel 1570 pubblic\u00f2 a Venezia il suo primo libro di madrigali a 4 voci e nel 1581 divenne maestro di cappella del duomo di Cremona. Fu proprio con questa posizione che divent\u00f2 insegnante del giovane Claudio Monteverdi. Fu stretto amico di Niccol\u00f2 Sfondrati, in seguito Papa Gregorio XIV, fautore della politica contro-riformista, il quale lo influenz\u00f2 nella sua scrittura musicale. Riguardo al suo modo di comporre infatti, Ingegneri \u00e8 spesso menzionato come appartenente alla Scuola romana, e cio\u00e8 quella vicina a Giovanni Pierluigi da Palestrina.\nComposizioni.\nNel 1573 e nel 1587 diede alle stampe due libri di messe; scrisse prevalentemente madrigali per quattro/otto voci (8 libri) e, come minimo, 3 libri di mottetti. Nei suoi madrigali si ravvisa particolarmente una tendenza al conservatorismo, che ignora le avanguardie rappresentate dalle opere di Luzzasco Luzzaschi e Luca Marenzio. Scrisse inoltre un'aria dedicata a Laura Peperara, grande musicista del '500 (\"D'aria un tempo nodrimmi\", contenuto nel \"Terzo libro de madrigali a cinque voci\", 1580)"}
{"id": "2001534", "revid": "1504506", "url": "https://it.wikipedia.org/wiki?curid=2001534", "title": "Tullimonstrum gregarium", "text": "Tullimonstrum (il cui nome significa \"mostro di Tully\"), colloquialmente conosciuto anche come il Mostro di Tully, \u00e8 un genere estinto di organismo bilateria vissuto nelle acque costiere poco profonde e negli estuari fangosi nel periodo geologico Pennsylvaniano, circa 300 milioni di anni fa. Il genere \u00e8 noto per una singola specie, ossia \"T. gregarium\". I fossili del \"Tullimonstrum\" sono stati ritrovati solo nei letti fossiliferi del Mazon Creek dell'Illinois, Stati Uniti. La sua classificazione tassonomica \u00e8 stata oggetto di lunghe controversie, e le interpretazioni dei fossili lo hanno paragonato ai molluschi, agli artropodi, ai conodonti, ai vermi, ai vetulicoli e infine ai cordati.\nDescrizione.\nIl \"Tullimonstrum\", probabilmente, poteva raggiungere una lunghezza fino a 35 centimetri; Gli individui pi\u00f9 piccoli invece erano lunghi circa 8\u00a0cm.\nLa coda dell'animale era dotata di una coppia di alette ventrali verticali situate all'estremit\u00e0 del corpo (anche se la fedelt\u00e0 della conservazione dei fossili del suo corpo morbido rende difficile determinare l'esatta forma), mentre all'altro capo era presente una lunga proboscide, terminante in una sorta di bocca dotata di un massimo di otto piccoli affilati denti su ciascuna delle \"mascelle\", con la quale l'animale poteva cercare piccole prede o detriti commestibili nei fondali fangosi. L'animale faceva parte della comunit\u00e0 ecologica rappresentata nel gruppo insolitamente ricco di organismi dal corpo molle che si trovano nei fossili del Mazon Creek, dal loro sito nella Contea di Grundy, Illinois.\nL'assenza di parti dure nel fossile implica che l'animale non disponesse di organi composti di osso, chitina o carbonato di calcio. Al contrario, ci sono prove di strutture interne ripetute serialmente, la testa \u00e8 poco differenziata, ma presenta due strutture trasversali sporgenti che terminano in due organi rotondeggianti. All'interno di un esemplare, questi organi rotondeggianti sono associati a del materiale scuro identificato come melanosomi (contenente il melanino pigmentato). La loro forma e la struttura ricavata dall'analisi di queste strutture, hanno portato alla loro interpretazione come gli occhi dell'animale, che per questo possedeva una vita un occhio a fotocamera. Il \"Tullimonstrum\" possedeva strutture che sono state interpretate come branchie lungo i lati del corpo, e un possibile notocordo o un rudimentale midollo spinale.\nClassificazione.\nArgomenti a favore delle affinit\u00e0 con i vertebrati.\nNel 2016, uno studio morfologico ha dimostrato che il \"Tullimonstrum\" potrebbe essere un vertebrato basale, e quindi un membro del phylum Chordata, lo stesso studio suggerisce inoltre che il \"Tullimonstrum\" si strettamente imparentato con le moderne lamprede. Questa affinit\u00e0 \u00e8 stata attribuita sulla base degli artipali cartilaginei pronunciati, della pinna dorsale e la pinna caudale asimmetrica, i denti cheratinosi, le narici uniche e le cartilagini tectali dell'animale, tutte caratteristiche presenti nelle moderne lamprede. McCoy \"et al.\" ha perci\u00f2 sollevato l'ipotesi che il \"Tullimonstrum\" possa appartenere ad un gruppo ancestrale di lamprede, ma che possiede anche molte caratteristiche assenti nei Cyclostomes (lamprede e missiniformi). Un secondo studio ha trovato ulteriori prove che il \"Tullimonstrum\" fosse un vertebrato basale: un occhio conservato in un esemplare, preservava dei melanosomi cilindrici e sferoidi disposti in strati distinti. Questi pigmenti oculari e la loro struttura unica sono stati interpretati come un epitelio pigmentato retinico (RPE), indicando per la prima volta che gli organi a barra erano davvero occhi. Inoltre, Clements \"et al.\" hanno confermato chimicamente la presenza di melanina fossile in contrasto con gli ommocromi o la pterina (pigmenti oculari presenti in molti gruppi di invertebrati). Anche se i pigmenti oculari di molti gruppi di invertebrati sono stati poco studiati, vi \u00e8 una forte evidenza che la doppia morfologia melanosomiale e la presenza di un RPE sono un tratto univoco di un vertebrato.\nArgomenti a favore delle affinit\u00e0 con gli invertebrati.\nTuttavia, uno studio del 2017 ha respinto le conclusioni citate sopra. In primo luogo, \u00e8 stato notato che anche la presenza dei due tipi di melanosomi \u00e8 variabile tra i vertebrati; difatti i pesci ne sono privi, e i moderni squali, nonch\u00e9 le forme estinte ritrovate nell'area di Mazon Creek, come il \"Bandringa\", hanno melanosomi sferoidi. Inoltre, il supposto notocordo si estende oltre il livello degli occhi, cosa assente in tutti i vertebrati; anche se fosse un notocordo, la presenza di notocordi non \u00e8 limitata ai vertebrati. Sono state citate ulteriormente critiche per individuare i blocchi del corpo variamente come sacchetti e blocchi muscolari (miomeri), nonostante la mancanza di differenziazione nella struttura di questi blocchi. Nei vertebrati, i miomeri sono anche pi\u00f9 sottili, e si estendono lungo tutta la lunghezza del corpo piuttosto che fermarsi alla testa. Al contempo, le branchie delle lamprede sono estensioni accoppiate piuttosto che strutture segmentate e sono di solito incorporate in uno scheletro complesso, nessuno dei quali \u00e8 il caso di \"Tullimonstrum\".\nAltre identificazioni delle strutture del tessuto molle sono state considerate ugualmente problematiche. Il presunto cervello non possiede alcun tessuto nervoso associato e non \u00e8 connesso agli occhi, e il presunto fegato \u00e8 situato sotto la gola, al contrario dei moderni vertebrati. La \"bocca\" nella parte anteriore della proboscide \u00e8 stata descritta come gnathostomata, ossia provvista di file di denti distinte, nonostante le lamprede abbiano \"campi di denti\" nell'interno della bocca. Ci\u00f2 richiederebbe la rievoluzione convergente delle mascelle di afferraggio. Inoltre, la sottile proboscide congiunta non \u00e8 coerente con un ruolo nell'alimentazione a pressione o in aspirazione, che \u00e8 il metodo di alimentazione tipicamente utilizzato per i vertebrati in acqua; I sacchetti di zavorra avrebbero ulteriormente ostacolato il flusso d'acqua.\nLo studio ha inoltre osservato che gli occhi, gli alveoli e le cervezze sono anche presenti negli anomalocarididi, e che anche l' \"Opabinia\" aveva un simposio simile. Mentre le affinit\u00e0 con gli artropodi sono state respinte con l'ipotesi che altri artropodi di Mazon Creek siano conservati in tre dimensioni con carbonizzazione dell'esoscheletro, questo non \u00e8 effettivamente il caso. Sebbene gli artropodi non dispongano dei melanosomi dei vertebrati, alcuni di essi hanno convergentemente evoluto cellule sferoidali che possono essere conservate allo stesso modo; Tuttavia, questi pigmenti (ommocromi e pterini) hanno firme chimiche uniche che non sono state ritrovate negli occhi del \"Tullimonstrum\". Sallen \"et al.\" ha anche suggerito che i molluschi avessero occhi convergentemente complessi come la camera-melanosomi, ma non hanno rilevato che nessun mollusco conosciuto con due morfologie di melanosomi. Ulteriori somiglianze (come il cervello lobato, le bande muscolari, la coda, la proboscide e i denti) potrebbero sostenere un'eventuale affinit\u00e0 con i molluschi. Anche se l'occhio del \"Tullimonstrum\" \u00e8 omologo con i vertebrati, potrebbe essere una tunicata (le cui larve hanno occhi pigmentati e pinne caudali), una lancele o un enteropneusto (entrambi dotati di aperture girate e un notocordo) oppure un vetulicoliano.\nStoria della scoperta.\nNel 1955, il collezionista di fossili dilettante Francis Tully ritrov\u00f2 il primo fossile di \"Tullymonstrum\" in un letto fossile conosciuto come la Formazione di Creek Mazon. Tully port\u00f2 il fossile della strana creatura al Field Museum of Natural History, ma i paleontologi rimasero stupiti ed interdetti dinanzi all'aspetto della creatura non riuscendo a trovare il phylum a cui il \"Tullimonstrum\" apparteneva. La specie \"Tullimonstrum gregarium\" (il cui nome significa \"il comune mostro di Tully\"), come questi fossili successivamente vennero chiamati, prende il nome del genere da Francis Tully, suo scopritore, mentre il nome della specie, \"gregarium\", significa \"comune\" e riflette la sua abbondanza all'interno della formazione. Il termine \"monstrum\" (\"mostro\") si riferisce all'aspetto bizzarro della creatura.\nIl fossile \u00e8 rimasto \"un puzzle\", e le varie interpretazioni (tra cui quelle prima citate) lo hanno paragonato ad un verme, un mollusco, un artropode, un conodonte o un vertebrato. Dal momento che sembrava mancare delle caratteristiche del noto phyla moderna, \u00e8 stato ipotizzato che fosse un rappresentante di un gruppo stelo a uno dei tanti phyla di vermi che sono mal rappresentati oggi. Sono state osservate diverse analogie con alcuni organismi fossili cubani. Chen \"et al.\" hanno proposto una possibile somiglianza con \"Vetustovermis planus\". Altri, invece, indicavano una somiglianza generale tra il \"Tullimonstrum\" e l' \"Opabinia\", anche se Cave \"et al.\" hanno osservato che erano troppo morfologicamente dissimili per essere correlati.\nPaleoecologia.\nIl \"Tullimonstrum\" era, probabilmente, un carnivoro in grado di nuotare grazie al movimento della coda, e che abitava in acque marine aperte, anche se talvolta si avvicinava alle coste o agli estuari fangosi, in cui si sono formati i fossili che conosciamo oggi.\nTafonomia.\nLa formazione dei fossili della Mazon Creek \u00e8 piuttosto insolita. Quando le creature morivano, esse venivano rapidamente sepolte in un lavaggio silvestre. I batteri che decomponevano le piante e gli animali rimasti nel fango hanno prodotto anidride carbonica nei sedimenti attorno ai resti. Il carbonato combinato con il ferro della falda acquifera intorno ai resti, form\u00f2 noduli incrociati di siderite. L'organismo veniva cos\u00ec entombato, ritardando il decadimento e permettendo un'immagine dell'organismo di conservarsi. Va notato che i meccanismi di conservazione nel Mazon Creek sono ancora poco compresi.\nLa combinazione di rapida sepoltura e rapida formazione di siderite hanno portato ad un'eccellente conservazione di molti animali e piante entombate nel fango. Di conseguenza, i fossili del Mazon Creek sono uno dei pi\u00f9 importanti Lagerst\u00e4tten del mondo, o gruppi concentrati di fossili. La rapida sepoltura e la compressione hanno spesso causato il piegarsi delle carcasse di \"Tullimonstrum\" e altri animali di Mazon Creek.\nLa proboscide dell'animale \u00e8 raramente conservata nella sua interezza; \u00c8 completa solo in circa il 3% degli esemplari. Tuttavia, una parte dell'organo \u00e8 conservata in circa il 50% dei casi.\nNella cultura di massa.\nUna satira del 1966 ha fatto finta che i rappresentanti moderni del \"Tullymonstrum\" fossero stati ritrovati in Africa, il che ha portato ad una spedizione pianificata che \u00e8 stata annullata poco dopo quando la frode \u00e8 stata scoperta.\nNel 1989, il \"Tullimonstrum gregarium\" \u00e8 stato nominato ufficialmente il Fossile di Stato dell'Illinois."}
{"id": "2001536", "revid": "767487", "url": "https://it.wikipedia.org/wiki?curid=2001536", "title": "Anders Erikson Sparrman", "text": "Visit\u00f2 la Cina, il Sudafrica e il Sud Pacifico come medico di bordo. Durante questi viaggi descrisse e catalogo numerosi animali e piante. Pubblic\u00f2 il volume \"Ornitology of Sweden\".\nL'asteroide 16646 Sparrman prende il suo nome."}
{"id": "2001537", "revid": "287204", "url": "https://it.wikipedia.org/wiki?curid=2001537", "title": "Mahebourg", "text": ""}
{"id": "2001538", "revid": "256896", "url": "https://it.wikipedia.org/wiki?curid=2001538", "title": "Mawsonites spriggi", "text": "La mawsonite (Mawsonites spriggi) \u00e8 un misterioso organismo estinto, vissuto nel Proterozoico superiore (Ediacarano, circa 550 milioni di anni fa). I suoi resti fossili sono stati ritrovati principalmente in Australia.\nDescrizione.\nI fossili di mawsonite consistono in impronte a forma di diamante arrotondato, costituite da lobi disposti a raggiera intorno a un cerchio centrale di circa 12 centimetri di diametro. Questi \u201craggi\u201d, di solito una ventina, sono piuttosto larghi e in apparenza costituivano parti carnose dell'individuo.\nPossibili affinit\u00e0.\nDescritto per la prima volta nel 1966 da parte di Martin Glaessner e Mary Wade, questo fossile \u00e8 stato originariamente interpretato come una medusa, principalmente a causa della sua simmetria radiale. Studi pi\u00f9 recenti hanno accostato questo fossile ai vendozoi, un misterioso gruppo di organismi dalle affinit\u00e0 sconosciute; altre ipotesi considerano i fossili di mawsonite come punti di ancoraggio per alghe, organismi filtratori, colonie microbiche o peduncoli di rangeomorfi (in quest'ultimo caso i caratteristici lobi a raggiera si spiegherebbero come cavit\u00e0 riempite di sabbia). Un'altra ipotesi (Seilacher, 1989) vede la mawsonite come una complessa tana fossilizzata di un animale a simmetria bilaterale: secondo questa visione, quindi, la mawsonite non sarebbe affatto un resto di organismo vivente."}
{"id": "2001540", "revid": "984922", "url": "https://it.wikipedia.org/wiki?curid=2001540", "title": "SOSEMANUK", "text": "SOSEMANUK \u00e8 un cifrario a flusso realizzato da Come Berbain, Olivier Billet, Anne Canteaut, Nicolas Courtois, Henri Gilbert, Louis Goubin, Aline Gouget, Louis Granboulan, C\u00e9dric Lauradoux, Marine Minier, Thomas Pornin e Herv\u00e9 Sibert nel 2003 e che ha partecipato come candidato al eSTREAM, dove \u00e8 stato selezionato per l'inserimento nel portafoglio del progetto sezione \"Profilo 1\" (implementazione software). La struttura dell'algoritmo \u00e8 stata influenzata da due cifrari antecedenti il SOSEMANUK: gli autori hanno utilizzato una versione ridotta del cifrario a blocchi Serpent come funzione di inizializzazione del VI ed il registro LFSR del cifrario a flusso SNOW.\nL'algoritmo.\nSOSEMANUK lavora con chiavi di lunghezza variabile da 128 a 256 bit, anche se la sicurezza \u00e8 garantita essere sempre di 128 bit, e con un vettore di inizializzazione di 128 bit. L'algoritmo esegue prima la gestione della chiave (key-scheduling) creando 25 sotto-chiavi da 128 bit ciascuna divise in 100 word da 32 bit, dopodich\u00e9 si passa alla fase definita IV injection, \"iniezione del VI\", durante la quale le sottochiavi sono combinate con il VI. Entrambe le fasi sono realizzate utilizzando la funzione derivata dal Serpent. Lo stato dell'algoritmo \u00e8 contenuto nell'LFSR, un registro a scorrimento la cui struttura \u00e8 ripresa direttamente dallo SNOW.\nIl cuore centrale del SOSEMANUK \u00e8 la Finite State Machine (FSM) (altro elemento ripreso dallo SNOW), un componente con due registri da 32 bit: l'input dell'FSM \u00e8 costituito dall'output del registro LFSR mentre l'output \u00e8 costituito da word a 32 bit. Quattro di queste word sono raggruppate insieme ed a questo blocco di 128 bit \u00e8 applicato un passaggio del Serpent: il risultato \u00e8 combinato mediante XOR con i valori scartati dall'LFSR a formare l'output dell'algoritmo.\nSicurezza.\nNel 2005 Hadi Ahmadi, Taraneh Eghlidos e Shahram Khazaei hanno crittoanalizzato l'algoritmo scovando una debolezza che permetterebbe di recuperare la chiave di cifratura con una complessit\u00e0 di O(2226), che \u00e8 inferiore al tempo necessario al recupero con forza bruta di una chiave lunga non meno di 226 bit. Questo studio conferma che l'algoritmo pu\u00f2 offrire la sicurezza di 128 bit dichiarata dai suoi autori: nonostante ci\u00f2 \u00e8 consigliato utilizzare sempre chiavi con lunghezze superiori ai 226 bit.\nCuriosit\u00e0.\nSOSEMANUK \u00e8 una parola del dialetto Cree, parlato da numerose popolazioni di nativi nord-americani, che significa serpente della neve ed indica un tipico gioco praticato nei mesi invernali da dette popolazioni: si tratta di far scivolare un bastone in legno su un banco di neve compatta il pi\u00f9 velocemente possibile. Il bastone, scagliato dal giocatore, ricorda lo strisciare di un serpente sul terreno, da cui il nome del gioco. Tradotto in inglese si ha il termine snowsnake, parola composta da \"snow\", neve, e \"snake\", serpente, a richiamare gli algoritmi che hanno influenzato la struttura del SOSEMANUK."}
{"id": "2001541", "revid": "22356", "url": "https://it.wikipedia.org/wiki?curid=2001541", "title": "Lysorophia", "text": "I lisorofi (Lysorophia) sono un ordine di anfibi estinti simili a serpenti, vissuti nel Carbonifero superiore e nel Permiano inferiore (300-270 milioni di anni fa). I loro resti sono stati ritrovati in Nordamerica.\nDescrizione.\nIl cranio di questi animali era molto leggero, dal momento che erano presenti grandi orbite e finestre temporali; inoltre alcune ossa craniche (tra cui intertemporale e sopratemporale) si erano ridotte fino a scomparire. Le mandibole erano accorciate, mentre le mascelle potevano muoversi liberamente. Il torso era molto allungato (vi erano fino a 99 vertebre presacrali), le zampe minuscole o assenti e la coda era corta.\nClassificazione.\nSulla base di caratteristiche relative all'articolazione cranico \u2013 vertebrale, i lisorofidi sono generalmente classificati come parenti stretti dei microsauri, anche se le ossa craniche sono decisamente differenti tra i due gruppi. In ogni caso, sembra che i lisorofi fossero un gruppo di anfibi lepospondili molto specializzati. Il genere pi\u00f9 noto \u00e8 \"Lysorophus\", di cui sono noti molti esemplari fossilizzati in Oklahoma; probabilmente questi animali rimasero intrappolati nelle loro tane, scavate per sopravvivere a un periodo prolungato di siccit\u00e0.\n \u2020Lysorophia\n |?- \u2020\"Infernovenator steenae\"\n |?- \u2020\"Brachydectes elongatus\"\n `--o \u2020Lysorophidae\n |?- \u2020\"Megamolgophis\"\n |-- \u2020\"Cocytinus gyrinoides\" Cope, 1871b\n |-- \u2020\"Lysorophus tricarinatus\"\n `\u2014o \u2020\"Molgophis\"\n |-- \u2020\"M. brevicostatus\"\n |-- \u2020\"M. macrurus\" Cope, 1868\n `-- \u2020\"M. wheatleyi\""}
{"id": "2001546", "revid": "125261978", "url": "https://it.wikipedia.org/wiki?curid=2001546", "title": "Milan Foot-Ball and Cricket Club 1909-1910", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1909-1910.\nStagione.\nIn questa stagione \u00e8 cambiata l'organizzazione del campionato. Viene predisposto un solo girone in cui affrontano le nove contendenti al titolo di campione d'Italia.\nPer il Milan \u00e8 un campionato mediocre, con un deludente sesto posto. I rossoneri pagano soprattutto una lunga sequela di infortuni che porta, verso la fine del torneo, anche alla demoralizzazione dei giocatori, atteggiamento concausa dei pessimi risultati del campo. Degni di nota sono i debutti di Aldo Cevenini e di Renzo De Vecchi, che vengono lanciati nel panorama calcistico italiano.\nIn questa stagione avviene il primo cambio di sede societaria: dalla Fiaschetteria Toscana di via Berchet 1, prima sede dei rossoneri, il Milan si trasferisce alla Birreria Spatenbr\u00e4u di via Foscolo 2 a Milano.\nOrganigramma societario.\nArea direttiva\nArea tecnica"}
{"id": "2001547", "revid": "767487", "url": "https://it.wikipedia.org/wiki?curid=2001547", "title": "Norm Van Lier", "text": ""}
{"id": "2001548", "revid": "125097760", "url": "https://it.wikipedia.org/wiki?curid=2001548", "title": "Roosevelt Island (New York)", "text": "Roosevelt Island, nota in precedenza come Welfare Island e prima ancora come Blackwell's Island, \u00e8 una stretta isola nell'East River di New York. Si trova tra l'isola di Manhattan a ovest e il \"borough\" di Queens a est. Corrisponde alle strade East 46th - East 85th street di Manhattan, ed ha una lunghezza di circa , con una larghezza massima di 250 metri, e un'area totale di .\nL'isola forma parte del borough of Manhattan and New York County. Assieme con l'isola Mill Rock, Roosevelt Island si trova nella contea di New York nel Census Tract 238, che ha un'area di terra di . Nel 2000 secondo lo U.S. Census Bureau aveva una popolazione di circa abitanti. La Roosevelt Island Operating Corporation stimava una popolazione di circa 12000 persone nel 2007.\nL'isola \u00e8 propriet\u00e0 del comune, ma venne affittata alla Urban Development Corporation dello Stato di New York per 99 anni nel 1969. La maggior parte degli edifici residenziali nella Roosevelt Island sono edifici per l'affitto. Uno (Rivercross) \u00e8 una cooperativa. Molti edifici formano parte del sistema di abitazione economico della legge Mitchell-Lama, anche se alcuni attualmente vengono privatizzati.\nStoria.\nGli indigeni denominavano l'isola Minnahononck (spesso pronunciato minnahanock) dai nativi americani.\nNel 1637, gli olandesi acquistarono l'isola dai nativi e la ribattezzarono \"Insel Varckens\" (isola del Cinghiale). Venne denominata \"Manning's Island\" in onore del capitano Manning tra il 1666 e il 1686, in seguito \"Blackwell's Island\" tra il 1686 e il 1921, e \"Welfare Island\" tra il 1921 e il 1973. nel corso del XIX secolo, alcuni ospedali, asili, ed istituti correttivi sono stati costruiti sull'isola. Il carcere \"Welfare Penitentiary\" (dove venne rinchiusa per un certo tempo la cabarettista Mae West) venne chiuso nel 1935 dopo la costruzione di un nuovo penitenziario sulla Rikers Island.\nNel 1973, all'isola venne cambiato nuovamente il nome, in previsione della costruzione di un edificio in memoria al Presidente Franklin Delano Roosevelt, opera completata solo nel 2012 con la costruzione del Franklin D. Roosevelt Four Freedom Park sull'estremit\u00e0 meridionale dell'isola.\nDurante gli anni tra il 1980 e il 2000, l'isola venne sviluppata come una comunit\u00e0 residenziale con un buon numero di edifici di appartamenti di elevata altezza (\"high-rise\"). Due centri per la terapia a lungo termine di malati cronici, ascritti al Goldwater Hospital si trovano agli estremi opposti dell'isola. Molti diplomatici stranieri hanno la loro residenza sulla Roosevelt Island a causa della sua prossimit\u00e0 al Palazzo delle Nazioni Unite che si trova nell'\"East Side\" di Manhattan. L'isola possiede un proprio giornale a cadenza quindicinale \"The Main Street WIRE\", e un sito web curato dai residenti.\nSpesso ci si riferisce scherzosamente alla Roosevelt Island come \"The Little Apple\" (La Piccola Mela) in contrapposizione al nomignolo \"Big Apple\" dato correntemente alla citt\u00e0 di New York.\nArchitettura.\nAnche se piccola la Roosevelt Island ha una storia architettonica distintiva. Ha alcuni edifici architettonicamente significativi (spesso dell'architettura brutalista) ed \u00e8 stato un luogo scelto per numerose importanti competizioni e proposte di architettura, non realizzate.\nIl piano regolatore di Roosevelt Island adottato dall\"'Urban Development Corporation\" dello Stato di New York (1969), venne sviluppato dallo studio di Philip Johnson e John Burgee. Il piano gli assegnava tre parti, tutte residenziali e proibiva l'utilizzo di automobili sull'isola. Imponeva ai residenti di parcheggiare le auto in un gigantesco garage e di utilizzare il trasporto pubblico. Inoltre la raccolta dei rifiuti avveniva grazie a grossi tubi sottovuoto.\nUn'altra innovazione era lo sviluppo del 'mini-school system' che distribuiva classi multigenerazionali per la scuola pubblica intermedia in mezzo ai palazzi residenziali, in modo simile a un campus universitario (invece di una grossa scuola centralizzata).\nDemografia.\nSecondo il censimento del 2000, Roosevelt Island aveva una popolazione di abitanti. Di questi il 52% di sesso femminile e il 48% maschile. Il 67% della popolazione ha un'et\u00e0 tra 18 e 65 anni, con il 15% sopra i 65 anni.\nLa composizione razziale dichiarata al censimento era al 45% bianchi non ispanici, 27% afroamericani, 11% asiatici. Il 14% si dichiarava ispanica oppure latino-americana di qualsiasi razza e/o nazione. Il reddito medio era di 49.976 dollari.\nTrasporti.\nL'isola \u00e8 servita dalla metropolitana di New York attraverso l'omonima stazione della linea IND 63rd Street, dove fermano i treni della linea F."}
{"id": "2001549", "revid": "287204", "url": "https://it.wikipedia.org/wiki?curid=2001549", "title": "D.P. 7", "text": "D.P.7 (sigla di \"Displaced Paranormals 7\") \u00e8 un gruppo di personaggi dei fumetti, creato da Mark Gruenwald (testi) e Paul Ryan (disegni), protagonisti dell'omonima testata pubblicata dalla Marvel Comics sulla quale hanno esordito nel numero 1, del novembre 1986.\nStoria del gruppo.\nDopo l'evento astronomico denominato \"Evento Bianco\" (22 luglio 1986), il medico Randy O'Brien scopre di poter emanare dal suo corpo un doppione nero capace di volare. Poco dopo questa scoperta, fa la conoscenza di Dave Landers che si \u00e8 trasformato in un muscolosissimo gigante. I due, spaventati dalle loro abilit\u00e0, decidono di rispondere all'inserzione di una fantomatica \"Clinica per la ricerca sul Paranormale\" che si offre di aiutare tutti coloro che hanno sviluppato strane abilit\u00e0. Una volta recativisi, Randy e Dave scoprono l'esistenza di molti altri come loro e fanno amicizia con altri 5 \"paranormali\", loro compagni nel \"Gruppo di terapia C\". Dopo poco tempo, grazie al suo doppio, Randy scopre che il personale della clinica opera in segreto sui pazienti il lavaggio del cervello. Spaventati, i 7 decidono di rivoltarsi e fuggire dalla Clinica diventando dei fuggitivi.\nStoria editoriale.\nLa serie \u00e8 stata pubblicata dalla Marvel Comics, sotto il marchio New Universe, dal 1986 al 1989 per un totale di 32 numeri, a cui va aggiunto un Annual (1987). In lingua italiana la serie \u00e8 stata tradotta completamente dalla casa editrice Play Press. I primi sedici numeri nella collana mensile \"Dp7\" dal n. 1 al n. 16 (aprile 1989 \u2013 luglio 1990); con la chiusura di questa collana la pubblicazione \u00e8 stata completata all'interno della testata \"Namor\" a partire dal n. 2 (settembre 1990) concludendosi nel n. 20 (marzo 1992). Anche l'unico annual \u00e8 stato tradotto, sempre dalla Play Press, in \"Iron Man\" n. 6/10 (luglio 1989).\nAltre apparizioni.\nI membri di D.P.7 sono tra i personaggi del New Universe che compaiono nella saga degli Exiles \"World Tour-New Universe\" (Exiles 72, 73, 74)."}
{"id": "2001550", "revid": "17654", "url": "https://it.wikipedia.org/wiki?curid=2001550", "title": "Abolizionista", "text": ""}
{"id": "2001553", "revid": "530538", "url": "https://it.wikipedia.org/wiki?curid=2001553", "title": "Scalae Caci", "text": "Le Scalae Caci (\"scale di Caco\", gigante avversario di Ercole) erano delle scale dell'antica Roma.\nStoria.\nEsse mettevano in comunicazione il Cermalus (o Germalus), nome dell'altura occidentale del Palatino, (prima che divenisse residenza imperiale) con il Foro Boario. Delle scale restano solo scarsi resti, posti nel sito delle capanne del Palatino su uno strato repubblicano vicino ai resti del teatro di Cassio Longino del 154 a.C. Si racconta che nei loro pressi vi era la residenza di Romolo."}
{"id": "2001556", "revid": "57342", "url": "https://it.wikipedia.org/wiki?curid=2001556", "title": "Freibeuter AG", "text": "I Freibeuter AG sono un gruppo hardcore punk tedesco formato ad Erlangen nel 2000.\nStoria.\nFondati da Michi, J\u00f6rg e Indy, hanno pubblicato i primi due album, \"Guten Morgen Deutschland\" e \"Strafen &amp; Klagen\", senza alcuna etichetta discografica, secondo l'etica DIY. Nel 2006 il loro secondo album \u00e8 pubblicato dalla NixGut, la pi\u00f9 grande etichetta punk tedesca, cui segue nel 2007 \"Bewegt euch\", pubblicato sempre dalla NixGut e, successivamente, pubblicato dalla formazione con licenza Creative Commons by-nc-sa."}
{"id": "2001558", "revid": "729019", "url": "https://it.wikipedia.org/wiki?curid=2001558", "title": "Nix-Gut Records", "text": "La Nix-Gut Records \u00e8 un'etichetta discografica con sede a Leutenbach. \u00c8 una delle maggiori etichette punk rock tedesche, fondata nel 1994 da Fraggle e Andi del gruppo S.I.K.."}
{"id": "2001560", "revid": "158286", "url": "https://it.wikipedia.org/wiki?curid=2001560", "title": "Jean-Jacques Servan Schreiber", "text": ""}
{"id": "2001561", "revid": "122698127", "url": "https://it.wikipedia.org/wiki?curid=2001561", "title": "L'Express", "text": "L'Express \u00e8 un settimanale francese di attualit\u00e0 e politica.\nSi tratta del primo nel suo genere in Francia e fu fondato nel 1953 durante la guerra d'Indocina sul modello del periodico statunitense \"Time\".\nStoria.\nIl settimanale fu cofondato da Jean-Jacques Servan-Schreiber, che successivamente divenne presidente del Partito Radicale, e da Fran\u00e7oise Giroud, che nove anni prima aveva fondato \"Elle\" e vent'anni dopo, nel 1974, fu il primo ministro francese degli Affari femminili e nel 1976 divent\u00f2 ministro della Cultura. Tra i suoi editorialisti pi\u00f9 celebri poteva annoverare gli scrittori Fran\u00e7ois Mauriac e Albert Camus. \nLa rivista sosteneva la politica di Pierre Mend\u00e8s France in Indocina, e pi\u00f9 in generale aveva un orientamento di sinistra. La rivista si oppose alla guerra d'Algeria, e in particolare all'uso della tortura. Molto critico nei confronti di Charles De Gaulle, il settimanale si avvicin\u00f2 dal 1971 a posizioni liberali. \nCollegamenti esterni.\nSito ufficiale"}
{"id": "2001565", "revid": "36426", "url": "https://it.wikipedia.org/wiki?curid=2001565", "title": "Scalae Gemoniae", "text": ""}
{"id": "2001567", "revid": "365417", "url": "https://it.wikipedia.org/wiki?curid=2001567", "title": "Milan Foot-Ball and Cricket Club 1910-1911", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1910-1911.\nStagione.\nIn questa stagione \u00e8 cambiata nuovamente l'organizzazione del campionato. Sono predisposti due gironi, uno ligure-lombardo-piemontese, a cui prende parte il Milan insieme alle compagini pi\u00f9 forti, e uno veneto-emiliano. Buona la stagione dei rossoneri, che contendono il primato del girone con la Pro Vercelli.\nA causa di alcune inaspettate sconfitte casalinghe il Milan arriva secondo non qualificandosi alla fase successiva. Da segnalare il bomber belga Louis Van Hege, capocannoniere del campionato con 19 reti e prolifico attaccante rossonero per cinque stagioni.\nOrganigramma societario.\nArea direttiva\nArea tecnica"}
{"id": "2001570", "revid": "287204", "url": "https://it.wikipedia.org/wiki?curid=2001570", "title": "Ottadecagono", "text": "Un ottadecagono \u00e8 un qualsiasi poligono con 18 lati ed altrettanti vertici ed angoli; l'ottadecagono regolare \u00e8 caratterizzato da angoli e lati tutti congruenti tra loro.\nL'area \"A\" di un ottadecagono regolare di lato \"a\" \u00e8 ricavabile dalla seguente formula:\nmentre la somma dei suoi angoli interni, essendo pari a tanti angoli piatti quanti sono i suoi lati meno due, vale:\nciascun angolo interno misura quindi:\nCostruzione.\nUn ottadecagono regolare non pu\u00f2 essere costruito in modo esatto con riga e compasso. Qui sotto ne \u00e8 mostrata una costruzione che fornisce un'ottima approssimazione (meno di un millesimo di grado sull'angolo al centro):"}
{"id": "2001571", "revid": "798140", "url": "https://it.wikipedia.org/wiki?curid=2001571", "title": "Fran\u00e7oise Giroud", "text": "Biografia.\nNacque in Svizzera da padre iracheno, Salih Gourdji, e da madre greca, Elda Farragi, ambedue di religione ebraica.\nCofondatrice del settimanale \"L'Express\", dal 1974 fu ministro degli Affari femminili nel gabinetto di Jacques Chirac e dal 1976 fu ministro della Cultura nel gabinetto di Raymond Barre.\nDurante le elezioni amministrative del 1977 fu attaccata con veemenza per aver usurpato la \"m\u00e9daille de la R\u00e9sistance\" della quale era stata insignita sua sorella, deportata a Ravensbr\u00fcck.\nCollegamenti esterni.\nL'Express"}
{"id": "2001574", "revid": "115549", "url": "https://it.wikipedia.org/wiki?curid=2001574", "title": "Campionato di calcio inglese", "text": ""}
{"id": "2001578", "revid": "62004", "url": "https://it.wikipedia.org/wiki?curid=2001578", "title": "Mapei (ciclismo)", "text": ""}
{"id": "2001580", "revid": "123911155", "url": "https://it.wikipedia.org/wiki?curid=2001580", "title": "L'Obs", "text": "L'Obs\", fino al 23 ottobre 2014 Le Nouvel Observateur\" (in italiano: \"Il nuovo osservatore\") \u00e8 un settimanale francese, fondato nel 1964 da Claude Perdriel e Jean Daniel. Il giornale \u00e8 l'erede di \"France Observateur\", a sua volta successore de \"L'observateur politique, \u00e9conomique et litt\u00e9raire\" nato nel 1950.\nIl giornale si posiziona a sinistra, con una linea \"socialdemocratica\" aperta a \"tutte le sinistre\".\nIl giornale \u00e8 controllato al 99% dalla societ\u00e0 \"Le Monde libre\" che possiede la maggioranza del capitale del \"Groupe Le Monde\".\nStoria.\nL'origine del giornale \u00e8 \"L'Observateur politique, \u00e9conomique et litt\u00e9raire\", settimanale di 24 pagine con tiratura, dalla prima copia pubblicata il 13 aprile 1950, di copie. Esso \u00e8 stato fondato da ex membri della resistenza francese, Gilles Martinet dell'AFP, Roger St\u00e9phane, Claude Bourdet e Hector de Galard, grazie anche alla collaborazione di Jean-Paul Sartre. Il giornale cambia nome in \"l'Observateur aujourd'hui\" nel 1953, poi in \"France Observateur\" nel 1954. Nella Francia del dopoguerra, impregnata nello spirito della resistenza di sinistra, \"France Observateur\" si afferma come un giornale combattivo, che considerava prioritaria la necessit\u00e0 di concedere l'indipendenza alle colonie, facendo trapelare dei rapporti militari in Indocina, denunciando scandali come le torture in Algeria. Il giornale aveva allora una tiratura di esemplari.\nAll'inizio del 1964, \"France Observateur\" subisce delle difficolt\u00e0 finanziarie. Claude Perdriel, un industriale appassionato di stampa, che fonder\u00e0 pi\u00f9 tardi \"Le Matin de Paris\", e Jean Daniel, giornalista e scrittore, decidono di rilanciare il settimanale che diventa \"le Nouvel Observateur\" il 19 novembre 1964. La linea di redazione della rivista, messa a punto da Maurice Clavel e Gilles Martinet, e dopo il 1964 da Jean Daniel, \u00e8 l'erede di un lungo periodo di \"opposizione\" ai governi francesi di centrodestra e conserva una netta sensibilit\u00e0 \"di sinistra\", incarnata principalmente dalla presenza del filosofo Andr\u00e9 Gorz, che firma i suoi contributi con il nome di Michel Bousquet. Nel 1965, la redazione condanna duramente gli interventi americani in Vietnam e nella Repubblica Dominicana.\nLo scopo della rivista \u00e8 anche quello di favorire l'ascesa al potere della sinistra socialdemocratica.\nNel 1971 il giornale sostiene la lotta per il diritto all'aborto, pubblicando il Manifesto delle 343 donne che hanno deciso di abortire (allora l'aborto era illegale in Francia). Nel maggio dello stesso anno, il cronista scientifico del \"Nouvel Observateur,\" Alain Jaubert, viene insultato e picchiato in quanto giornalista da alcuni poliziotti mentre accompagna un manifestante ferito, a Parigi. Il giornalista viene arrestato e accusato di aver insultato, ferito ed aver opposto resistenza agli agenti. In seguito a tale fatto, un manifesto di denuncia alla polizia raccoglie numerose firme di giornalisti.\nNel 1974 la tiratura arriva a copie. La ragione del successo \u00e8 dovuta principalmente alla capacit\u00e0 del giornale di cogliere lo spirito del tempo: esso riesce a rappresentare l'evoluzione dei costumi e rivela al grande pubblico le numerose correnti socioculturali degli anni seguenti il 1968.\nDopo il 1981, la vicinanza del giornale con il potere socialista di Fran\u00e7ois Mitterrand vede come conseguenza il crollo delle vendite. Jaqueline R\u00e9my, autrice di un libro sulla storia del settimanale mostra come il giornale si sforzasse di difendere Mitterrand cos\u00ec come figure vicine al giornale, al potere in quel momento. Questa volont\u00e0 di risparmiare alcuni uomini politici di sinistra, ispirata direttamente da Claude Perdriel e Jean Daniel continuer\u00e0 durante alcuni anni.\nNel 1984, a seguito di nuove difficolt\u00e0 finanziarie, Claude Perdriel aumenta il capitale del Nouvel Observateur e ne diventa azionista di maggioranza. Vengono ingaggiati nuovi giornalisti e il concept del giornale viene modificato. Le Nouvel Observateur si avvicina allo stile del settimanale di attualit\u00e0, rilancia l'idea dei reportage e sviluppa la cronaca della societ\u00e0; dal 1985 un inserto di economia viene integrato nel giornale.\nNel settembre del 1993 appare un supplemento per la televisione, T\u00e9l\u00e9CineObs, diretto da Richard Cannavo e diffuso a Parigi, diventa nazionale nel gennaio 1994. L'anno seguente Le Nouvel Observateur diventa il primo giornale d'attualit\u00e0 francese.\nNel 1999 Patrick Fiole (a capo della redazione) lancia con Christina Sourieau nouvelobs.com, sito di informazione del giornale. Vi si dedica un team specializzato di giornalisti, ma la moderazione \u00e8 delegata alla societ\u00e0 Netino.\nNel 2003 il supplemento parigino \u00e8 rinominato Paris Obs, e il giornale si dota di ulteriori supplementi regionali.\nNel settembre del 2007 Le Nouvel Observateur lancia BibliObs, sito dedicato all'attualit\u00e0 letteraria.\nLa direzione del giornale \u00e8 assicurata da Jean Daniel fino a giugno 2008, quando Denis Oliviennes viene nominato direttore generale delegato del gruppo Le Nouvel Observateur e direttore della pubblicazione del settimanale. La direzione della redazione viene affidata a Michel Labro, che succede nel dicembre del 2006 a Laurent Joffrin dopo il suo ritorno a Lib\u00e9ration.\nNel 2011 Le Nouvel Observateur lancia una nuova piattaforma di informazione partecipativa, Le Plus. Esso \u00e8 stato messo in piedi dopo anni di lavoro sul progetto, ingaggiando anche vecchi collaboratori della redazione. \nA marzo 2011 Laurent Joffrin viene nominato presidente del consiglio direttivo del Nouvel Observateur e direttore della redazione e pubblicazione. Ad agosto, Nathalie Collin \u00e8 nominata copresidente del consiglio direttivo del giornale, e direttrice generale del gruppo Le Nouvel Observateur. Joffrin e Collin avevano gi\u00e0 codiretto Lib\u00e9ration.\nIl 22 dicembre 2011 Le Nouvel Observateur annuncia l'acquisizione di parti dell'insieme azionario della societ\u00e0 Rue89 per un totale di 7,5 milioni di euro. Questo avvicinamento porter\u00e0 all'integrazione di regia e brand del sito rue89.com.\nIl 29 marzo 2012 Le Nouvel Observateur lancia un mensile su tendenze, stile di vita, moda e viaggi intitolato Obsession.\nCon la nuova formula lanciata nel 2011, Le Nouvel Observateur ha registrato lo stesso anno un aumento delle vendite in edicola del 7%, la pi\u00f9 importante tra le riviste di attualit\u00e0; tuttavia le cifre delle vendite si riducono fortemente negli anni seguenti.\nA fine 2013, a seguito di ingenti perdite (9,8 milioni di euro durante l'anno), il giornale cerca un acquirente e nel 2014 il processo si accelera:\nA maggio 2016, dopo il licenziamento della direttrice aggiunta Aude Lancelin, Mediapart e Le Figaro, e in seguito la quasi totalit\u00e0 della stampa, ipotizzano che si tratti di una decisione politica. Secondo Aude Lancelin, ella si trovava in conflitto con la direzione a proposito della copertura delle manifestazioni \"Nuit debout\". Una mozione di sfiducia nei confronti del direttore de L'Obs \u00e8 votata dall'80% dei giornalisti dell'Obs, per la prima volta nella storia del giornale. La Societ\u00e0 dei redattori la definisce \"una misura ingiustificata, che destabilizza profondamente il giornale, a meno di un anno da un'elezione presidenziale\". Il gruppo Le Monde denuncia questa misura come un \"metodo inedito nella storia de L'Obs\". Il 25 maggio 2016 un collettivo di 45 figure del mondo del pensiero e della cultura pubblica su Lib\u00e9ration una tribuna per denunciare il licenziamento come \"un'operazione di polizia intellettuale\".\nNel settembre 2016, di fronte a perdite di quasi tre milioni di euro e a vendite in caduta libera, la direzione presenta i dettagli del piano di ristrutturazione da cinque milioni con una riduzione di 40 giornalisti su 180, una fusione pi\u00f9 importante con rue89 e un riposizionamento di Le Plus.\nA dicembre 2017 L'Obs \u00e8 condannato dal Conseil des prud'hommes di Parigi a versare 90 000 euro alla sua ex direttrice aggiunta Aude Lancelin per averla licenziata \"senza una causa reale e seria\".\nCome molti altri giornali, negli anni seguenti L'Obs continua a perdere fortemente abbonati al formato cartaceo, numero di copie vendute e introiti pubblicitari. \nIl 13 novembre 2020 diventa direttrice della redazione C\u00e9cile Prieur, gi\u00e0 vice direttrice della redazione di \"Le Monde\", sostituendo Dominique Nora, che aveva accettato l'incarico due anni prima ponendo un limite di tempo, volendo presto tornare al lavoro di reporter.\nLinea editoriale.\nSecondo Claude Perdriel, fondatore del Nouvel Observateur, si tratta di un \"giornale mendesista, socialdemocratico di sinistra\". Nel 2012, secondo un sondaggio, il 71% dei suoi lettori si definisce di sinistra.\nPer Aude Lancelin, cos\u00ec come per Fran\u00e7ois Ruffin, l'evoluzione del giornale \u00e8 tipica di una sinistra socialista legata al neoliberalismo.\nRisultati finanziari.\nLe perdite del giornale ammontano, secondo Jacqueline R\u00e9my, a quasi 3 ilioni nel 2011, 5 milioni nel 2012, e di 10 milioni nel 2013. Claude Perdriel, allora proprietario della testata, ha reinvestito 17 milioni di Euro per equilibrare i conti; nel 2013 dichiara di cercare investitori per un totale da 5 a 6 milioni di Euro.\nA gennaio 2014 il proprietario Claude Perdriel cede, attraverso Groupe Perdriel, il 66% del capitale del Nouvel Observateur (che comprende anche T\u00e9l\u00e9Obs e Rue89) per un totale di 13,4 milioni di Euro al trio di investitori Berg\u00e9-Niel-Pigasse, che era gi\u00e0 azionista di maggioranza del groupe Le Monde.\nA fine novembre 2016, Claude Perdriel annuncia di voler uscire totalmente dal capitale entro la fine dell'anno.\nDiffusione.\nI dati sulla diffusione in Francia sono i seguenti\nPremi letterari.\nNel 2012, in partenariato con France culture, la testata crea il premio letterario Prix Mauvais genres."}
{"id": "2001590", "revid": "7", "url": "https://it.wikipedia.org/wiki?curid=2001590", "title": "Giovanni Battista Baliano", "text": ""}
{"id": "2001596", "revid": "486946", "url": "https://it.wikipedia.org/wiki?curid=2001596", "title": "Ponte sul Garigliano", "text": ""}
{"id": "2001597", "revid": "767487", "url": "https://it.wikipedia.org/wiki?curid=2001597", "title": "Jake Grove", "text": "Carriera professionistica.\nStagione 2004\nGrove \u00e8 stato selezionato come 45\u00aa scelta del Draft NFL 2004 dagli Oakland Raiders. Nella sua stagione da rookie ha giocato 9 partite di cui 8 da titolare.\nStagione 2005\nHa giocato 10 partite di cui 8 da titolare.\nStagione 2006\nHa giocato 16 partite, tutte da titolare.\nStagione 2007\nHa giocato 7 partite di cui 2 da titolare.\nStagione 2008\nHa giocato per 12 partite tutte da titolare recuperando un fumble. Nella 10\u00aa settimana contro i Carolina Panthers si \u00e8 infortunato al polpaccio e ha dovuto abbandonare il campo nel primo quarto, venendo sostituito da Chris Morris. Dalla 11\u00aa alla 14\u00aa settimana non ha giocato.\nStagione 2009\nIl 3 marzo dopo essere finito sul mercato dei free agent ha firmato un contratto di 5 anni per 30 milioni di dollari di cui 14,5 milioni garantiti con i Miami Dolphins. Ha giocato 12 partite di cui 10 da titolare. Il 9 settembre dell'anno successivo \u00e8 stato svincolato."}
{"id": "2001598", "revid": "158286", "url": "https://it.wikipedia.org/wiki?curid=2001598", "title": "France Gourdji", "text": ""}
{"id": "2001599", "revid": "767487", "url": "https://it.wikipedia.org/wiki?curid=2001599", "title": "Felix Cameroni", "text": "Personaggio di spicco dell'ambiente jazz milanese a cavallo fra la fine degli anni Quaranta e i primi anni Settanta, \u00e8 stato soprannominato \"il Benny Goodman italiano\" per essere stato fra i primi a portare in Italia il genere Dixieland.\nLa sua carriera si svolse prevalentemente fra i night club milanesi, diverse case discografiche (come la Fonola, la Phonocolor, la Cellograf-Simp) e lunghe scritture in Italia e all'estero.\nCon la propria formazione partecip\u00f2 fra l'altro alle trasmissioni sperimentali della televisione in RAI nel 1953.\nSue incisioni sono presenti presso gli archivi RAI e presso l'archivio centrale della Discoteca di Stato di Roma."}
{"id": "2001601", "revid": "339392", "url": "https://it.wikipedia.org/wiki?curid=2001601", "title": "L'Observateur politique, economique et litt\u00e9raire", "text": ""}
{"id": "2001603", "revid": "339392", "url": "https://it.wikipedia.org/wiki?curid=2001603", "title": "Le nouvel observateur", "text": ""}
{"id": "2001605", "revid": "339392", "url": "https://it.wikipedia.org/wiki?curid=2001605", "title": "L'Observateur d'aujourd'hui", "text": ""}
{"id": "2001606", "revid": "339392", "url": "https://it.wikipedia.org/wiki?curid=2001606", "title": "France-observateur", "text": ""}
{"id": "2001609", "revid": "287204", "url": "https://it.wikipedia.org/wiki?curid=2001609", "title": "Milan Foot-Ball and Cricket Club 1911-1912", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1911-1912.\nStagione.\nLa formula del campionato a due gironi della stagione precedente \u00e8 confermato. La dirigenza decide di rafforzare la squadra con l'obiettivo di vincere il titolo nazionale. Il Milan giunge nuovamente secondo nel girone ligure-lombardo-piemontese, questa volta a un solo punto dalla Pro Vercelli capolista. L'ottimo campionato \u00e8 guastato dal pareggio casalingo alla prima giornata con il Piemonte, alla fine del campionato ultimo in classifica, che non permette ai rossoneri di sopravanzare la Pro Vercelli.\nIl resto della stagione \u00e8 ottimo, con due ampie vittorie contro la (per 4 a 0 e 8 a 1), i due successi contro l' (2 a 1 e 3 a 0), due pareggi con la Pro Vercelli e una ragguardevole differenza reti (60 gol segnati e 10 subiti). In questa stagione il Milan va quindi molto vicino allo scudetto: prima di ripetere un campionato di questo tipo, per i rossoneri, passer\u00e0 qualche decennio.\nOrganigramma societario.\nArea direttiva\nArea tecnica"}
{"id": "2001613", "revid": "73843", "url": "https://it.wikipedia.org/wiki?curid=2001613", "title": "Episodi di Law &amp; Order - I due volti della giustizia (prima stagione)", "text": "La prima stagione della serie televisiva Law &amp; Order - I due volti della giustizia formata da 22 episodi viene trasmessa sul canale statunitense NBC dal 13 settembre 1990 al 9 giugno 1991. Invece in Italia viene trasmessa su Rai 2 per i primi 14 episodi dal 2 novembre al 14 novembre 1993, invece i rimanenti episodi dal 19 giugno al 27 giugno 1995.\nPrescrizione mortale.\nTrama.\nUna ragazza muore dopo un semplice ricovero in ospedale durante un frenetico turno di notte. Suo padre denuncia l'ospedale per negligenza e chiede ai detective Logan e Greevey di indagare per capire se si tratti di omicidio. Logan e Greevey sospettano di un medico che ha apportato delle modifiche alla sua cartella clinica, ma anche di un primario, che ritengono fosse ubriaco durante il turno. I procuratori Stone e Robinette si trovano perci\u00f2 di fronte allo scomodo compito di condannare uno stimato primario per omicidio colposo.\nIn una vettura della metropolitana.\nTrama.\nUna donna spara a due ragazzi di colore in un vagone della metropolitana molto affollato. Inizialmente la sparatoria sembra essere avvenuta per autodifesa, ma con il proseguire delle indagini si profila sempre pi\u00f9 una probabile vendetta. Logan e Greevey discutono sulla colpevolezza della donna, specialmente visto che l'uomo ucciso aveva dei precedenti, mentre il ferito non \u00e8 in grado di testimoniare in tribunale. Stone ha dei problemi con il caso, sia a causa dell'avvocato difensore della donna, e sia per il fatto che l'ufficio stesso di Schiff (il procuratore distrettuale) \u00e8 spaccato al suo interno riguardo all'accaduto.\nUn uomo in fin di vita.\nTrama.\nUn muratore viene ucciso a colpi di arma da fuoco nel suo appartamento. Logan e Greevey indagano e scoprono che l'omicidio \u00e8 collegato ad altri casi di omicidio avvenuti a Los Angeles e a San Francisco. I detective arrestano un uomo, che si scopre essere affetto da AIDS come le vittime, e quest'ultimo nega il proprio coinvolgimento, affermando che ogni uomo dovrebbe avere il diritto di mettere fine alla propria vita se \u00e8 destinato a morire soffrendo in modo disumano. Stone \u00e8 per\u00f2 preoccupato e dubbioso sul portare avanti il caso, in quanto si chiede se l'uomo abbia fatto davvero qualcosa di sbagliato; dall'altro lato per\u00f2 c'\u00e8 il pericoloso messaggio sociale che potrebbero mandare assolvendolo.\nUna complessa personalit\u00e0.\nTrama.\nUna ragazza muore in ospedale, dopo essere stata aggredita nel suo appartamento. Logan e Greevey indagano sul suo ragazzo, ma scoprono che i due si erano lasciati la sera stessa prima che lei venisse aggredita. I detective sospettano anche di un altro uomo, l'ex fidanzato della ragazza, e ben presto scoprono che questi ha dei precedenti di violenza, confermati quando una sua precedente vittima si fa avanti. Stone \u00e8 frustrato quando non ottiene l'autorizzazione ad usare gli ex crimini dell'uomo contro di lui in tribunale.\nFelici per sempre.\nTrama.\nUn milionario viene ucciso in un garage insieme alla moglie che rimane invece ferita. In ospedale, la donna identifica il presunto aggressore dalle foto segnaletiche della polizia. Un uomo interrogato nelle prime fasi delle indagini \u00e8 il socio in affari della vittima. Logan e Greevey, alla fine scoprono che non si \u00e8 trattato di un'aggressione casuale da parte dell'uomo identificato, ma che il tutto era stato pianificato dal socio e dalla moglie della vittima, che erano amanti. Stone cerca di convincere i sospettati a testimoniare uno contro l'altro per poterli incastrare.\nUn episodio di corruzione.\nTrama.\nUn consigliere comunale viene rapinato e gravemente ferito alla gola. Logan e Greevey indagano sul caso, e arrestano due uomini che rivelano il nome del mandante: il genero del boss mafioso Frank Masucci. Stone e Robinette scoprono quindi che il consigliere comunale era coinvolto in uno scandalo di corruzione, infatti la raccolta delle multe per violazione dei parchimetri era collegata alla criminalit\u00e0 organizzata. Il procuratore distrettuale Alfred Wentword, per evitare di sembrare conniventi chiede a Stone di non concedere l'immunit\u00e0 al genero del boss.\nIn un modo o nell'altro.\nTrama.\nDue poliziotti a cavallo trovano un uomo in fin di vita a Central Park. Logan e Greevey indagano sulla sua precedente attivit\u00e0 e sul suo locale, con una escort in una stanza d'albergo. Quando l'uomo muore, l'indagine porta al suo superiore, che afferma di gestire il suo servizio di catering, ma quando dal sangue della escort si scopre la positivit\u00e0 da HIV, il caso prende una brusca battuta mettendo in discussione la sicurezza del settore dei servizi di escort.\nIl caso non pu\u00f2 essere archiviato.\nTrama.\nDurante un arresto di droga, un poliziotto uccide un giovane afro-americano che era disarmato. L'uomo \u00e8 accusato di aver pianificato la sparatoria e anche per omicidio non giustificato. Il ragazzo era uno studente universitario molto rispettato per i suoi contributi alla sua comunit\u00e0 in termini di tempo, energia e denaro.\nIndifferenza.\nTrama.\nGreevey e Logan indagano sulla morte di una bambina dovuta ai continui abusi, scoprono che la madre era dipendente della cocaina, e maltrattata anche dal marito drogato. Stone e Robinette adottano una nuova tattica dopo la morte della bambina.\nPrigioniero d'amore.\nTrama.\nLogan e Greevey indagano sulla strana morte di un artista bisessuale controverso, mentre si stava preparando uno strangolamento auto-erotico. Ma, scoprono che la vittima era stato coinvolto in una \"performance art-work\" e faceva parte di un trio sadomasochista che includeva il Capo del Dipartimento degli Affari Culturali di New York e la sua amante, cio\u00e8 una ricca dominatrice di socialite che istigava una scena che ha portato l'artista alla morte.\nFuori dalla penombra.\nTrama.\nUna ragazza di 16 anni afroamericana afferma che due poliziotti bianchi l'hanno stuprata. Le indagini di Logan e Greevey causano difficolt\u00e0 alle accuse della ragazza, quando un membro del Congresso afroamericano sostiene con Stone e Robinette che l'inchiesta \u00e8 un insabbiamento a sfondo razziale e sospetta che il caso sia una bufala. Dopo aver ammesso una burla, la famiglia evita il deputato la cui campagna \u00e8 stata distrutta.\nScelta di vita.\nTrama.\nUn centro abortista viene fatto esplodere costando la vita ad una manifestante anti-aborto, Logan e Greevey sospettano prima di una ragazza, e poi di un'altra e scoprono che la vittima stava per abortire. Al processo, la donna tenta di usare la sua testimonianza per predicare contro l'aborto. Ma Stone la interrompe, chiedendo a lei se l'aborto era un omicidio.\nLutto in famiglia.\nTrama.\nDurante il loro giro di routine, Logan e Greevey assistono ad un omicidio di un poliziotto sul tetto, ma sospettano subito di un pregiudicato e avviano una caccia all'uomo in tutta la citt\u00e0. Ma, in seguito scoprono che a sparare era il suo partner, per paura che venisse denunciato per corruzione.\nEstate violenta.\nTrama.\nUna giornalista viene aggredita e stuprata. Greevey e Logan indagano, ma la donna \u00e8 confusa e le sue versioni dei fatti sono discordanti. Stone deve quindi rinviare a giudizio le accuse di stupro ai tre sospettati, facendo riaprire il caso. \u00c8 cos\u00ec che Logan scopre l'esistenza di un quarto assalitore.\nUna trappola per Stone.\nTrama.\nUn tabaccaio viene aggredito mortalmente da alcuni sconosciuti che apparterrebbero alla famiglia mafiosa dei Masucci. Stone trova il modo di usare il caso per incastrare l'intero sindacato della criminalit\u00e0 organizzata. Ma Frank Masucci viene assolto, e con questa assoluzione porta all'omicidio di suo cognato. E con questo omicidio porta alla scoperta di un cimitero in cui sono state sepolte le vittime del boss mafioso Frank Masucci, che viene ucciso poche ore dopo che il suo avvocato ha pagato la cauzione. \nTragico errore.\nTrama.\nUna sparatoria in una palazzina porta alla morte di un quattordicenne e di suo fratello minore. L'inchiesta rivela che il ragazzino e il suo fratellino sono vittime innocenti e l'obiettivo del killer era un'agente immobiliare. In realt\u00e0 il duplice omicidio risulta essere il risultato di un adolescente che prende di mira l'indirizzo sbagliato perch\u00e9 sa di pi\u00f9 sull'uso delle armi che sulla lettura di base.\nIl vero movente.\nTrama.\nUno spacciatore viene ucciso vicino alla sua comunit\u00e0, Logan e Greevey si scontrano con il silenzio degli abitanti del quartiere. Ma, scoprono che aveva stuprato la fidanzata di uno di loro e ad essere sospettato dell'omicidio \u00e8 proprio il suo ragazzo che lo considera un \"delitto d'onore\" e per questo viene difeso da un legale del Texas.\nIl morso del serpente.\nTrama.\nUn uomo d'affari e sua moglie vengono assassinati nella loro casa, inizialmente Logan e Greevey sospettano dei due figli della coppia, ma scoprono che, per ottenere finanziamenti della sua attivit\u00e0, l'uomo ha assunto un killer che era collegato alla mafia russa.\nIl prezzo del silenzio.\nTrama.\nUn furgone in cui trasportano tre detenuti arriva al 27\u00ba distretto, con uno dei tre morto misteriosamente. I detective scoprono che uno dei due \u00e8 un membro dell'IRA che \u00e8 stato detenuto negli Stati Uniti da cinque anni senza aver commesso reati. Invece, l'altro prigioniero si \u00e8 impiccato nella sua cella federale. Una guardia carceraria viene scoperta di essere un membro dell'IRA e confessa l'omicidio di uno dei detenuti. Logan, Greevey, Stone e Robinette si scontrano con l'FBI mentre perseguono le accuse di omicidio contro un presunto membro dell'IRA, dopo che \u00e8 stato sospettato dell'omicidio di un altro prigioniero federale.\nA qualunque costo.\nTrama.\nUn uomo viene trovato in fin di vita a Central Park, Logan e Grevvey scoprono che all'uomo gli \u00e8 stato asportato un rene. Il caso porta ad un medico e ad un ricco uomo d'affari a cui la figlia aveva bisogno di un trapianto di reni.\nProve inquinate.\nTrama.\nIn una vicenda di riciclaggio di denaro sporco, tre banchieri vengono assolti perch\u00e9 qualcuno ha manomesso delle prove. Stone, sconfitto, accusa la polizia per aver inquinato le prove e in particolare Cragen e il suo collega O'Farrell. Logan e Greevey cercano di tutto per scagionare il loro capo, scontrandosi con O'Farrell, sempre pi\u00f9 sospettato di quel reato."}
{"id": "2001614", "revid": "15756", "url": "https://it.wikipedia.org/wiki?curid=2001614", "title": "Episodi di Law &amp; Order - I due volti della giustizia (seconda stagione)", "text": "La seconda stagione della serie televisiva Law &amp; Order - I due volti della giustizia formata da 22 episodi \u00e8 stata trasmessa sul canale statunitense NBC dal 17 settembre 1991 al 12 maggio 1992. Invece in Italia \u00e8 stata trasmessa su Rai 2 i primi 4 episodi dal 28 giugno al 1\u00ba luglio 1995, invece gli altri 9 episodi dal 23 ottobre al 15 dicembre 1996, e i rimanenti episodi dal 19 gennaio al 16 febbraio 1997.\nAddio Max.\nTrama.\nIl sergente Greevey viene ucciso davanti a casa sua; ad assistere all'omicidio \u00e8 sua moglie che era al telefono con Logan. Logan si affianca al nuovo detective Phil Cerreta: loro sospettano che il figlio di uno dei giurati in cui Greevey doveva testimoniare al processo, non aveva tenuto il segreto sugli atti processuali; durante l'arresto Logan commette un errore.\nIl prezzo dell'amore.\nTrama.\nLogan e Cerreta indagano sul duplice omicidio di una coppia, cio\u00e8 un uomo con la sua giovane amante, e i sospetti si concentrano sull'ex moglie dell'uomo e sull'ex fidanzato della sua amante. Quest'ultimo infatti viene arrestato, ma procedendo con l'istruttoria del processo Stone e Robinette cominciano a dubitare della sua colpevolezza.\nDietro le quinte.\nTrama.\nUna giovane attrice muore per aver ingerito delle droghe; indagando, Logan e Cerreta scoprono che la madre costringeva la figlia a fare l'attrice hard e che ci\u00f2 aveva portato al suicidio della ragazza. Stone invece cerca di dimostrare la colpevolezza della donna.\nUn tetto sulla testa.\nTrama.\nUn uomo viene ucciso a pugnalate fuori da un bar, mentre la fidanzata comprava il caff\u00e8. Oltre alla fidanzata ci sono altri due testimoni della vicenda, tra cui un senzatetto che afferma di aver ucciso l'uomo per delle elemosina, ma il caso \u00e8 messo in pericolo da Logan e Cerreta, perch\u00e9 trovano l'arma del delitto, senza il mandato di Stone.\nDio salvi la bambina.\nTrama.\nLogan e Cerreta indagano sulla morte di una bambina di cinque anni. Dietro alla sua morte stanno le convinzioni religiose dei genitori, che avevano rifiutato le cure mediche tradizionali. Questi ultimi vengono processati, ma i detective scoprono che non \u00e8 la prima volta che, nella stessa famiglia, muore un bambino, infatti il nonno paterno della bambina era morto per la stessa malattia anni prima.\nUn'errata valutazione.\nTrama.\nUna segretaria di uno studio legale incinta di pochi mesi, viene aggredita provocando la perdita del bambino, Logan e Cerreta scoprono che non \u00e8 tutto come sembra, e sospettano sia del suo fidanzato sia del suo capo i quali volevano che lei abortisse.\nTrent'anni dopo.\nTrama.\nAlcuni resti di un ragazzo scomparso 30 anni prima vengono trovati durante il restauro di un edificio. Logan e Cerreta riaprono allora il caso, interrogando la madre e i proprietari del palazzo.\nFuori da ogni controllo.\nTrama.\nUna ragazza sostiene di essere stata stuprata da un gruppo dopo una festa di Halloween. I detective interrogano gli invitati alla festa, ma restano dubbi sullo svolgimento dei fatti e sull'attendibilit\u00e0 della versione della ragazza.\nL'inganno.\nTrama.\nUn uomo viene investito da una macchina in corsa mentre stava passeggiando con il suo cane. Logan e Cerreta scoprono che la moglie, aveva una relazione con uno dei suoi studenti e pensano che la donna abbia manipolato quest'ultimo per far uccidere il marito.\nIncendio a New York.\nTrama.\nIn un night-club \u00e8 scoppiato un incendio dove muoiono 53 persone soprattutto straniere. Logan e Cerreta interrogano i sopravvissuti e individuano una possibile pista che porta a un ex cliente del locale. Per\u00f2 Stone cerca di far condannare il proprietario del night-club rivale.\nLa sua ora sulla scena.\nTrama.\nIl ritrovamento di un cadavere viene messo in relazione a un attore di Broadway, scomparso cinque anni prima. L'uomo, dopo essere stato ucciso \u00e8 stato messo a congelare. Logan e Cerreta mettono in dubbio che l'omicidio sia stato commesso per un traffico di droga.\nSi \u00e8 spenta una stella.\nTrama.\nUna delle protagoniste di una soap opera viene trovata in fin di vita con il cranio fracassato. Logan e Cerreta arrestano un suo fan che la infastidiva da tempo. Lui si difende da solo, adducendo l'infermit\u00e0 mentale, nonostante Stone e Robinette cerchino di incriminarlo.\nDelitto su commissione.\nTrama.\nDue uomini vengono uccisi. Logan e Cerreta scoprono che i due avevano assistito all'omicidio di una donna che collaborava con l'FBI per incastrare un truffatore. Quando l'assassino \u00e8 stato arrestato, il corpo della donna non viene trovato, e per Stone \u00e8 difficile collegare il caso a quello del truffatore, del presunto killer e del presunto mediatore.\nVincoli di sangue.\nTrama.\nDietro l'omicidio di una giovane sposa dell'alta societ\u00e0 pare esserci una tentata rapina. Ma durante le indagini Logan e Cerreta scoprono che la donna aveva avuto una relazione extraconiugale. Il marito diventa il principale sospettato, ma sua madre \u00e8 disposta a tutto per salvare suo figlio dalla condanna. Invece, per Stone \u00e8 una preziosa spilla che viene tramandata di generazione in generazione la chiave per la risoluzione del caso.\nGioco pericoloso.\nTrama.\nUn ragazzo viene trovato morto in una zona abbandonata, ucciso da dei colpi di pistola. Logan e Cerreta rintracciano subito il proprietario dell'arma, il cui figlio era amico della vittima. Quando viene interrogato, il ragazzo confessa subito di aver sparato un colpo accidentalmente, uccidendo il suo amico e di non aver nascosto la circostanza al padre, ma questa storia fa acqua da tutte le parti non solo ai detective, ma anche a Stone e Robinette.\nLa vendetta.\nTrama.\nQuando una ragazza viene trovata morta nell'ascensore del suo palazzo, Logan e Cerreta cercano di collegare il delitto ad altri due che sembrano essere l'opera di un serial killer. Quando quest'ultimo viene arrestato, i genitori di una delle tre vittime vuole che l'uomo venga condannato a morte nel suo stato d'origine, cio\u00e8 il Connecticut, ma Stone e Robinette vogliono farlo processare a New York.\nL'ultima spiaggia.\nTrama.\nDue giovani tossicodipendenti in cura presso un centro di riabilitazione accusano una suora di aver molestato uno di loro. All'inizio, la versione sembra incredibile, poi per\u00f2 Logan e Cerreta trovano indizi che la supportano.\nDeliberata negligenza.\nTrama.\nUn neonato viene abbandonato in ospedale, ma era gi\u00e0 morto assiderato. La madre viene rintracciata e subito Logan e Cerreta pensano che sia stata una negligenza. Poi, per\u00f2 si scopre che la caldaia dell'edificio in cui la donna e il bambino vivevano, occasionalmente veniva spenta anche se era funzionante. Per questo, Stone e Robinette decidono cos\u00ec di incriminare la donna.\nUna grande paura.\nTrama.\nLogan e Cerreta indagano sull'omicidio di un commerciante di diamanti ebreo che \u00e8 stato picchiato a morte e bruciato. I due sospettano prima dei quattro ragazzi neri che sono amici del figlio della vittima, ma le implicazioni razziali dell'indagine rendono il caso difficile, fino a quando non scoprono che il fratello della vittima aveva pessimi rapporti con lui.\nIntolleranza.\nTrama.\nLogan e Cerreta indagano sull'omicidio di uno studente cinese, ma pensano che si sia trattato di un regolamento di conti tra bande rivali. Dietro l'omicidio per\u00f2 c'\u00e8 la famiglia di un altro studente, con cui la vittima era in competizione per un prestigioso premio.\nRicattatori.\nTrama.\nLogan e Cerreta indagano sull'omicidio di un consigliere comunale e scoprono che l'uomo era un omosessuale non dichiarato, e che era stato ricattato per coprire il segreto. L'uomo che ricattava il consigliere \u00e8 stato arrestato, mentre l'unico testimone, che anche lui era ricattato, non vuole testimoniare. Anche il padre della vittima ostacola le indagini, per coprire il segreto del figlio.\nImparzialit\u00e0.\nTrama.\nLogan e Cerreta indagano sulla strana morte di un noto broker di Wall Street, ma non si tratta di un suicidio ma di omicidio. Inizialmente, sospettano del suo ex dipendente, ma si scopre che il colpevole \u00e8 un altro, precisamente un amico di Adam Schiff."}
{"id": "2001616", "revid": "123646644", "url": "https://it.wikipedia.org/wiki?curid=2001616", "title": "Episodi di Law &amp; Order - I due volti della giustizia (terza stagione)", "text": "La terza stagione della serie televisiva Law &amp; Order - I due volti della giustizia formata da 22 episodi \u00e8 stata trasmessa sul canale statunitense NBC dal 23 settembre 1992 al 19 maggio 1993. Invece in Italia viene trasmessa su Rai 2 dal 18 febbraio 1997 al 1\u00ba marzo 1998.\nIl miraggio.\nTrama.\nLogan e Cerreta indagano sull'omicidio di un fotografo e portano a un'agenzia di modelle che nasconde un giro di prostituzione organizzato dalla vittima. A essere sospettata dell'omicidio \u00e8 una delle modelle che viene incriminata, ma quando chiede un patteggiamento nonostante la debolezza delle prove nei suoi confronti Stone si insospettisce.\nMorte di un leader.\nTrama.\nLogan e Cerreta indagano sull'omicidio di un leader afroamericano avvenuto durante una cerimonia. L'indagine \u00e8 complicata da un rifiuto da parte degli amici e dei seguaci della vittima, di collaborare con i poliziotti bianchi. Ma sospettano subito di un bianco che ha sposato una giovane di colore la quale lavorava per la vittima, oppure dell'amante.\nSenso di colpa.\nTrama.\nLogan e Cerreta indagano sull'omicidio di una studentessa benestante, ma sospettano subito del suo fidanzato, un povero ispanico le cui speranze di riscatto sociale, basate sul rapporto con la ragazza, erano minacciate dall'intenzione di lei di troncare la relazione.\nUna vergognosa complicit\u00e0.\nTrama.\nLogan e Cerreta indagano sulla morte di un ragazzo avvenuta mentre guidava. La prima ipotesi \u00e8 che il ragazzo era cardiopatico, ma in realt\u00e0 era morto per un pacemaker difettoso venduto da un uomo senza scrupoli. Per Stone e Robinette il problema sar\u00e0 incastrarlo per omicidio.\nLavoro nero.\nTrama.\nLogan e Cerreta indagano sull'omicidio di una minorenne di origini ispaniche trovata in un fiume con le manette ai polsi e la stessa cosa era successa anche a suo cugino, ma scoprono che i due omicidi sono collegati a uno sfruttamento di lavoro minorile a opera di due coniugi. Stone e Robinette cercano di incriminarli.\nSenza aiuto.\nTrama.\nLa dottoressa Olivet, una psicologa che collabora con la procura accusa il suo ginecologo di averla molestata. Logan e Cerreta indagano per cercare le prove, ma nel frattempo la Olivet torna dal suo ginecologo con un registratore, e cos\u00ec riesce a documentare tutto, mentre \u00e8 sotto sedativi. Durante il processo, per\u00f2, emergono dei fatti che potrebbero compromettere la posizione della Olivet. Stone e Robinette cercano di aiutarla.\nEccesso di legittima difesa.\nTrama.\nUn gioielliere greco uccide due giovani neri che volevano rapinare il suo negozio. L'uomo afferma di aver sparato per legittima difesa, ma i dubbi non convincono Logan, Cerreta, Stone e Robinette.\nIl principe delle tenebre.\nTrama.\nIn un ristorante uno sconosciuto massacra una famiglia risparmiando solo la figlia. Logan e Cerreta scoprono che dietro tutto questo ci sarebbe un regolamento di conti inerente al traffico di droga da parte dei cartelli colombiani. Cerreta viene ferito gravemente da un trafficante di armi e alla fine per Stone e Robinette non resta altro che constatare la propria sconfitta davanti ai trafficanti, che \u00e8 riuscita a fare il vuoto intorno a s\u00e9.\nPunto di vista.\nTrama.\nLogan lavora con il suo nuovo partner Lennie Briscoe sull'omicidio di un uomo. Sospettano della moglie che da tempo subiva le molestie da parte della vittima stessa. La donna \u00e8 assistita da un avvocato delle donne, vittime dalle violenze dei loro mariti. Stone e Robinette scoprono che il movente dell'omicidio \u00e8 il gioco.\nLa corruzione.\nTrama.\nBriscoe e Logan indagano sulla strana morte di una ragazza nigeriana arrivata a New York, si scopre che era implicata nel traffico di droga, che contrabbandava trasportandola nello stomaco. Stone e Robinette per arrivare al responsabile, un nigeriano protetto dall'immunit\u00e0, si consultano con un ambasciatore.\nUna sola vittima.\nTrama.\nBriscoe e Logan indagano sul rapimento di una bambina a opera della sua madre naturale. La faccenda si complica quando quest'ultima si difende accusando l'ex marito di molestie sessuali sulla piccola. Ma le pressioni fatte sulla donna compromettono la sua testimonianza e l'esito del processo.\nPrestigio sociale.\nTrama.\nBriscoe e Logan indagano sull'omicidio di una sessantenne e sospettano subito dell'amante, molto pi\u00f9 giovane di lei, spiantato e legatario di due milioni di dollari. Ma l'inettitudine del suo avvocato rende Stone e Robinette sospettosi, e cos\u00ec le loro attenzioni si focalizzano sul legale della vittima.\nNotte e nebbia.\nTrama.\nBriscoe e Logan indagano sulla strana morte di un'anziana ebrea, sospettando subito del marito, e apparentemente credono che si tratti di un suicidio assistito. Per\u00f2 scoprono il segreto dell'uomo, in passato aveva commesso molti crimini di guerra collaborando con i tedeschi all'epoca del nazismo. Stone cerca di capire chi \u00e8 veramente quell'uomo.\nPlagio.\nTrama.\nBriscoe e Logan indagano sull'omicidio di una ragazza, in cui viene sospettato il suo compagno che \u00e8 mentalmente instabile, e il suo psichiatra che aveva entrambi in cura e che era amante del ragazzo. Stone e Robinette cercano di incriminare oltre il ragazzo anche la donna responsabile del plagio.\nAmore di madre.\nTrama.\nBriscoe e Logan indagano sull'omicidio di una tossicodipendente, e scoprono anche che il suo amante le forniva la droga. Ma quando quest'ultimo viene arrestato, le cose peggiorano.\nLa giurisdizione.\nTrama.\nBriscoe e Logan indagano sul duplice omicidio di due infermiere avvenute nel loro dormitorio. Il duplice omicidio ricorda quello avvenuto a Brooklyn, e i detective individuano un possibile sospetto, un uomo con problemi mentali, Stone e Robinette ritengono che il vero movente possa essere correlato con un'attivit\u00e0 illecita di alcune infermiere. Inoltre, come se non bastasse, sorge un conflitto tra i procuratori di due contee di New York.\nCondotta riprovevole.\nTrama.\nBriscoe e Logan indagano sulla strana morte di un ufficiale della marina, avvenuta durante una festa universitaria presumibilmente per emorragia cerebrale. I due scoprono la verit\u00e0 dalla collega della vittima, che era un omicidio e sospettano del capitano della Marina. Stone e Robinette non fanno altro che cercare di incriminarlo.\nOltre i confini dell'amore.\nTrama.\nBriscoe e Logan indagano sull'omicidio di una ricercatrice universitaria avvenuto nel suo laboratorio. Scoprono che, in realt\u00e0 non sono stati un gruppo di animalisti e i sospetti si concentrano sul marito, che da tempo aveva una relazione extraconiugale. Stone e Robinette cercano di incriminarlo con la testimonianza dell'amante, ma le cose si sono svolte in modo diverso.\nIl virus del computer.\nTrama.\nIn una clinica per diabetici muoiono due persone, e altre quattro si ritrovano in coma per ipoglicemia. Briscoe e Logan pensano che i responsabili siano gli infermieri, ma poi emerge che i computer dell'ospedale sono stati contagiati da un virus, e i sospetti cadono su un giovane hacker, che voleva vendicare il padre, cieco a causa del diabete.\nFantasmi dal passato.\nTrama.\nBriscoe e Logan indagano sull'omicidio di un commercialista e scoprono che dietro al delitto ci sono una serie di traffici illeciti, che l'uomo voleva denunciare. I sospetti cadono su un immigrato rumeno, per il quale, il suo avvocato chiede di farlo prosciogliere per \"insanit\u00e0 culturale\", vale a dire che l'uomo aveva subito violenza nel suo paese. Ma Stone e Robinette non credono alle coincidenze.\nMascolinit\u00e0.\nTrama.\nBriscoe e Logan indagano sull'omicidio di un poliziotto mentre stava fronteggiando dei trafficanti di droga viene ucciso. Uno dei trafficanti viene catturato, ma afferma di aver visto l'auto della polizia ferma vicino al luogo dell'omicidio. Briscoe e Logan scoprono che la vittima era un omosessuale, e che questo non piaceva ai colleghi.\nVittima muta.\nTrama.\nBriscoe e Logan indagano sull'omicidio di una ragazza sordomuta, ma sospettano subito del fidanzato, che non vedeva di buon occhio il fatto che lei volesse fare un'operazione per l'udito. Poi per\u00f2 i sospetti si concentrano sul titolare di un centro per sordomuti, con cui la vittima collaborava attivamente. "}
{"id": "2001617", "revid": "125975829", "url": "https://it.wikipedia.org/wiki?curid=2001617", "title": "Episodi di Law &amp; Order - I due volti della giustizia (quarta stagione)", "text": "La quarta stagione della serie televisiva Law &amp; Order - I due volti della giustizia formata da 22 episodi \u00e8 stata trasmessa sul canale statunitense NBC dal 15 settembre 1993 al 25 maggio 1994. Invece in Italia \u00e8 stata trasmessa su Rai 2 dal 4 maggio al 28 maggio 1998.\nIndice d'ascolto.\nTrama.\nBriscoe e Logan indagano sull'omicidio di uno psichiatra, che aveva scontato la sua pena per molestie, per mano del padre di un bambino molestato dalla vittima, mentre era ospite di un talk-show insieme alla sua famiglia. Stone e la sua nuova assistente Claire Kincaid cercano di dimostrare la responsabilit\u00e0 del conduttore del programma, un uomo molto scrupoloso.\nVigilantes.\nTrama.\nBriscoe e Logan indagano sul tentato omicidio di un senzatetto psicologicamente instabile. Si sospetta subito di uno degli abitanti del quartiere dove l'uomo viveva. Ma per Stone e Kincaid sar\u00e0 dura incriminare una persona, che aveva agito per crudelt\u00e0 contro la vittima, il quale attaccava lui e i suoi vicini.\nRifiuto.\nTrama.\nBriscoe e Logan indagano su una ragazza che accusa una rock star di averla violentata. Ma l'uomo risponde che lei \u00e8 una pazza inaffidabile e che ora sta solo cercando notoriet\u00e0 e soldi. Briscoe, Logan, Stone e Kincaid cercano di scoprire se quelle accuse su di lui sono vere.\nProfilo di un serial killer.\nTrama.\nBriscoe e Logan indagano su una serie di omicidi appartenenti a minoranze etniche, ma pensano a un serial killer. Un uomo viene individuato mediante il riconoscimento della voce, ma poi assume un avvocato di colore, che d\u00e0 battaglia a Stone e Kincaid.\nAbito da sera.\nTrama.\nBriscoe e Logan indagano sull'omicidio di un ricco uomo d'affari avvenuto nel suo appartamento e sospettano subito della moglie da cui stava per divorziare. Stone e Kincaid devono fronteggiare un sistema che ha un occhio di riguardo per i ricchi e potenti.\nUn figlio modello.\nTrama.\nBriscoe e Logan indagano sull'omicidio di un portiere di uno stabile, forse in seguito all'aggressione di un ladro. I sospetti si concentrano sul figlio, un giovane studente che si vergognava delle condizioni sociali di suo padre, ma Stone e Kincaid scoprono che era violento con i familiari.\nFalsi profeti.\nTrama.\nBriscoe e Logan indagano su un'esplosione avvenuta in un parcheggio che \u00e8 costata la vita a una ragazza. Prima pensavano a un attentato dinamitardo, ma poi la principale sospettata \u00e8 proprio la ragazza, seguace di un predicatore che ritiene che il denaro sia all'origine di tutti i mali. Stone cerca di incriminare proprio il predicatore, per aver causato la morte della ragazza.\nSogno americano.\nTrama.\nI poliziotti del posto trovano uno scheletro che si scopre essere quello di un uomo ucciso anni prima. Del caso si era occupato Stone che, grazie a un testimone, aveva fatto condannare il colpevole. Ma la posizione del cadavere e le modalit\u00e0 del delitto contrastano con la testimonianza fatta dal testimone. Stone cerca di riaprire il caso, e per di pi\u00f9 l'uomo si difende da solo, mostrando un'insospettata abilit\u00e0 che mette in difficolt\u00e0 il procuratore.\nUna questione di cromosomi.\nTrama.\nBriscoe e Logan indagano sull'omicidio di un quattordicenne, ma sospettano subito del suo coetaneo. Il ragazzo viene difeso in un modo insolito da un'avvocatessa che cerca di convincere la giuria che l'assassino \u00e8 geneticamente predisposto alla violenza a causa di un cromosoma Y in pi\u00f9.\nAlla ricerca della felicit\u00e0.\nTrama.\nBriscoe e Logan indagano sull'omicidio di un proprietario di un'azienda di prodotti alimentari e i sospetti cadono subito sulla moglie che \u00e8 russa e che l'uomo aveva scelto tramite un catalogo e aveva portato a New York per trattarla pi\u00f9 come una serva che come una moglie. Non appena si scopre che quest'ultima aveva un amante che era con lei la sera del delitto, il caso sembra di facile risoluzione per Stone e Kincaid.\nAnni d'oro.\nTrama.\nBriscoe e Logan indagano sulla strana morte di un'anziana di 82 anni avvenuto nel suo appartamento. Si pensa a un furto che ha provocato un infarto nell'anziana, ma l'autopsia rivela che \u00e8 morta d'inedia e i sospetti cadono sulla nipote, che da lei avrebbe ereditato l'appartamento. Ma la verit\u00e0 \u00e8 emersa dopo il processo da Stone e Kincaid.\nAnonima sequestri.\nTrama.\nUn ricco uomo d'affari viene sorpreso dalla polizia con l'auto piena di soldi. L'uomo allora confessa a Briscoe e Logan, che stava pagando il riscatto, perch\u00e9 suo figlio era stato rapito. I rapitori vengono subito individuati e scoprono che hanno subito dei precedenti. Stone e Kincaid scoprono che il ragazzo rapito aveva finto quel rapimento per i soldi.\nAsta indegna.\nTrama.\nUna donna denuncia la scomparsa di suo figlio neonato avvenuta in un taxi. Durante le indagini, Briscoe e Logan scoprono un giro di adozioni illegali in cui \u00e8 coinvolta la madre, che sfruttava i genitori adottivi con la minaccia di non dar loro suo figlio.\nUn giudice da giudicare.\nTrama.\nUna coppia viene minacciata del rapimento della figlia. Briscoe e Logan sospettano di tre conoscenti della coppia, uno di questi \u00e8 uno stimato giudice della Corte d'Appello che si scoprir\u00e0 essere il responsabile dell'accaduto. Stone scopre che Kincaid ha lavorato con il giudice dopo la laurea e confessa di aver avuto una relazione con lui: per questo la sua assistente presenta le sue dimissioni. Il giudice la trascina alla commissione disciplinare, accusandola di aver manipolato l'identificazione perch\u00e9 a suo tempo lui l'aveva respinta. Alla fine Stone scopre che il giudice aveva una relazione con la madre minacciata. \nRagazzi.\nTrama.\nBriscoe e Logan indagano sull'omicidio di un adolescente, ma Briscoe sospetta del figlio di un suo amico. Per incriminarlo Stone e Kincaid dovranno scendere a patti con un testimone, un trafficante di droga. Ma il testimone viene ucciso in un'azione di polizia, dove il padre lavorava. Il ragazzo non viene processato, ma restano dubbi sulla condotta del padre.\nBig Bang.\nTrama.\nBriscoe e Logan indagano sull'omicidio di una donna, uccisa da un pacco esplosivo, e sospettano del marito, un noto fisico che voleva il divorzio. Ma gli indizi portano a un altro scienziato per cui non si riesce a trovare un elemento valido. In realt\u00e0, al centro di tutto c'\u00e8 un esperimento sulle particelle subatomiche.\nMenomazione.\nTrama.\nIn una giornata lunga e faticosa Briscoe e Logan affrontano tre casi molto diversi tra loro: in due di questi i colpevoli vengono arrestati e processati e il terzo, accusato ingiustamente viene ucciso in carcere mentre era in attesa del processo.\nScommesse.\nTrama.\nBriscoe e Logan indagano sull'omicidio del padre di un noto giocatore di football, si scopre che la vittima aveva dei problemi di scommesse, doveva avere molti soldi dal medico del figlio, che \u00e8 il primo sospettato. Ma, Stone crede che sia stato il figlio a uccidere il padre, perch\u00e9 voleva costringerlo a vincere con le scommesse.\nLe radici dell'odio.\nTrama.\nBriscoe e Logan indagano sull'omicidio di un dodicenne di colore e scoprono subito che il responsabile \u00e8 un ebreo, ma un predicatore che vuole fomentare una rivolta viene trovato morto. La legale dell'ebreo, cerca di dimostrare che il comportamento dell'uomo pu\u00f2 essere condizionato dall'aggressivit\u00e0 di una folla in un tumulto.\nDedizione.\nTrama.\nBriscoe e Logan indagano sulla scomparsa di una bambina con una situazione familiare complicata. I sospetti si concentrano subito su una poetessa, da cui dopo molti tentativi, la bambina viene ritrovata in una stanza nascosta. La donna sostiene di averlo fatto per la bambina, ma Stone e Kincaid credono che la donna ha dei problemi di mente.\nDoppio.\nTrama.\nBriscoe e Logan indagano sull'aggressione di una giocatrice di tennis, avvenuta in uno spogliatoio e che ha portato alla rottura del polso. I due sospettano prima di una sua amica invidiosa, poi del suo fidanzato, poi del padre che \u00e8 anche suo manager. Stone scopre che la ragazza era stanca di una vita troppo stressante, decidendo di organizzare l'aggressione.\nUna famiglia pericolosa.\nTrama.\nBriscoe e Logan indagano sull'omicidio di un contabile di un'impresa di cibo per bambini. I due scoprono che \u00e8 anche uno dei soci di una nota famiglia mafiosa russa, che usava la compagnia per i suoi traffici illeciti, di cui la vittima ne era al corrente. Il killer viene subito individuato e arrestato, e l'altra socia ammette di averlo visto negli uffici della compagnia. Ma, in aula, ritratta per paura che la uccidano. Stone, contro il parere della Kincaid e di Schiff, decide di incriminarla per falsa testimonianza, e alla fine la donna testimonia facendo in modo che i responsabili vengano condannati. Ma, dopo aver fatto questo, la donna viene uccisa, Stone decide di dare le dimissioni lasciando per sempre la procura."}
{"id": "2001618", "revid": "125975907", "url": "https://it.wikipedia.org/wiki?curid=2001618", "title": "Episodi di Law &amp; Order - I due volti della giustizia (quinta stagione)", "text": "La quinta stagione della serie televisiva Law &amp; Order - I due volti della giustizia formata da 23 episodi viene trasmessa sul canale statunitense NBC dal 21 settembre 1994 al 24 maggio 1995. Invece in Italia \u00e8 stata trasmessa su Rai 2 dal 29 maggio al 7 luglio 1998 tranne l'episodio \"Casco rosso\" che viene trasmesso su Fox Crime.\nMorte a pagamento.\nTrama.\nUna donna muore in ospedale dopo che si \u00e8 sentita male mentre era al lavoro. Briscoe e Logan scoprono che la vittima aveva un tumore al seno, ma che aveva rifiutato le cure tradizionali, affidandosi a un'esperta di alimentazione che cercava di alleviarle il dolore con costosissimi preparati naturali. Kincaid, invece si affianca con il nuovo vice procuratore distrettuale Jack McCoy, che \u00e8 convinto che la donna abbia ucciso la sua paziente, dopo averle fatto credere che la sua cura poteva farla guarire.\nTentato omicidio.\nTrama.\nBriscoe e Logan indagano sul tentato omicidio di una donna, qualcuno le ha sparato mentre era in macchina. I due sospettano del marito, un uomo violento da cui lei voleva divorziare. Ma McCoy convince la sorella della donna a farla operare per estrarre il proiettile dal cervello, purtroppo quest'ultima non ce la fa e muore durante l'operazione, McCoy \u00e8 convinto che sia stato il marito a spararle.\nUna geisha americana.\nTrama.\nBriscoe e Logan indagano sull'omicidio di un uomo giapponese, proprietario di un night-club a Tokyo, che era a New York per portare una cantante a esibirsi nel suo locale. I due sospettano di una giovane artista che aveva gi\u00e0 lavorato con la vittima, venendo sottoposta a continue vessazioni. Ma McCoy crede che stia recitando la parte di una donna affetta da sindrome della donna maltrattata.\nValori famigliari.\nTrama.\nBriscoe e Logan indagano sull'omicidio di una redattrice di una casa editrice e sospettano del suo ex marito e del suo attuale marito. Ma la vicenda si complica quando la figlia della vittima confessa di avere una relazione con il patrigno, che, per\u00f2, nega di essere l'amante di quest'ultima e l'accusa di aver ucciso sua madre.\nRapinatori pacifisti.\nTrama.\nBriscoe e Logan indagano su una rapina avvenuta in una banca. Ritrovano in una cassetta di sicurezza una pistola e alcune banconote. I due scoprono che quell'arma \u00e8 la stessa di una rapina avvenuta nel 1971, commessa da quattro pacifisti contro la guerra del Vietnam, in cui perse la vita un poliziotto. Briscoe e Logan scoprono che uno \u00e8 morto in uno scontro a fuoco, un altro sta scontando l'ergastolo, mentre la terza \u00e8 in libert\u00e0 condizionata e una quarta donna \u00e8 latitante da tempo. Quest'ultima viene ritrovata sotto falso nome, sposata e con un figlio, quindi McCoy la processa per omicidio.\nUna questione di incapacit\u00e0.\nTrama.\nMentre preleva il denaro da una cassa automatica, il tenente Van Buren uccide per legittima difesa uno dei due ragazzi che volevano rapinarla. La sua posizione \u00e8 per\u00f2 difficile: infatti il ragazzo morto non aveva un'arma con s\u00e9 ed era anche ritardato, mentre la pistola la portava l'altro ragazzo, che era scappato. Mentre Briscoe e Logan cercano la pistola, la Van Buren deve affrontare la fiducia dei suoi superiori nelle sue capacit\u00e0, la perplessit\u00e0 di Briscoe e la capacit\u00e0 di McCoy.\nLa sindrome di M\u00fcnchhausen.\nTrama.\nBriscoe e Logan indagano sulla scomparsa di una bambina di pochi mesi, pensando che sia stata sequestrata. Ma scoprono nel modo peggiore che la bambina potrebbe essere stata uccisa dalla madre, che soffre dalla sindrome di M\u00fcnchhausen. La donna uccide i suoi figli per recitare la parte della madre disperata e ottenere attenzione da chi le sta attorno. Nonostante l'omicidio di altri due suoi figli, per McCoy \u00e8 difficile incriminare la donna, visto che il marito si rifiuta di testimoniare contro di lei. Lo far\u00e0 quando scopre che la moglie \u00e8 nuovamente incinta, impedendo un altro omicidio.\nVirt\u00f9.\nTrama.\nUna ragazza muore per un incidente stradale, Briscoe e Logan scoprono che aveva da poco confessato a un amico di essere stata stuprata da un politico. I detective incominciano allora a indagare sul passato dell'uomo, e scoprono altri due episodi analoghi di violenza, di cui sono state vittime la sua segretaria e la sua collega dello studio legale in cui l'uomo lavorava. Ma una delle due ha ricevuto del denaro per non denunciarlo, e il racconto dell'altra non convince McCoy.\nTruffa ai truffati.\nTrama.\nBriscoe e Logan indagano sull'omicidio di un noto avvocato difensore dei clienti di una cassa di risparmio fallita, promettendo le loro ricerche in cambio di un anticipo in denaro. I due sospettano di uno dei possibili truffati, ma quando il suo movente vacilla, McCoy e la Kincaid rivolgono le loro attenzioni alla sua truffa, che forse sarebbe il movente dell'omicidio.\nDodicesimo giurato.\nTrama.\nBriscoe e Logan indagano sull'omicidio di un uomo molto comune, ma scoprono che era uno dei giurati nel processo contro un boss mafioso, e che era lui a leggere il verdetto di non colpevolezza. Per McCoy, le cose sono molto complicate dal fatto che il legale del boss \u00e8 un suo vecchio amico-rivale, che risulta essere implicato nella corruzione del giurato.\nIl tutore.\nTrama.\nBriscoe e Logan indagano sulla morte di una tossicodipendente, trovata in overdose in mezzo ad un bidone dell'immondizia di un centro. Briscoe e Logan scoprono che dalla morte del padre della vittima i suoi beni venivano gestiti da un amministratore, che contro il parere della madre forniva alla ragazza del denaro per procurarsi la droga. McCoy e Kincaid cercano di dimostrare che l'uomo ha causato la morte della ragazza, ma lui ritiene di averla solo aiutata.\nMovimento per la vita.\nTrama.\nBriscoe e Logan indagano sull'omicidio di un medico che lavorava in un consultorio per donne che volevano abortire. Il delitto sembra essere collegato a un gruppo di antiabortisti, e in particolare al leader del gruppo, cio\u00e8 un ex sacerdote, che si difende senza l'aiuto di un avvocato. McCoy si trova davanti un abilissimo predicatore, e usa tutta la sua competenza per convincere la giuria che non si pu\u00f2 uccidere chi pratica l'aborto.\nCollera nera.\nTrama.\nBriscoe e Logan indagano sull'omicidio di un affarista. Immediatamente i due sospettano subito di un suo dipendente, che aveva fatto una carriera fulminea a causa di una serie di compravendite fraudolente, di cui la vittima ne era venuto a conoscenza. L'uomo ingaggia un abile avvocato che sceglie come linea difensiva la \"collera nera\", causata da anni di maltrattamenti e discriminazione subite dai neri a New York.\nIl punteggio.\nTrama.\nBriscoe e Logan vedono una videocassetta in cui si vede un ragazzo che violenta una minorenne e le spara. Poco dopo, la ragazza in seguito viene trovata ancora in vita e denuncia lo stupro subito, anche se con qualche reticenza. Briscoe e Logan scoprono che il presunto stupratore della ragazza, fa parte di un gruppo i cui membri sono impegnati in una gara a chi conquista le ragazze... e per aumentare il punteggio sono disposti a tutto.\nInseminazione artificiale.\nTrama.\nIn seguito alla morte di una donna per mano di una guardia giurata per legittima difesa, Briscoe e Logan indagano su un medico specializzato in inseminazione artificiale. I dubbi sulla sua condotta crescono quando emerge che da tempo, il medico non effettuava pi\u00f9 i test HIV sui donatori, e che si era macchiato di altri comportamenti contrari all'etica professionale. Il medico \u00e8 per\u00f2 coperto dalla riluttanza dei suoi ex pazienti di testimoniare.\nUn cattivo soggetto.\nTrama.\nBriscoe e Logan indagano sull'omicidio di un contabile di un'azienda avvenuto davanti a casa sua. I due scoprono che il delitto si rivela contrario con il ruolo avuto dalla vittima, nell'espulsione di un ragazzo dalla scuola frequentata dal figlio. Quest'ultimo \u00e8 stato accusato di aver minacciato con un'arma il figlio della vittima; in realt\u00e0, era stato espulso perch\u00e9 la sua famiglia non era abbastanza facoltosa per una scuola cos\u00ec esclusiva. I due sospettano proprio di quest'ultimo e di suo padre, ma quest'ultimo si autoaccusa dell'omicidio, McCoy ritiene che l'uomo vuole coprire il figlio.\nIngiusta condanna.\nTrama.\nUn cantiere esplode costando la vita a un ragazzo. Briscoe e Logan sospettano prima di un appaltatore, che voleva liberarsi di quel lavoro per cercarne un altro; e poi del marito dell'amante dell'appaltatore. McCoy si trova a dover processare l'appaltatore, trovandosi nell'insolita e difficile posizione di dover dimostrare di non aver ragione.\nIl figlio adottivo.\nTrama.\nBriscoe e Logan indagano sull'omicidio di una coppia di coniugi benvoluta da tutti avvenuto nel loro appartamento e si indirizzano verso i precedenti proprietari dell'appartamento, un avvocato divorzista e la moglie con il loro figlio adottivo che \u00e8 alcolizzato, il quale era nei pressi della sua vecchia abitazione la sera del delitto. McCoy e Kincaid scoprono che il figlio era stato maltrattato dalla madre, quindi il suo legale invoca la legittima difesa.\nCasco rosso.\nTrama.\nBriscoe e Logan indagano sulla strana morte di un ragazzo avvenuto nella cella di una prigione. I due scoprono che era scappato in una clinica per ragazzi autistici, e che i metodi usati dal medico responsabile sono antiquati e dolorosi. Il medico ritiene che il modo migliore per calmare i pazienti sia trattarli con delle scosse elettriche. McCoy e Kincaid pensano che a provocare la morte del ragazzo sia stato proprio l'uso di un casco a elettrochoc proibito dalla legge.\nNotte (Padre Joe).\nTrama.\nIn seguito all'omicidio di un poliziotto, Briscoe e Logan portano alla luce una vecchia storia di molestie sessuali, compiute da un parroco del luogo nei confronti dei bambini della sua parrocchia. Tra questi c'\u00e8 anche la vittima che era anche amico di Logan. Il parroco, uscito dalla Chiesa e apparentemente marito e padre di famiglia, \u00e8 sospettato di omicidio, ma McCoy scopre che la vittima si \u00e8 suicidata.\nCuore di porpora.\nTrama.\nBriscoe e Logan indagano sull'omicidio di un tassista credendo che sia stato ucciso a scopo di rapina. Ma i due collegano la vittima a uno strozzino e poi a un killer, che a sua volta viene ucciso. I detective faticano a mettere in correlazione i due omicidi, ma poi sospettano della moglie del tassista, a cui le aveva sottratto gli ultimi risparmi. Durante il processo, il suo legale \u00e8 molto abile, come McCoy.\nCambio di personalit\u00e0.\nTrama.\nBriscoe e Logan indagano sull'omicidio di una psichiatra avvenuto nel suo studio. Un testimone l'ha sentita litigare nel suo studio con un uomo, ma viene accertato che la sua ultima paziente era una donna. Briscoe e Logan trovano un indizio, cio\u00e8 una sacca di plastica contenente un tesserino intestato a uno sconosciuto. I due pensano di essere arrivati a una soluzione, ma scoprono che lo sconosciuto \u00e8 una delle identit\u00e0 dissociate della donna. McCoy e Kincaid scoprono che la donna ha un disturbo dissociativo, per cui racchiude in s\u00e9 altre due personalit\u00e0, ognuna delle quali \u00e8 inconsapevole delle azioni delle altre due.\nMorte di un consigliere.\nTrama.\nBriscoe e Logan indagano sull'omicidio di un consigliere comunale, che era anche omosessuale. I due pensano che l'omicidio sia opera di un fanatico intollerante, o che riguarda la vita privata del politico, ma sospettano di un altro politico, che la vittima aveva danneggiato. Il suo legale, in aula, cerca di fare leva sui pregiudizi dei giurati contro gli omosessuali, e Logan gli d\u00e0 una mano."}
{"id": "2001619", "revid": "119470502", "url": "https://it.wikipedia.org/wiki?curid=2001619", "title": "Episodi di Law &amp; Order - I due volti della giustizia (sesta stagione)", "text": "La sesta stagione della serie televisiva Law &amp; Order - I due volti della giustizia \u00e8 stata trasmessa sul canale statunitense NBC dal 20 settembre 1995 al 22 maggio 1996. Invece in Italia \u00e8 stata trasmessa su Rai 2 dall'8 luglio al 1\u00ba agosto 1998 i primi 17 episodi, invece \"Rachel\", \"Umiliazione\" e \"Senza aiuto\" viene trasmessa nel 1999 e infine \"Schiavo\" e \"Le amiche\" tra il 21 e il 22 agosto 2001.\nLe radici dell'odio.\nTrama.\nUna dodicenne viene trovata morta da un barbone che raccoglieva bottiglie. Briscoe e il suo nuovo partner Rey Curtis sospettano di un uomo poco raccomandabile con precedenti penali. Ma durante l'udienza per la cauzione la madre della vittima uccide l'uomo e viene arrestata e processata per l'omicidio, anche se il giudice si mostra clemente considerando le sue motivazioni. Per\u00f2 Briscoe e Curtis scoprono un legame tra la madre e il datore di lavoro dell'uomo ucciso in tribunale ed inoltre emerge che l'omicidio della dodicenne deriva da un rapimento finito male.\nRibelli.\nTrama.\nBriscoe e Curtis indagano sull'omicidio di un motociclista avvenuto in un pub per motociclisti dove si era recato per l'acquisto di una motocicletta con la sua fidanzata che \u00e8 dominicana malvista dal padre di lui. Briscoe e Curtis interrogano tutti coloro che erano nel pub, ma nessuno ha visto niente. Fino a quando i due sospettano del capo dei motociclisti chiamati i \"ribelli\", di cui faceva parte anche l'ex fidanzato della fidanzata della vittima. McCoy e Kincaid scoprono che il motivo dell'omicidio \u00e8 il giubbotto da motociclista.\nSelvaggi.\nTrama.\nBriscoe e Curtis indagano sull'omicidio di un ricettatore che si scopre di essere in realt\u00e0 un poliziotto sotto copertura, che stava per svelare il traffico di droga coperto da un'attivit\u00e0 di commercio di antichit\u00e0. I detective sospettano prima di un antiquario e poi del suo commercialista che si scoprir\u00e0 di essere lui l'assassino. McCoy, Kincaid e Schiff pensano che per lui ci sarebbe la pena di morte, visto che lo Stato di New York la ha reintrodotto per quella pena. Infatti il commercialista che ha ucciso il poliziotto \u00e8 il candidato perfetto per la pena capitale.\nUn caso archiviato.\nTrama.\nBriscoe e Curtis indagano sull'omicidio di un direttore di una rivista avvenuto nel suo ufficio insieme ai suoi due dipendenti. I due sospettano del fratello della vittima, che quest'ultimo aveva coinvolto in una causa risarcitoria milionaria. McCoy cerca di incriminarlo, ma su richiesta dell'uomo il giudice, amico di Schiff, concede un'archiviazione anticipata del caso, invece McCoy sospetta di una corruzione.\nRapita.\nTrama.\nBriscoe e Curtis indagano su una serie di omicidi e rapine commesse da una banda di rapinatori, composta da due uomini e da una ragazza che agiscono con le maschere da sci. I rapinatori vengono arrestati eccetto uno che \u00e8 rimasto ucciso nello scontro a fuoco, ma diventa complicato chiarire la posizione della ragazza, apparentemente rapita dai due uomini. McCoy vuole capire se la ragazza \u00e8 complice dei rapinatori o se era un ostaggio.\nParanoia.\nTrama.\nBriscoe e Curtis indagano sull'omicidio di una studentessa universitaria avvenuto nella sua stanza che condivideva con una sua amica. I sospetti si concentrano sul suo compagno di corso che aveva pubblicato in Internet un racconto, in cui descriveva il suo omicidio. Briscoe e Curtis sospettano della sua compagna di stanza, che ha alle spalle un altro omicidio e soffre di una grave forma di paranoia. Il suo legale, cio\u00e8 un'amica di McCoy, si rivela molto abile, ma alla fine quest'ultimo otterr\u00e0 i suoi scopi accusando la ragazza di truffa.\nUmiliazione.\nTrama.\nBriscoe e Curtis indagano sull'omicidio di una giovane prostituta e i sospetti cadono sul suo cliente, un noto chirurgo estetico. L'uomo viene arrestato, ma il caso si rivela pi\u00f9 difficile del solito perch\u00e9 la moglie lo appoggia. Ma la Kincaid \u00e8 convinta della colpevolezza dell'uomo, e McCoy le affida il caso. Per\u00f2 la Kincaid crede che sta condannando la persona sbagliata, per via della testimonianza confusa della moglie.\nRachel.\nTrama.\nBriscoe e Curtis indagano sulla sparizione di una neonata di 8 mesi dopo che la madre ne ha denunciata la scomparsa, visto che \u00e8 avvenuta mentre la donna si stava confessando in chiesa. I sospetti si concentrano prima sul marito e poi sulla moglie stessa. La donna, alla fine, confessa di aver ucciso e cremato sua figlia. A questo punto McCoy si trova ad affrontare in tribunale un uomo cos\u00ec inesperto e incapace da metterlo in difficolt\u00e0.\nVoti venduti.\nTrama.\nBriscoe e Curtis indagano sull'omicidio di un insegnante che sembra a prima vista collegata con le attivit\u00e0 illecite di un suo collega che insegna matematica e che vendeva voti alti ai suoi studenti. Ma invece portano alla luce un sentimento antisemita diffuso nella squadra di lotta libera della scuola. Quindi ad essere arrestato \u00e8 uno dei suoi studenti, McCoy, invece se la dovr\u00e0 vedere con l'avvocato del ragazzo che basa infatti la sua difesa su un presunto complotto ordito dagli ebrei contro il ragazzo.\nIl Caso Costello.\nTrama.\nBriscoe e Curtis riaprono il vecchio caso di stupro e tentato omicidio di una ragazza che fu violentata e accoltellata. Alcune rivelazioni fanno sospettare che l'uomo che si trova in carcere a scontare la pena per stupro e tentato omicidio \u00e8 in realt\u00e0 innocente. I due sospettano proprio dell'uomo condannato; ma scoprono anche che il suo avvocato, che aveva difeso la vittima per via di piccoli guai con la giustizia che aveva avuto, \u00e8 deceduto. Il caso viene riaperto, sulla base di questo conflitto di interessi.\nMorte equina.\nTrama.\nBriscoe e Curtis vengono chiamati per la morte di un cavallo che viene ricollegata alle attivit\u00e0 illecite di un allevatore, che era solito ingannare numerose donne ricche per estorcere loro del denaro, tra cui quella della moglie dello stesso allevatore che \u00e8 scomparsa, dopo che si era accorta dell'inganno. McCoy processa l'uomo per omicidio, anche se il corpo della donna non \u00e8 stato ancora trovato e le prove sono esili ma in seguito a causa di una sua provvidenziale intemperanza \u00e8 costretto ad annullare il processo.\nIl trofeo.\nTrama.\nBriscoe e Curtis catturano un serial killer che confessa di aver compiuto una serie di omicidi; ma per uno di essi McCoy aveva gi\u00e0 fatto condannare un'altra persona qualche anno prima. Il suo avvocato, mentre chiede la libert\u00e0 provvisoria dell'imputato, accusa McCoy di aver ignorato deliberatamente un documento che confermava l'alibi del suo cliente, ma McCoy nega di averlo ricevuto. La Kincaid allora inizia ad indagare e incontra l'ex assistente e amante di McCoy che conferma di aver ricevuto il documento, sostiene inoltre che McCoy le aveva permesso di nascondere questa prova per far condannare l'uomo.\nA Baltimora e New York.\nTrama.\nBriscoe e Curtis indagano su un attentato alla metropolitana di New York e scoprono che \u00e8 collegato a quello avvenuto in una chiesa di Baltimora 5 anni prima, in cui erano morte alcune persone. A questo punto, Briscoe e Curtis contattano i colleghi di Baltimora per le indagini e scoprono che si tratta di attentati a sfondo razziale. Uno dei responsabili viene catturato ma non avrebbe agito da solo.\nAlex e Jamal.\nTrama.\nBriscoe e Curtis indagano sull'omicidio di un assistente sociale, ricollegandolo ad un caso di affidamento di cui si era occupato. Un bambino di colore, Jamal, che era stato sottratto dalla madre che era tossicodipendente e affidato ad una famiglia bianca, che lo aveva ribattezzando Alex. La madre naturale, una volta disintossicata, aveva organizzato un falso sequestro per riavere il figlio. La donna \u00e8 difesa da Paul Robinette ex assistente di Ben Stone e che adesso \u00e8 un avvocato difensore.\nLa seconda volta.\nTrama.\nBriscoe e Curtis indagano su un omicidio avvenuto a Central Park. I sospetti si concentrano a lungo su un messicano visto da alcuni testimoni sul luogo del delitto, finch\u00e9 il marito della vittima \u00e8 tornato a casa, perch\u00e9 era in viaggio. Questo si scoprir\u00e0 di essere una vecchia conoscenza di McCoy e Kincaid, un uomo che era stato assolto dall'accusa di omicidio della sua prima moglie. Ovviamente, diventa il principale indiziato, soprattutto quando il killer, preso nel frattempo da Briscoe e Curtis, fa il suo nome. McCoy scopre che un usuraio minacciava lui e la sua famiglia, sembra davvero che l'uomo sia innocente anche per questo omicidio.\nIl salvatore.\nTrama.\nBriscoe e Curtis indagano sul duplice omicidio di una donna e di suo figlio con l'altra figlia rimasta ferita, i due sospettano del loro padre, il quale, in crisi per il lavoro, \u00e8 caduto nel tunnel dell'alcol. McCoy e Kincaid ritengono che l'uomo soffra della sindrome dello sterminatore, che porta i padri di famiglia a uccidere i loro familiari. Ma quando l'uomo viene interrogato al processo, la dottoressa Olivet non \u00e8 pi\u00f9 cos\u00ec sicura della sua diagnosi. McCoy e Kincaid iniziano a prendere in considerazione la possibilit\u00e0, che la figlia maggiore possa aver ucciso sua madre e suo fratello minore. \nApparenze prime di tutto.\nTrama.\nBriscoe e Curtis indagano sull'omicidio di un avvocato omosessuale, per\u00f2 dopo una serie di tentativi, sospettano di un uomo sposato con figli che non disdegna le avventure extraconiugali con omosessuali. Grazie alla loro trappola l'uomo viene incastrato, ma McCoy e Kincaid affronteranno un processo molto difficoltoso, anche perch\u00e9 la moglie della vittima per salvare le apparenze difende il marito.\nLa colpa di Sharon.\nTrama.\nBriscoe e Curtis indagano sull'omicidio di una giovane prostituta, scomparsa da qualche tempo, indagando nel suo ambiente scoprono in realt\u00e0 che la vittima aveva problemi di tossicodipendenza e che stava frequentando un giocatore di basket, anche lui con problemi di tossicodipendenza. Sospettano anche dell'autista della donna, innamorato di lei senza speranza. E quando il suo legale invoca l'omicidio colposo, McCoy e Kincaid dimostrano che non c'\u00e8 premeditazione, ma scoprono che il movente dell'omicidio \u00e8 un altro.\nSchiavo.\nTrama.\nBriscoe e Curtis indagano sull'omicidio di una donna avvenuto nel suo appartamento con un colpo di pistola sparato dal tetto del palazzo di fronte. I due scoprono che all'ora del delitto c'erano un ragazzino e un uomo invischiati nel giro della droga ma, uno di loro accusa l'altro dell'omicidio. McCoy e Kincaid capiscono che il ragazzino \u00e8 stato costretto dallo spacciatore per cui lavorava a uccidere la donna, e che lui non vuole incolparlo. Alla fine sospettano anche della madre tossicodipendente del ragazzo, che lo aveva venduto allo spacciatore per saldare un debito. Quindi McCoy e Kincaid decidono di far testimoniare il ragazzo, in cambio di una detenzione minorile per far condannare l'uomo.\nLe amiche.\nTrama.\nBriscoe e Curtis indagano sull'omicidio di una studentessa, e scoprono che dietro all'omicidio c'\u00e8 un giro di prostituzione organizzata da una ragazza per i clienti del padre, un uomo d'affari che a sua volta aveva una relazione con la vittima. La giovane, in tribunale, si difende accusando il padre, il quale per farla assolvere gioca un gioco pericoloso.\nAutodifesa.\nTrama.\nBriscoe e Curtis indagano su un triplice omicidio avvenuto in un negozio d'abbigliamento, nel quale molti testimoni avevano visto un uomo sulla scena del crimine. I due si appostano fino a quando non arrestano il presunto assassino, si tratta di un malato di mente che ha smesso di prendere le medicine che ne frenavano l'aggressivit\u00e0. Il problema che l'uomo, pochi mesi prima, era stato arrestato per aver aggredito un uomo e l'indagine era stata presa dalla Kincaid e che grazie ad un patteggiamento, l'uomo era tornato in libert\u00e0 in poco tempo. McCoy e la stessa Kincaid si trovano un caso difficile per il fatto che l'uomo, laureato in legge, si difende da solo.\nSenza aiuto.\nTrama.\nBriscoe e Curtis indagano sulla strana morte di un neonato, e sospettano di una ragazza alla pari, cio\u00e8 una giovane babysitter che, a causa della nostalgia di casa, era insofferente e negligente nei confronti del bambino. Inoltre, Briscoe e Curtis trovano nella stanza del veleno che ha ucciso il bambino. L'avvocato difensore della ragazza \u00e8 abile a sottolineare l'indifferenza della madre del bambino, che passava molto tempo al lavoro e molto poco con il figlio, ma McCoy e Kincaid scoprono che la ragazza non ha ucciso il bambino.\nGiustizia \u00e8 fatta.\nTrama.\nDopo che hanno assistito all'esecuzione di un uomo che ha stuprato e ucciso una studentessa, Briscoe, Curtis, McCoy e la Kincaid escono separati per conto loro: Briscoe prima si incontra con la figlia e poi passa la sua giornata al pub a bere; Curtis incontra una studentessa, ma finir\u00e0 col tradire la moglie; McCoy ha delle cose da sbrigare in ufficio e la Kincaid, che \u00e8 contraria alla pena di morte, pensa di dover lasciare la procura. Alla fine, mentre la Kincaid accompagna Briscoe che \u00e8 sbronzo viene travolta da un'altra macchina, finendo uccisa e Briscoe, sopravvissuto all'incidente vede per qualche secondo il corpo della Kincaid, e rimane sconvolto."}
{"id": "2001621", "revid": "125153962", "url": "https://it.wikipedia.org/wiki?curid=2001621", "title": "Episodi di Law &amp; Order - I due volti della giustizia (settima stagione)", "text": "La settima stagione della serie televisiva Law &amp; Order - I due volti della giustizia formata da 23 episodi viene trasmessa sul canale statunitense NBC dal 18 settembre 1996 al 21 maggio 1997. Invece in Italia viene trasmessa su Rai 2 dal 2 agosto al 26 agosto 1998 tutti gli episodi tranne \"La mamma squillo\", \"Cane rabbioso\" e \"Passione\", il primo \"La mamma squillo\" viene trasmessa il 6 giugno 1999 e \"Cane rabbioso\" e \"Passione\" il 13 e 14 settembre 2001.\nCausa mortis.\nTrama.\nBriscoe e Curtis indagano sull'omicidio di un insegnante, sposata con quattro figli, in cui il corpo \u00e8 stato abbandonato in un luogo isolato. Dopo qualche indagine, Briscoe e Curtis individuano il vero assassino, un allievo della vittima che \u00e8 un ispanico. Al momento del processo, McCoy pu\u00f2 avvalersi di una prova importante nei suoi confronti: prima di morire, infatti, la vittima era riuscita a incidere su cassetta l'ultima conversazione con il suo assassino. McCoy, oltre ad avere un avversario molto agguerrito, ha una nuova assistente che si chiama Jamie Ross.\nSorelle.\nTrama.\nBriscoe e Curtis indagano sull'omicidio di una giovane donna, avvenuta nell'ascensore del grattacielo occupato da decine di uffici, che quest'ultima viene identificata grazie alla sorella, in vacanza a New York. Briscoe e Curtis accertano che la vittima, insieme al marito, era coinvolta in un giro di truffe al tavolo da gioco: i due trovano una foto che ritrae la sorella con il marito della vittima, quindi lei diviene la principale sospettata. Ma durante il processo, il movente sentimentale svanisce quando il marito viene trovato morto. McCoy scopre che la truffatrice non \u00e8 la vittima: ma \u00e8 l'assassina. Purtroppo McCoy deve fare i conti con un giudice che, dopo avere apprezzamenti pesanti su Ross, inizia a favorire in modo evidente la difesa, arrivando a far imprigionare McCoy per l'oltraggio alla corte.\nIl ragazzo segreto.\nTrama.\nBriscoe e Curtis indagano sull'omicidio di un giovane studente di colore, ma non ci impiegano molto a trovare il responsabile: una ragazza bianca che racconta di aver casualmente incontrato il ragazzo, di averlo lasciato nel suo appartamento, di essere stata stuprata e di averlo ucciso per legittima difesa, ma la Van Buren non crede a lei e la fa arrestare. McCoy per\u00f2, non ha prove sufficienti per incriminarla n\u00e9 per convocare una giuria. A quel punto l'avvocato della famiglia della vittima ricorre al giudice in modo da obbligare McCoy a esercitare l'azione penale, fino a quando quest'ultimo e la Ross non scoprono che la vittima e la ragazza si frequentavano abitualmente, e il padre ne era al corrente di questo.\nLe antiche monete.\nTrama.\nBriscoe e Curtis indagano sull'omicidio di un antiquario e sul furto di una collezione di antiche monete appartenenti a un uomo d'affari, il quale le aveva affidate alla vittima. Risalendo alle origini delle monete i detective scoprono che erano appartenuti a un ebreo sopravvissuto ai campi di concentramento e che in seguito le aveva vendute. L'uomo, recentemente scomparso, aveva per\u00f2 una figlia ossessionata dalle drammatiche vicende dei genitori e dall'idea di riavere la preziosa collezione di monete del padre. McCoy e Ross scoprono che le monete non esistono e che il presunto proprietario ne aveva millantato il possesso per assicurare in modo truffaldino un altro affare nei confronti delle banche.\nLa mela marcia.\nTrama.\nUn poliziotto vecchio amico di Briscoe uccide uno spacciatore, durante un'azione antidroga in cui partecipano anche lo stesso Briscoe e Curtis. L'uomo invoca la legittima difesa, ma nessuno dei colleghi ha visto esattamente come si sono svolti i fatti. Curtis vuole vederci chiaro, nonostante le intimidazioni del poliziotto. Anche lo stesso Briscoe lo intimidisce di farsi i fatti suoi, convinto dell'innocenza dell'amico e, soprattutto, del fatto che i poliziotti si debbano sempre aiutare tra loro. Invece Briscoe, Curtis, McCoy e la Ross scoprono che \u00e8 corrotto e che aveva eseguito l'ordine di un boss della malavita cio\u00e8 di assassinare lo spacciatore. Ma al momento di confessare il fatto, l'uomo coinvolge anche Briscoe affermando che 5 anni prima anche lui aveva collaborato per eliminare le prove di un delitto commesso dal boss.\nLa cavia.\nTrama.\nBriscoe e Curtis indagano sull'omicidio di un'inserviente di un laboratorio scientifico e sospettano di un ragazzo con gravi problemi mentali che frequentava il laboratorio. Il ragazzo, infatti, stava partecipando a una sperimentazione per un nuovo farmaco contro la schizofrenia. Il suo difensore cerca di invocare l'infermit\u00e0 mentale, anche se McCoy scopre che la diagnosi del ragazzo era sbagliata fin dall'inizio.\nIl donatore.\nTrama.\nBriscoe e Curtis indagano sull'omicidio di un uomo poco affidabile, che non aveva mai pagato gli alimenti alla sua ex moglie e che non si era mai interessato alla possibilit\u00e0 di donare il midollo osseo al figlio, gravemente malato di leucemia. Quindi i sospetti ricadono su suo padre, cio\u00e8 il nonno del bambino; ma McCoy e la Ross incontrano delle difficolt\u00e0 a costruire delle accuse a suo carico, sia per l'aggressivit\u00e0 del legale dell'uomo una vecchia amica della Ross, e sia per la simpatia dell'opinione pubblica nei confronti dell'uomo e della figlia.\nAffari di famiglia.\nTrama.\nBriscoe e Curtis indagano sull'omicidio del proprietario di un negozio di abbigliamento, ma intuiscono subito che dietro al delitto ci sarebbe la famiglia della vittima: il padre gravemente malato e le due figlie, di cui una delle due era la moglie della vittima. In particolare, entrambe le sorelle avevano un buon movente per l'omicidio: la prima voleva evitare la richiesta di divorzio e l'affidamento dei figli e la seconda temeva che l'uomo denunciasse la sua cattiva gestione degli affari del negozio. Il problema per McCoy e la Ross \u00e8 di individuare il responsabile del delitto quando la moglie della vittima accusa la sorella del delitto, in cambio dell'immunit\u00e0.\nLa trappola.\nTrama.\nBriscoe e Curtis indagano su una sparatoria in cui il leader di un'associazione di difesa dei diritti degli afroamericani \u00e8 rimasto ferito e la sua guardia \u00e8 rimasta uccisa. I due sospettano del figlio del leader precedente della stessa associazione, a sua volta rimasto vittima di un attentato. Il ragazzo infatti riteneva che l'uomo avesse favorito l'omicidio del padre per sostituirsene. Il problema per McCoy e la Ross \u00e8 che la principale testimone, cio\u00e8 l'ex fidanzata del sospettato, in passato era stata convinta dell'FBI a testimoniare contro una setta religiosa in cambio di denaro. Il legale del ragazzo, a questo punto, ha gioco facile per sostenere per il suo cliente che lui \u00e8 rimasto vittima di una trappola, convincendo la giuria che la ragazza lo avrebbe istigato all'omicidio, per farlo condannare dai giudici federali.\nUn buon amico.\nTrama.\nBriscoe e Curtis indagano sul tentato omicidio di un uomo, ma riescono a identificare l'uomo che lo ha ferito un killer professionista, ricollegando il caso a un altro delitto avvenuto anni prima. Cercando di scoprire il mandante del tentato omicidio, Briscoe e Curtis capiscono che il movente \u00e8 messo in relazione con la vita privata dell'uomo. I due individuano e arrestano la suocera dell'ex moglie della vittima, madre del primo marito di lei precedentemente deceduto. La donna si dichiara colpevole, ma chiede a McCoy e alla Ross di indagare sull'omicidio del figlio, e sul ruolo che hanno avuto nella vicenda cio\u00e8 fregare la moglie e colui che allora era solo un amico della vittima, e che poi ne aveva rapidamente sposato la vedova.\nLa minaccia.\nTrama.\nBriscoe e Curtis indagano sulla strana morte di una dipendente di una fabbrica di scarpe. Credono che si sia trattato di suicidio ma sospettano del marito instabile e violento. McCoy e la Ross lo accusano di aver inseguito e minacciato la vittima, anche se lui la picchiava spesso, in seguito a un banale incidente stradale, al punto da spingerla a buttarsi. Ma davanti al Grand Jury, la Ross non riesce a incriminarlo per omicidio, anche perch\u00e9 un testimone improvvisamente ritratta, in quanto aveva precedentemente dichiarato altro a Briscoe e Curtis. Per\u00f2 mettendo sotto controllo il telefono del testimone Briscoe e Curtis risalgono all'ex compagno di cella del sospettato, un incendiario il cui coinvolgimento nel caso sposta l'attenzione degli inquirenti su un incendio che tempo prima aveva distrutto l'azienda in cui la vittima lavorava.\nAssicurazione sulla morte.\nTrama.\nBriscoe e Curtis indagano sull'omicidio di un'analista finanziario avvenuta nel garage del suo condominio, ma scoprono che non era lei il vero obiettivo dell'agguato, ma un'altra persona, una donna che gestisce insieme al marito, beneficiario della polizza sulla vita assicurativa di sua moglie, ma riescono a individuare il presunto killer. Poco dopo, la donna viene uccisa e McCoy e la Ross allora si concentrano sul proprietario della compagnia assicurativa che ha prestato denaro ai coniugi nonch\u00e9 al killer. Stranamente, molti clienti che non riuscivano a beneficiare il loro debito si sono suicidati oppure hanno beneficiato di forti sconti sulla somma da pagare: McCoy crede che avevano accettato di eliminare i debitori insolventi in cambio di uno sconto su quanto da loro dovuto.\nL'eredit\u00e0.\nTrama.\nBriscoe e Curtis indagano sull'omicidio di un anziano molto ricco, ma sospettano subito della moglie ex ballerina di un night club, che oltre ad avere un movente, ha anche un alibi di ferro. Briscoe e Curtis allora sospettano su alcuni ragazzi di famiglia modesta che avevano trascorso la serata con la vittima, la quale li stava supportando economicamente nei loro studi al college. Tutto quello che i detective scoprono indagando in tale direzione \u00e8 il tentativo di furto di una pelliccia, che per\u00f2 apre una falla nell'alibi della moglie.\nLa mamma squillo.\nTrama.\nBriscoe e Curtis indagano sull'omicidio di un ex poliziotto che era stato cacciato per tentativi di corruzione, avvenuto in una zona nota per la prostituzione, ma i sospetti cadono su due donne, sposate con figli che di notte si trasformano in squillo d'alto bordo. Le prove di McCoy portano in particolare a una delle due, che per\u00f2 afferma di essere stata stuprata dalla vittima, uomo violento pi\u00f9 volte denunciato per reati a sfondo sessuale e per questo era stato cacciato dalla polizia.\nUn brutale omicidio.\nTrama.\nBriscoe e Curtis indagano sul brutale omicidio di una donna trovata nel lago dell'East River. Scoprono che la vittima era una produttrice cinematografica, che aveva da poco divorziato dal marito, a sua volta un regista famoso. I sospetti si concentrano sul personal trainer della donna, con cui lei aveva avuto una relazione. Briscoe e Curtis ottengono un campione del suo sangue, le cui analisi confermano che l'uomo, la sera dell'omicidio era con la donna e l'avrebbe uccisa perch\u00e9 la vittima aveva fatto cancellare il ruolo in cui l'uomo doveva interpretare in un film d'azione, prodotta proprio dalla donna, ma scoprono che aveva anche un alibi che dimostra che non era stato lui. Briscoe e Curtis ritrovano l'arma del delitto, cio\u00e8 un machete usato per fare a pezzi la vittima, e i sospetti allora cadono sull'ex marito della donna, scoprono che la sera dell'omicidio era a New York, e non a Los Angeles come dice l'uomo e quindi i detective si recano a sulla West Coast per arrestarlo. Anche McCoy e la Ross si recano a Los Angeles, per ottenere l'estradizione dell'uomo a New York, ma \u00e8 difeso dall'ex marito della Ross, che vuole ottenere l'affidamento della loro figlia. McCoy riesce a far processare l'ex marito della donna a New York, ma una registrazione coinvolge la produttrice in una vicenda controversa: scopre che doveva testimoniare contro il direttore della casa di produzione per una causa per molestie sessuali intentata da alcune sue ex dipendenti. Contemporaneamente, la Ross lotta contro il marito per ottenere l'affidamento della figlia. Alla fine, il regista che ha ucciso la sua moglie \u00e8 ritenuto colpevole e condannato a morte.\nCane rabbioso.\nTrama.\nUno stupratore seriale viene rilasciato sulla parola dopo 18 anni di prigione, nonostante la testimonianza sfavorevole di McCoy, che si era occupato del caso. In seguito, Briscoe e Curtis indagano sull'omicidio di una ragazza avvenuto proprio in casa dell'uomo. McCoy \u00e8 convinto che l'uomo tornato in libert\u00e0 sia l'assassino, e chiede a Briscoe e Curtis di sorvegliarlo 24 ore su 24 e spingendosi pericolosamente vicino ai limiti dei suoi doveri come pubblico ministero. L'episodio si conclude con la morte dell'uomo ucciso dalla figlia per salvare la vicina di casa.\nUn abile espediente.\nTrama.\nBriscoe e Curtis indagano sulla rapina in una gioielleria dove viene ucciso un poliziotto e sequestrato un uomo. Mentre i detective cercano l'uomo rapito, uno dei due rapinatori viene rintracciato, ferito da una pallottola vagante durante la rapina. L'uomo \u00e8 pronto a rivelare il luogo dove \u00e8 nascosto l'uomo in cambio della riduzione di pena per l'omicidio del poliziotto. Briscoe e Curtis sono contrari all'idea, infatti l'uomo sequestrato viene ritrovato morto. A questo punto, McCoy usa tutta la sua astuzia per aggirare l'accordo fatto e assicurare il criminale alla giustizia.\nBravo Mike!\nTrama.\nBriscoe e Curtis indagano sull'omicidio di un ragazzo di buona famiglia trovato nella sua auto. I due sospettano di un giovane che la sorella della vittima ha visto nei pressi del luogo del delitto e scoprono che ha dei precedenti penali, \u00e8 in possesso del denaro di cui non sa spiegare la provenienza e il giaccone sporco di sangue della vittima. Il ragazzo viene subito arrestato poche ore prima del suo matrimonio, e rimane in cella prima che Briscoe e Curtis sospettano anche di uno spacciatore di droga. A quel punto il giovane decide di aiutare McCoy e la Ross a far condannare lo spacciatore che avrebbe ucciso il ragazzo per i soldi per spacciare droga.\nPassione.\nTrama.\nBriscoe e Curtis indagano sull'omicidio di una giovane editor, uccisa nel suo appartamento di uno degli scrittori con il quale lavorava. I detective scoprono che la vittima aveva una relazione con lo scrittore, e i sospetti si concentrano sulla fidanzata dell'uomo, un'avvocatessa la cui passione totalizzante per il compagno, l'aveva spinta addirittura a mandare il figlio a studiare in collegio con cui lui non andava d'accordo. La colpevolezza della donna sembra evidente, ma McCoy comincia ad avere dei dubbi quando la donna, prima del processo, tenta il suicidio. McCoy ottiene l'autorizzazione del giudice a leggere le lettere di lei scritte al figlio e al compagno: stava coprendo il suo convivente, ma non era lui a coprire la donna.\nPassato imperfetto.\nTrama.\nBriscoe e Curtis indagano sull'omicidio di un'ex modella, sulla scena del crimine ci sono tracce di sangue appartenenti a un suo consanguineo. I sospetti cadono sul figlio della donna, ma il suo sangue non corrisponde a quello trovato sul cadavere. In seguito, per\u00f2, emerge che la vittima aveva avuto, da giovane, un'altra figlia, abbandonata ai servizi sociali poco dopo la nascita, che l'aveva rintracciata di recente, e a cui l'ex modella aveva rivelato che il padre era un multimilionario, morto di tumore pochi mesi prima. La ragazza era intenzionata ad avanzare pretese sull'eredit\u00e0 del padre e che potesse fare il test di paternit\u00e0, tramite le cellule conservate a scopo di ricerca, e che la madre confermasse l'attendibilit\u00e0 della storia con una dichiarazione scritta, che lei non voleva firmare per non rivelare un altro segreto del passato.\nPagamento dilazionato.\nTrama.\nBriscoe e Curtis indagano sulla sparatoria in una crociera, in cui due persone sono morte e diverse sono rimaste ferite. Individuano la vittima designata dell'assassino cio\u00e8 la giovane proprietaria di un'agenzia di viaggi, che per fortuna era rimasta ferita al braccio. A quel punto i detective sospettano di un proprietario di una compagnia di viaggi, che si era rivolto alla donna per acquistare i biglietti senza pagare. Ma, quando il caso passa alla procura, Schiff riceve delle pressioni del governatore perch\u00e9, per motivi politici, l'uomo venga incriminato per omicidio di primo grado e rischiando quindi la pena di morte, ma Schiff rifiuta, e il governatore incarica il procuratore generale dello Stato di New York a condurlo. Alla fine, Schiff con le sue argomentazioni e con l'aiuto di McCoy e la Ross riesce a evitare il peggio. L'episodio si conclude con Schiff che stacca la spina delle macchine che tenevano in vita la moglie, gravemente malata di tumore."}
{"id": "2001622", "revid": "121489201", "url": "https://it.wikipedia.org/wiki?curid=2001622", "title": "Episodi di Law &amp; Order - I due volti della giustizia (ottava stagione)", "text": "L'ottava stagione della serie televisiva Law &amp; Order - I due volti della giustizia formata da 24 episodi viene trasmessa sul canale statunitense NBC dal 24 settembre 1997 al 20 maggio 1998. Invece in Italia viene trasmessa su Rai 2 dal 14 ottobre al 1\u00ba dicembre 1999 tutti gli episodi tranne \"Una morte sospetta\" che viene trasmessa il 27 settembre 2001.\nSolo per gioco.\nTrama.\nBriscoe e Curtis indagano sull'omicidio di un fattorino di una pizzeria, ucciso a colpi di pistola, in un furgone. I sospetti cadono su due giovani sbandati che avrebbero commesso il delitto per il solo gusto di uccidere qualcuno. Briscoe e Curtis riescono ad assicurare alla giustizia i due giovani, ma le prove permettono di ricollegare solo uno di loro al delitto, e McCoy e la Ross non sanno chi sia stato ad uccidere l'uomo. La Ross ha l'idea di sorvegliare i due, nella speranza che rivelino la loro colpevolezza a qualcuno durante la detenzione. Uno dei due confessa allo zio l'omicidio che per\u00f2, si rivela essere un prete. Il difensore del ragazzo, invece, cerca di impedire all'accusa di presentare la registrazione come prova, trattandosi del segreto confessionale.\nUna vita rifiutata.\nTrama.\nBriscoe e Curtis indagano su un lenzuolo sporco di sangue ritrovato in una camera d'albergo, e scoprono che la camera \u00e8 stata pagata tramite la carta di credito da due giovani: cio\u00e8 una ragazza con il suo fidanzato, un ragazzo di buona famiglia. I due scoprono che la ragazza aveva partorito proprio in quella stanza, senza comunicarlo agli amici e alla famiglia. In un primo momento, la giovane afferma di aver avuto un aborto spontaneo; ma le analisi del laboratorio contraddicono la sua versione, e McCoy e Ross pensano a un vero infanticidio.\nUn fiore all'occhiello.\nTrama.\nBriscoe e Curtis indagano sull'omicidio di un marine dell'Esercito statunitense. Indagando sui rapporti con i colleghi scoprono che la vittima, pur essendo sposato, e nonostante le regole militari molto restrittive, aveva avuto una relazione. La donna \u00e8 uno dei rari simboli dell'integrazione femminile dell'esercito, per\u00f2 \u00e8 protetta dalle alte sfere militari, che invocano la giurisdizione del caso, sottraendolo a McCoy e alla Ross, nonostante McCoy la fa processare.\nIgnobile profitto.\nTrama.\nBriscoe e Curtis indagano su una coppia che viene aggredita a colpi di pistola nella loro macchina; lui sopravvive e lei muore cerebralmente. Dopo qualche indagine i detective individuano l'uomo che ha sparato alla coppia e lo catturano. Ma le cose si complicano per McCoy e la Ross quando emergono delle discrepanze nella cartella clinica della donna in relazione dell'orario della sua morte e si fa strada l'ipotesi di sospettare di un chirurgo che ha espiantato gli organi.\nA mani vuote.\nTrama.\nBriscoe e Curtis indagano sulla rapina avvenuta in un centro scommesse con due morti; cio\u00e8 una guardia giurata e uno degli assalitori che ha un particolare tatuaggio. I due ricollegano la rapina all'attivit\u00e0 di una milizia sovversiva composta da venti persone reclutate via internet, infatti i membri della milizia vengono arrestati. Uno di loro, laureato in legge, difende se stesso e i suoi compagni nel processo, basandosi su un antico istituto processuale americano che permette alla giuria di assolvere gli imputati, nonostante l'evidenza della loro responsabilit\u00e0, per protestare contro una legge ingiusta.\nUna morte sospetta.\nTrama.\nBriscoe e Curtis indagano sulla strana morte di una top model quattordicenne a una causa di un'infezione provocata da un'aggressione sessuale avvenuta qualche settimana prima. Ma accertano che in quel periodo la ragazza si trovava a Baltimora con i suoi genitori. I detective chiedono aiuto ai colleghi di Baltimora, John Munch e Paul Falsone, i quali individuano un possibile sospetto a New York. Ma mentre il procuratore di Baltimora cerca di sottrarre il caso a McCoy, il ragazzo insinua che il responsabile dell'aggressione possa essere il padre.\nIl colore dell'odio.\nTrama.\nBriscoe e Curtis indagano sulla strana morte di una giovane donna dopo essere caduta dal balcone del suo appartamento e dopo aver partorito sua figlia. Suo marito, un uomo d'affari di mezz'et\u00e0 con un figlio nato da un precedente matrimonio, aveva fatto pressioni perch\u00e9 lo desse in adozione. Ma scoprono che la bambina \u00e8 di colore. In un primo momento Briscoe e Curtis pensano ad una relazione extraconiugale, ma in realt\u00e0 la bambina e il marito della vittima hanno in comune una particolare malattia del sangue. Infatti l'uomo \u00e8 un afroamericano quasi dalla pelle bianca, scambiato da tutti di essere un bianco. McCoy pensa che la sua ex moglie abbia ucciso la donna terrorizzata dall'idea che venisse reso pubblico di essere sposata con un nero. \nOmbre.\nTrama.\nBriscoe e Curtis indagano sull'omicidio di un garante delle cauzioni avvenuto nel suo ufficio, e sospettano quasi di uno dei suoi clienti. In seguito al suo interrogatorio, emerge per\u00f2 che l'uomo aveva promesso una forte somma di denaro al suo avvocato per aggiustare il processo in modo a lui favorevole. Si scopre cos\u00ec che in diverse occasioni le persone difese dal medesimo avvocato erano state inspiegabilmente non incriminate o assolte, cosa che comportava anche un elemento corrotto tra i procuratori e gli avvocati. A questo punto, McCoy e la Ross inscenano un finto processo; ma la Ross scopre che il procuratore corrotto \u00e8 in realt\u00e0 un suo vecchio amico del liceo.\nUn segreto che scotta.\nTrama.\nBriscoe e Curtis indagano sull'omicidio di un uomo, ma il responsabile confessa subito l'omicidio nel messaggio inciso nella segreteria telefonica portando i detective a indagare su un incendio avvenuto anni prima, in cui una bambina perse la vita. Rintracciando la telefonata, Briscoe e Curtis risalgono alla famiglia della prima moglie del padre della vittima, e in particolare al fratellastro della bambina, la cui voce \u00e8 incompatibile con quella incisa sul nastro. Mentre si prepara il processo, McCoy e la Ross fronteggiano il nonno del bambino, un vecchio amico di Schiff che cerca di fare pressioni perch\u00e9 il caso venga insabbiato. McCoy scopre che il ragazzo ha dei problemi psichici, e lui e la Ross sono sopraffatti, in quanto il legale del ragazzo non aveva invocato l'infermit\u00e0 mentale, che gli avrebbe evitato la prigione.\nUn barbaro rituale.\nTrama.\nBriscoe e Curtis indagano sull'omicidio di un arabo, che \u00e8 stato trovato dietro a un deposito. I detective rintracciano un uomo misterioso arrivato dall'Egitto a New York, il quale doveva incontrarsi con la vittima. Il visitatore afferma di essere un cardiologo chiamato dalla vittima per ragioni mediche; e la versione viene confermata dalla famiglia della vittima: la sorella e la figlia di lei, sposata con un americano il quale, sembra essere sospettato dell'omicidio, ma Briscoe e Curtis scoprono che il medico \u00e8 in realt\u00e0 un ginecologo, il suo movente \u00e8 chiaro: voleva impedire che la famiglia della moglie obbligasse la figlia a subire una clitoridectomia. La delicatezza della questione porta McCoy e la Ross a condurre due processi paralleli. McCoy decide di incriminare il padre, convinto che le sue intenzioni non giustifichino un omicidio.\nGuida in stato di ebbrezza.\nTrama.\nBriscoe e Curtis indagano su un pirata della strada che ha coinvolto e ucciso tre persone, e individuano un sospetto, un uomo che si era messo al volante ubriaco. Quando il caso passa in mano alla procura, McCoy ricorda la pena inflitta all'uomo che ha investito e ucciso involontariamente la Kincaid, la sua assistente precedente, ma cerca di aggravare la posizione dell'imputato, ignorando le dichiarazioni di un hostess di volo che poche ore prima dell'incidente lo aveva visto bere superalcolici, e convincendo la compagnia aerea per farsi dare un incarico fuori da New York per rifiutare la deposizione in aula. In tutto ci\u00f2, McCoy \u00e8 aiutato dal giudice, perch\u00e9 vuole candidarsi alle elezioni come procuratore distrettuale e vuole infliggere all'imputato una pena leggera.\nIl consulente.\nTrama.\nBriscoe e Curtis indagano sulla sparatoria a un ristorante dove un uomo viene ucciso e un altro viene ferito. In un primo momento sembrava che il bersaglio sembra essere una terza persona, ma in realt\u00e0 il bersaglio era l'uomo ferito, uno psicologo che aveva elaborato una teoria singolare cio\u00e8 quella di escludere la responsabilit\u00e0 dei sospettati dei crimini commessi. Briscoe e Curtis sospettano di una donna, presente al ristorante mentre \u00e8 stata commessa la sparatoria che \u00e8 in realt\u00e0 la figlia di un uomo condannato per omicidio, e nel cui processo la vittima aveva prestato in favore della difesa la propria consulenza. McCoy riesce a dimostrare l'infondatezza facendo riferimento proprio alla testimonianza resa dal consulente nel processo del padre della donna.\nLibera scelta.\nTrama.\nBriscoe e Curtis indagano sull'omicidio di una giovane assistente sociale, ma scoprono che la donna celava delle possibili perversioni sessuali, e che uno degli uomini che frequentava potrebbe essere un serial killer. L'uomo viene individuato e arrestato; McCoy e la Ross affronteranno un agguerrito avvocato difensore, un professore di Harvard che tenta di scagionare il suo cliente tramite argomentazioni insolite, afferma infatti che la causa principale del suo comportamento \u00e8 la cattiva influenza della violenza mostrata nei programmi tv.\nLa vittima perfetta.\nTrama.\nBriscoe e Curtis indagano sull'aggressione a un uomo, ma non impiegano molto a trovare i responsabili, due fratelli che giustificano il gesto affermando che la vittima aveva violentato la loro sorella schizofrenica, ricoverata nella clinica dove l'uomo lavorava come inserviente. I detective scoprono che l'uomo era stato accusato di aver abusato sessualmente di un'altra ragazza, che era rimasta incinta, in un altro ospedale. Questo caso diventa l'unico di cui McCoy non si occupa allorch\u00e9 la ragazza schizofrenica confessa di non essere stata violentata, ma di aver avuto una relazione con un altro paziente nell'ospedale.\nFaccia a faccia.\nTrama.\nBriscoe e Curtis indagano sull'omicidio di un uomo proveniente dal Montana. Prima pensano ad un regolamento di conti tra mafiosi, ma, in realt\u00e0 scoprono che \u00e8 un pentito di mafia che usufruiva del programma protezione testimoni e che stava scrivendo un libro sulla sua vita. L'uomo doveva testimoniare contro un boss rivale dei Masucci, cos\u00ec l'uomo viene processato ma per evitare la condanna finge una totale mancanza di lucidit\u00e0, che secondo il suo avvocato non gli consentirebbe di difendersi adeguatamente.\nUn divorzio difficile.\nTrama.\nBriscoe e Curtis indagano sull'omicidio di una dottoressa esperta in problemi di coppia, ma scoprono che \u00e8 un esponente della Curia nei casi di richiesta di annullamento dei matrimoni celebrati con rito cattolico. In questa sua veste, la vittima si era scontrata con una donna il cui ex marito aveva chiesto l'annullamento per potersi risposare in chiesa. McCoy e la Ross la incriminano per omicidio, e a quel punto diviene fondamentale il ruolo dell'avvocatessa che la assisteva nel divorzio.\nIl contagio.\nTrama.\nBriscoe e Curtis indagano sull'omicidio di una ragazza avvenuto in casa sua durante un festino organizzato da lei stessa e approfittando dell'assenza dei genitori. Il caso si rivela difficile per i due detective: uno dei suoi amici confessa di averla colpita accidentalmente con un'arma introdotta da un altro ospite, ma Briscoe e Curtis scoprono che la ragazza \u00e8 gravemente malata di AIDS e quando le altre persone confermano di essere state infettate dalla stessa persona, i detective arrestano il ragazzo. McCoy e la Ross, per ottenere l'incriminazione dovranno produrre come prova che dimostra che il ragazzo ha l'AIDS, e ci\u00f2 \u00e8 contrario al diritto alla privacy garantito dalla Costituzione. Nel frattempo, Schiff si scontra con la comunit\u00e0 gay, chiedendogli di ritirare l'incriminazione minacciandolo di non supportare le elezioni. \nL'agguato.\nTrama.\nBriscoe e Curtis indagano sul tentato omicidio di una donna spinta dalle scale della sua abitazione. Cercano un misterioso ammiratore che la ossessionava con e-mail e telefonate. L'uomo viene individuato e arrestato, ma una serie di incongruenze portano i detective a ritenere che la donna avesse simulato l'aggressione per far proseguire le indagini e far arrestare lo stalker. Ma quando la donna viene trovata uccisa, il presunto aggressore viene individuato e arrestato. Una prova a suo carico, cio\u00e8 una telefonata di aiuto della vittima viene esclusa dal giudice, in seguito alla precedente simulazione di reato e anche l'accusa della donna \u00e8 inammissibile. A quel punto, Briscoe testimonia e afferma che l'accusa del tentato omicidio era effettivamente fondata, e che viene ignorata per un errore della polizia.\nScomparsi.\nTrama.\nBriscoe e Curtis indagano sulla scomparsa di due coniugi e sui loro rapporti conflittuali con l'amministratore del condominio in cui vivevano, ma la pista diventa sbagliata, quando l'amministratore scompare. I detective scoprono che in realt\u00e0 il condominio era stato oggetto di un'operazione di ristrutturazione e riqualificazione, la quale aveva portato allo sfratto molti inquilini e all'aumento vertiginoso del prezzo degli appartamenti, e che questo aveva suscitato le proteste di un gruppo degli abitanti del quartiere. Dopo che uno degli oppositori rivendica il rapimento con una lettera anonima spedita ad un giornale, un uomo si rivolge a Briscoe e Curtis, ritenendo suo fratello l'autore della lettera. Quando gli ostaggi vengono trovati uccisi, la Ross si trova in una situazione complicata quando l'uomo rifiuta di dichiararsi infermo di mente e il fratello l'accusa di non aver tenuto fede alla parola data.\nUn fardello troppo pesante.\nTrama.\nBriscoe e Curtis indagano sulla strana morte di un ragazzo tetraplegico apparentemente per cause non naturali, i due ipotizzano che un membro della famiglia lo abbia soffocato, ma scoprono che la morte \u00e8 dovuta all'avvelenamento da cicuta, e sospettano del medico che lo aveva in cura. L'uomo, che aveva gi\u00e0 altre volte posto fine alla vita di molti malati terminali senza venire mai condannato, si difende in giudizio affermando di aver realizzato la volont\u00e0 del ragazzo. Dopo aver terminato il processo, McCoy e la Ross scoprono una verit\u00e0 sconcertante.\nUna cattiva ragazza.\nTrama.\nBriscoe e Curtis indagano sull'omicidio di una poliziotta, avvenuta in un parco trovata accanto ad un uomo ferito a colpi di pistola. I due ritengono che il colpevole sia l'uomo ferito, ma in realt\u00e0 \u00e8 stata una donna con dei problemi di tossicodipendenza, che viene subito arrestata. Durante il processo, per\u00f2, la ragazza durante la testimonianza, confessa l'omicidio. La ragazza viene condannata a morte, cosa che provoca l'insorgere delle associazioni contro la pena capitale e quelle di ispirazione cristiana perch\u00e9 la giovane che nel frattempo ha cambiato vita e ha scoperto la religione durante i sei mesi trascorsi nel braccio della morte. Intanto, Cathy, la figlia di Briscoe viene arrestata per aver sottratto dei medicinali nell'ospedale dove lavora, per il compagno che \u00e8 uno spacciatore.\nValerie.\nTrama.\nBriscoe e Curtis indagano su una sparatoria avvenuta davanti alla scuola, e i sospetti cadono su tre studenti che erano sospesi per aver avuto relazioni sessuali con alcune delle loro coetanee nei locali della scuola. Briscoe e Curtis sospettano anche di una studentessa, perch\u00e9 sua sorella, che ha problemi di ritardo mentale, era stata una delle tre preferite. McCoy e la Ross processano i tre ragazzi per stupro, e convincono la giuria le loro ragioni, ma il giudice, ribalta il verdetto. Intanto, Briscoe assiste la figlia Cathy che testimonia al processo contro il suo ex fidanzato, ma la ragazza viene uccisa.\nTabloid.\nTrama.\nBriscoe e Curtis indagano sull'omicidio stradale di una professoressa universitaria molto in vista, da poco nominata giudice della Corte d'Appello, e poi moglie di un avvocato. La donna era uno degli obiettivi pi\u00f9 ambiti del tabloid, e soprattutto di un giornalista alla perenne ricerca di uno scoop, che la inseguiva ovunque. Non \u00e8 quindi difficile, per Briscoe e Curtis, capire che proprio a causa di un diverbio con questo giornalista la donna aveva attraversato la strada senza prestare attenzione, finendo investita. L'uomo patteggia la pena lieve per molestie, ma a sua volta, viene trovato morto assassinato. A questo punto, il marito della donna diventa il principale sospettato, ma il suo avvocato gioca bene le sue carte, dipingendolo come una vittima dell'accanimento dei paparazzi e giornalisti. Durante la vicenda ognuno ha le sue questioni da affrontare: Briscoe cerca di superare la morte della figlia, Schiff che si sta preparando per le prossime elezioni come procuratore distrettuale e la Ross, in procinto di sposarsi un'altra volta, deve fronteggiare la richiesta di affidamento da parte del suo ex marito.\nIl mostro.\nTrama.\nBriscoe e Curtis indagano su una bambina trovata in fin di vita, dopo essere stata malmenata e violentata da un pedofilo. Infatti l'uomo confessa, ma ottenuta la confessione, McCoy scopre che non \u00e8 lui il responsabile. Nel frattempo, la Van Buren, Schiff e McCoy rischiano di perdere il lavoro; la Van Buren viene invitata a dimettersi, Schiff rischia di perdere le elezioni mentre McCoy viene convocato davanti alla commissione disciplinare. Invece Briscoe \u00e8 in contatto con la polizia, per indagare sulla morte della figlia Cathy."}
{"id": "2001623", "revid": "122571382", "url": "https://it.wikipedia.org/wiki?curid=2001623", "title": "Episodi di Law &amp; Order - I due volti della giustizia (nona stagione)", "text": "La nona stagione della serie televisiva Law &amp; Order - I due volti della giustizia formata da 24 episodi viene trasmessa sul canale statunitense NBC dal 23 settembre 1998 al 26 maggio 1999 per un finale di due ore. Invece in Italia viene trasmessa su Rai 2 dal 20 ottobre al 19 novembre 2001.\nBambini in vendita.\nTrama.\nBriscoe e Curtis indagano sulla strana morte di una bambina data in adozione. Inizialmente sospettano del fratellino adottivo, che infatti confessa di aver colpito ripetutamente la sorellina alla testa. Ma dall'autopsia emerge che la bambina, quando il fratellino le aveva sbattuto la testa, era gi\u00e0 morta per una malattia per cui i genitori adottivi erano all'oscuro di tutto. I detective risalgono ai veri genitori della bambina, che l'avevano rifiutata, nonch\u00e9 al medico che aveva taciuto le sue condizioni di salute per favorirne l'adozione. Ma McCoy (nel frattempo scagionato dalla commissione disciplinare) e la sua nuova assistente Abbie Carmichael sono in contrasto chi tra loro sia maggiormente responsabile del crimine.\nOmert\u00e0.\nTrama.\nBriscoe e Curtis indagano sull'omicidio di un uomo di colore, dovuto ad un pestaggio e sospettano di tre poliziotti bianchi tutti razzisti. Il caso viene reclamato dalla procura federale e, per non perderlo, McCoy si mette contro Schiff. E per la Carmichael \u00e8 la prima sentenza di morte; infatti due dei tre poliziotti razzisti vengono condannati alla pena capitale.\nL'esca.\nTrama.\nBriscoe e Curtis indagano sull'aggressione di un ragazzo, derubato e lasciato per strada. La vittima afferma di essere stato aggredito da due giovani di colore, ma i detective non gli credono, poco dopo, la sua ragazza viene trovata morta. Il ragazzo aggredito, \u00e8 in realt\u00e0 un informatore di un poliziotto poco scrupoloso, che lo ha usato come esca per catturare uno spacciatore di droga. McCoy incrimina il poliziotto, per farlo usa la testimonianza di Briscoe.\nLa fuga.\nTrama.\nBriscoe e Curtis indagano sulla strana morte di un bambino, probabilmente ucciso per un'iniezione di un potente batterio. I due, inizialmente sospettano di un attacco terroristico; poi gli indizi portano ad un palazzo dove vive una collega del padre del bambino. Briscoe e Curtis scoprono che tra i due colleghi c'era stata una relazione extraconiugale e che avevano truffato la compagnia di assicurazioni per cui lavoravano. L'uomo diviene il principale sospettato dell'omicidio del figlio, ma McCoy e la Carmichael non riescono ad individuare il possibile movente, ma temono che l'uomo stia tentando una fuga senza possibilit\u00e0 di ritorno.\nSerial killer.\nTrama.\nBriscoe e Curtis indagano sull'omicidio di un postino e del tentato omicidio di una donna trovata in gravissime condizioni nel suo appartamento e capiscono che si tratti di un serial killer. L'uomo viene arrestato, e per evitare la pena di morte confessa di aver commesso degli altri omicidi. McCoy e Carmichael si trovano per\u00f2 in una situazione complicata, quando capiscono che il serial killer in custodia non ha ucciso il postino e aggredito la donna, e si ingegnano per far passare il resto della sua vita dietro le sbarre, per i crimini da lui commessi.\nUna faccenda di eredit\u00e0.\nTrama.\nBriscoe e Curtis indagano sull'omicidio di una biologa e la distruzione di alcuni embrioni avvenuto in un centro di fertilit\u00e0, in seguito all'intrusione di un estraneo. I due scoprono che l'oggetto dell'omicidio sono degli embrioni distrutti, contesi tra la prima e la seconda moglie di un uomo facoltoso da poco morto precocemente. McCoy e la Carmichael scoprono in realt\u00e0 che si tratta di una questione ereditaria, perch\u00e9 l'uomo deceduto ha lasciato i suoi averi ai suoi figli, compresi quelli nati dopo la sua morte.\nLa scelta di Denny.\nTrama.\nBriscoe e Curtis indagano sull'aggressione di una donna e i sospetti si concentrano sul marito della vittima molto pi\u00f9 giovane di lei che ha anche una relazione con un'altra donna pi\u00f9 matura. McCoy scopre che in realt\u00e0 \u00e8 sua madre e che lo ha costretto a rapporti incestuosi.\nSenza scampo.\nTrama.\nBriscoe e Curtis indagano sull'omicidio di una guardia carceraria di un penitenziario femminile e scoprono un ambiente corrotto, dove le detenute subiscono delle vessazioni da parte delle guardie. La vittima dell'omicidio, in particolare, pareva avere un interesse per una delle detenute, che si trovava in prigione per droga e che a incriminarla era stata la Carmichael. La detenuta confessa di essere stata stuprata dalla vittima, ma la Carmichael crede sicuramente che stia mentendo.\nA sangue freddo.\nTrama.\nBriscoe e Curtis indagano sul duplice omicidio di un uomo e di sua figlia, i sospetti cadono sull'amica di famiglia, ma anche lei viene trovata morta assassinata. I sospetti, allora cadono sulla moglie dell'uomo ucciso, nonch\u00e9 matrigna della bambina, e scoprono che la donna potrebbe aver fatto uccidere il marito e la figliastra. Per poter ottenere una condanna, McCoy collabora con il governo canadese, che per\u00f2, risulta contrario alla pena di morte e rifiuta di fornire le prove richieste se la procura di Manhattan non rinuncer\u00e0 alla pena capitale per la donna, che \u00e8 di nazionalit\u00e0 canadese. Ma McCoy e la Carmichael non si piegano alla richiesta, e ottengono in altro modo il risultato voluto.\nOrgoglio bianco.\nTrama.\nBriscoe e Curtis indagano sul brutale omicidio di una studentessa bianca che \u00e8 stata appesa ad un albero, i sospetti si concentrano su un gruppo di giovani neonazisti di cui faceva parte anche la vittima. Anche se sono minorenni, McCoy e la Carmichael cercano di processarli come adulti, ma tentano di far condannare anche l'uomo che, con i suoi discorsi fanatici, che ha ispirato il gruppo. Briscoe apprende la notizia che l'assassino della figlia, viene trovato morto per overdose. \nSegreti di Stato.\nTrama.\nBriscoe e Curtis indagano su alcuni resti umani trovati in una macchina degli anni' 60 nel fiume Hudson, scoprono che la vittima era uno studente universitario ebreo che nel' 68 partecipava alla manifestazione del movimento conto la guerra del Vietnam, ma che in realt\u00e0 era un agente di sicurezza infiltrato tra i contestatori. I suoi vecchi amici cercano di mantenere il segreto, ma Briscoe e Curtis sospettano di uno di loro, e McCoy e la Carmichael cercano di processarlo.\nUno studente modello.\nTrama.\nBriscoe e Curtis indagano sull'omicidio di un direttore di un centro di recupero per ragazzi problematici, nonch\u00e9 il leader di un gruppo di Harlam. I sospetti cadono su un ragazzo che, grazie alla vittima, era entrato in un'universit\u00e0 prestigiosa, ma i sospetti vengono diradati su un'altra persona per evitare di screditare il centro. McCoy e la Carmichael cercano di far condannare il colpevole e, far fronte a una situazione complicata.\nCacciatori di taglie.\nTrama.\nBriscoe e Curtis indagano sull'omicidio di un uomo che aveva dei precedenti per rapina, ma si trovano a fare i conti con cacciatori di taglie privi di scrupoli: anche loro sono alla ricerca dell'assassino, o vivo o morto.\nIl caso McBride.\nTrama.\nBriscoe e Curtis indagano sull'omicidio di una donna originaria di Baltimora, ma c'\u00e8 la possibilit\u00e0 che la donna sia stata uccisa a Baltimora, e quindi i due si trovano a collaborare con i colleghi di Baltimora, e dopo aver trovato la responsabile dell'omicidio, McCoy ha difficolt\u00e0 a difendere una sua testimone, e per di pi\u00f9 un giudice che mette in discussione la sua professionalit\u00e0.\nSorella Rosa.\nTrama.\nBriscoe e Curtis indagano sulla morte di una ragazza avvenuta nella sala d'attesa del pronto soccorso, rintracciano i genitori, i quali sostengono che se n'era andata di casa. In realt\u00e0, la ragazza era iperattiva, e la madre, non riuscendo a frenarla, si era rivolta ad un ex suora, che la esorcizzasse. McCoy e la Carmichael cercano di incriminarla per omicidio.\nNegligenza criminale.\nTrama.\nBriscoe e Curtis indagano sull'aggressione di un avvocato divorzista, che portano ad indagare su un divorzio complicato e, successivamente, su uno studio medico poco professionale. I due scoprono che uno dei soci dello studio ha operato una donna con l'ausilio di una macchina sperimentale attivata da una rappresentante di una ditta fabbricante, causando la morte di una paziente. McCoy e la Carmichael cercano di capire come \u00e8 morta la donna.\nSenza via d'uscita.\nTrama.\nBriscoe e Curtis indagano sull'omicidio di un poliziotto, avvenuto mentre il suo collega si era allontanato, ma sospettano della sua compagna, anche lei poliziotto. McCoy e la Carmichael scoprono che la donna era stata maltrattata brutalmente proprio dalla vittima, e ad ucciderla non \u00e8 stata lei.\nI figli di Rebecca.\nTrama.\nBriscoe e Curtis indagano sulla brutale aggressione di una giornalista di cronaca nera, e scoprono che stava scrivendo l'articolo su un caso di omicidio avvenuto 20 anni prima. Dopo aver riaperto il caso, McCoy e la Carmichael scoprono che l'uomo condannato per omicidio era innocente, e la figlia della donna, all'epoca era minorenne, \u00e8 la responsabile dell'omicidio.\nTabula rasa.\nTrama.\nBriscoe e Curtis indagano sull'omicidio di una professoressa universitaria di filosofia, e cercano un movente per averla uccisa. I sospetti cadono ad un uomo che, aveva sottratto alla sua ex moglie, le sue due figlie e ha cambiato identit\u00e0, soggiogandole per controllarle e condizionarle. McCoy e la Carmichael lo processano.\nPer il bene pubblico.\nTrama.\nBriscoe e Curtis indagano sulla morte di un uomo d'affari, dovuto ad un infarto mentre si trovava al bar, ingerendosi uno stimolante fatale per i malati di cuore. I detective sospettano di un magnate, la cui attivit\u00e0 era messa in pericolo dall'uomo. Ma al centro della vicenda c'\u00e8, l'amante della vittima, che ha concretamente somministrato lo stimolante, mossa da una smisurata ambizione. Per salvarsi, la donna organizza un incontro con Curtis.\nSquali.\nTrama.\nBriscoe e Curtis indagano sull'omicidio di un commerciante avvenuto durante un'apparente rapina, ma scoprono che la vittima smerciava oggetti rubati e che era coinvolta una famiglia mafiosa, Infatti, sospettano proprio del figlio di un boss mafioso, nel frattempo condannato all'ergastolo. Ma per ottenere la condanna, McCoy e la Carmichael devono convincere i proprietari di un club a testimoniare, cercano di assicurare la loro incolumit\u00e0.\nDelitto al campus.\nTrama.\nBriscoe e Curtis indagano sull'omicidio di una studentessa di matematica, dovuta ad un accoltellamento nel cortile del Campus. Sono tre i sospettati: un uomo che aveva aggredito altre donne, un insegnante cui la ragazza aveva contestato un progetto, e infine un altro studente, padre del bambino che portava in grembo, anche se aveva un alibi, confermato dal suo amico.\nIngranaggio mortale.\nTrama.\nDurante una perquisizione, i poliziotti trovano un cadavere nel baule di un'auto: il conducente spara sugli agenti, ma quest'ultimi lo freddano per legittima difesa. Briscoe e Curtis credono che in questo delitto c'\u00e8 una connessione con la mafia russa e collaborano con un'esperta di politica russa, amica della Carmichael. I detective scoprono che un bambino ha visto i due killer uccidere l'uomo in un cantiere. I killer vengono presi, ma a McCoy e alla Carmichael servono la testimonianza del bambino per condannarli che per\u00f2 \u00e8 sotto choc, e per questo viene aiutato dalla Olivet, nel frattempo tornata all'insegnamento. Il bambino testimonia, ma il processo viene annullato, e la madre, rifiuta di collaborare ulteriormente, visto che il figlio \u00e8 in pessime condizioni psicologiche. Poco dopo, l'amica della Carmichael viene trovata morta, insieme alla madre del bambino, che \u00e8 sopravvissuto all'attacco. McCoy decide di far evitare la testimonianza, per non fargli subire un altro trauma e scopre che dietro a tutti questi omicidi c'\u00e8 un traffico di denaro sporco che coinvolge banche americane e russe. Nonostante il divieto di Schiff, McCoy fa arrestare tutti quelli coinvolti nella vicenda. Dopo aver risolto il caso, Curtis decide di dimettersi per stare vicino alla moglie Deborah, ammalata gravemente di sclerosi multipla."}
{"id": "2001624", "revid": "123413557", "url": "https://it.wikipedia.org/wiki?curid=2001624", "title": "Episodi di Law &amp; Order - I due volti della giustizia (decima stagione)", "text": "La decima stagione della serie televisiva Law &amp; Order - I due volti della giustizia formata da 24 episodi viene trasmessa sul canale statunitense NBC dal 22 settembre 1999 al 24 maggio 2000 per un finale di due ore. Invece in Italia viene trasmessa su Rai 2 dal 20 novembre al 13 dicembre 2001 i primi 18 episodi senza trasmettere \"Soldi sporchi\" che viene trasmesso insieme agli ultimi 5 episodi dal 13 ottobre al 20 ottobre 2003.\nArmi on line.\nTrama.\nBriscoe e il suo nuovo partner Eddie Green indagano su una strage avvenuta a Central Park. Scoprono che un uomo aveva acquistato un'arma via internet e che poi l'aveva manomessa per automatizzarla. Briscoe e Green riescono ad arrestare il colpevole. McCoy e la Carmichael tentano di incriminare la ditta che ha fabbricato l'arma che a loro parere pu\u00f2 essere modificata troppo facilmente.\nVuoto emotivo.\nTrama.\nBriscoe e Green indagano sul brutale omicidio di un bambino di 6 anni e i sospetti cadono prima su un vicino di casa e poi su due bambine. Il loro avvocato ritiene che siano incapaci di intendere e porta avanti questa difesa grazie alla testimonianza della Olivet, ex psichiatra della procura. Ma, il suo successore Skoda, ritiene che la bimba potesse diventare in futuro un serial killer, quindi McCoy crede che la bambina abbia dei problemi mentali.\nVivere o morire.\nTrama.\nBriscoe e Green indagano sull'aggressione di un giudice da poco in Corte d'appello, trovata in gravi condizioni in un parcheggio sotterraneo. Si pensa ad un furto finito male, ma dietro tutto questo ci sarebbe il marito. Intanto la moglie, che \u00e8 sotto dialisi, decide di sospendere le cure per lasciarsi morire. Per McCoy e la Carmichael ci sarebbe qualcosa che non quadra. Il marito chiede alla giudice di far testimoniare la moglie in suo favore.\nFusione d'imprese.\nTrama.\nBriscoe e Green indagano sull'omicidio della figlia di una ricca famiglia. I sospetti cadono sull'autista di un'altra ricca famiglia. Scoprono poi che il fratello \u00e8 fidanzato con la sorella della vittima, ma i due divengono anche loro sospettati di omicidio, come la madre. McCoy e la Carmichael scoprono che la vittima si drogava da poco tempo, all'insaputa della famiglia.\nAmbizione.\nTrama.\nBriscoe e Green indagano sull'omicidio di un avvocato difensore trovato in un orto collettivo. Si scopre che l'uomo stava seguendo un caso di appello presentato da un uomo condannato a morte ma, oltre al condannato, sospettano della moglie della vittima e di un uomo misterioso che forse avrebbe ucciso un uomo anni prima per incastrare il condannato. Infatti McCoy scopre che il detenuto del braccio della morte sarebbe innocente, e che sia stato incastrato dall'ambizione del procuratore che si occup\u00f2 del caso. Il caso d\u00e0 anche l'occasione a McCoy di rivedere la sua ex assistente Jamie Ross, che adesso \u00e8 un avvocato difensore, che difende gli interessi dell'uomo.\nProva illegale.\nTrama.\nBriscoe e Green indagano sull'omicidio di una donna forse dovuta a scopo di scippo. Il responsabile viene arrestato e confessa tutto a Briscoe, ma poi ritratta, mettendo in dubbio la professionalit\u00e0 del poliziotto, a cui non crede nemmeno il collega Green. McCoy e la Carmichael hanno un doppio compito: scagionare Briscoe e incriminare l'assassino e scippatore della donna.\nOssessione.\nTrama.\nBriscoe e Green indagano sul tentato omicidio di una donna avvenuta in casa e ridotta in coma. I due scoprono che la donna riteneva che sua sorella fosse stata uccisa dal suo fidanzato e che il suo corpo non \u00e8 mai stato trovato n\u00e9 a New York, n\u00e9 altrove. L'uomo infatti \u00e8 il principale sospettato, ma si professa innocente. Le prove di McCoy e la Carmichael sono contro di lui.\nSoldi sporchi.\nTrama.\nBriscoe e Green indagano sull'omicidio di un immigrato italiano avvenuto in taxi. Scoprono che era un assicuratore e che durante la guerra, aveva venduto per conto di una compagnia delle polizze sulla vita ad alcuni ebrei, senza poi pagare il loro premio dopo la morte.\nTramonto.\nTrama.\nBriscoe e Green indagano sull'omicidio di una donna ricoverata per una biopsia. Prima si pensa a un sospettato per un furto di gioielli, e poi sul marito gravemente malato di Alhzeimer. Durante il processo il suo avvocato, cita l'ottavo emendamento dove secondo lui imprigionare il marito \u00e8 una cosa disumana. Ma, McCoy crede che imprigionare l'uomo malato di Alhzeimer sia giusto.\nUn cattivo genitore.\nTrama.\nBriscoe e Green indagano sull'omicidio di un adolescente. Le indagini si concentrano su una banda di teppisti che lo perseguitava e sospettano di uno dei membri di una gang, cio\u00e8 un ragazzo ossessionato dalla violenza e appoggiato dal padre. Schiff suggerisce a McCoy di arrestare il padre che si ritiene responsabile dei cattivi comportamenti del ragazzo.\nDelitto d'amore.\nTrama.\nBriscoe e Green indagano sull'omicidio di una schizofrenica. Sospettano di un altro schizofrenico e il suo avvocato invoca l'infermit\u00e0 mentale. Ma McCoy e la Carmichael hanno dei dubbi, che si rafforzano quando l'uomo smette di assumere i farmaci per la sua malattia.\nLatte materno.\nTrama.\nBriscoe e Green indagano sulla scomparsa di una famiglia composta da madre, padre e figlio anche perch\u00e9 il loro appartamento viene trovato sporco di sangue. Quando il padre viene rintracciato, afferma che la moglie ha portato con s\u00e9 il bambino \u00e8 che il piccolo era affidato a lui. Ma quando il bambino viene trovato morto, la Carmichael crede che sia stata lei a creare ogni cosa e McCoy le affida il caso.\nEccesso di panico.\nTrama.\nBriscoe e Green indagano su una sparatoria dove viene ferita una scrittrice di gialli e ucciso il suo fiscalista. I sospetti cadono sul marito, cio\u00e8 un agente dell'FBI e amante della scrittrice. Ma, McCoy e la Carmichael scoprono che in realt\u00e0 non \u00e8 andata proprio cos\u00ec.\nUn nome che conta.\nTrama.\nLe indagini dell'Unit\u00e0 Vittime Speciali sull'omicidio di un commercialista ha una svolta: Benson e Stabler collaborano con Briscoe e Green, ma scoprono che questo omicidio \u00e8 collegato a un caso irrisolto, in cui Briscoe lavor\u00f2 con il suo ex partner, Mike Logan.\nPazzi per amore.\nTrama.\nBriscoe e Green indagano sull'omicidio di due giovani donne, e sulla scomparsa di un'altra donna, che per\u00f2 viene trovata in stato di shock. I sospetti cadono sul fidanzato, ma lei lo difende. McCoy e la Carmichael scoprono che la verit\u00e0 \u00e8 pi\u00f9 inquietante di quanto sembra.\nAzioni pericolose.\nTrama.\nBriscoe e Green indagano sull'omicidio di un broker. Scoprono che la compagnia in cui lavorava \u00e8 implicata in affari poco puliti e che le vittime dei loro raggiri sono dei mafiosi. McCoy, Carmichael e Schiff si trovano di fronte ad un problema morale, in un caso in cui \u00e8 difficile distinguere i criminali dalle vittime.\nNero, bianco e blu.\nTrama.\nBriscoe e Green indagano sull'omicidio di un ragazzo ad Harlem. I responsabili credevano di avere a che fare con un agente di polizia, perch\u00e9 la vittima era appena scesa da un'auto della polizia. Gli agenti sono accusati di negligenza, per aver lasciato il ragazzo in una zona pericolosa, oltre a McCoy e alla Carmichael, anche il sindaco e la procura federale fanno pressioni per condannare i responsabili.\nSete di potere.\nTrama.\nBriscoe e Green indagano sull'esplosione di un elicottero che ha portato alla morte di sei persone e la bomba viene trovata in una valigia di uno dei passeggeri. Una delle vittime con la moglie seguivano dei seminari per ottenere potere e successo. I sospetti cadono sui coniugi che tengono questi corsi, ma il movente sembra labile, in seguito si scopre che la vittima aveva una relazione extraconiugale con la moglie di un costruttore edile.\nLa resa di Dorothy.\nTrama.\nBriscoe e Green indagano sull'omicidio di un'insegnante trovata nel baule di un'auto. La donna aveva una relazione con un suo studente e il marito diviene sospettato dell'omicidio. Ma \u00e8 coinvolto anche suo padre, uno psicologo specializzato in terapia di coppia, secondo il quale il modo migliore per far funzionare un matrimonio \u00e8 che la moglie sia sottomessa al marito. L'uomo afferma che la nuora sia era suicidata, simulandone l'omicidio, McCoy crede che l'uomo l'abbia spinta a suicidarsi: per\u00f2 il suocero confessa l'omicidio.\nLa donna perfetta.\nTrama.\nBriscoe e Green indagano sull'omicidio di un'insegnante d'arte, che aiutava degli artisti sconosciuti e che viene trovata con le mani troncate. I sospetti si concentrano su un uomo che non apprezzava uno dei pittori protetti dalla donna, il quale era solito raffigurare donne mutilate. Il suo avvocato invoca lo stato di coscienza dovuto all'ossessione per il dipinto violento, anche se McCoy non crede alla cosa.\nConversazioni in chat.\nTrama.\nBriscoe e Green indagano sull'omicidio di una proprietaria di un locale per ragazze orientali tenute quasi in schiavit\u00f9, che viene ricollegato alle minacce subite da lei in via internet. I sospetti cadono prima sul ragazzo con cui la donna chattava online, poi sul padre di quest'ultimo. Ma la reputazione della vittima non giova a McCoy e alla Carmichael.\nUn uomo innamorato.\nTrama.\nBriscoe e Green indagano sull'omicidio di una studentessa che conduceva una doppia vita e sospettano subito di molte persone tra cui: il proprietario di un night club, una pornostar e due spacciatori. Il collegamento tra queste persone e la vittima \u00e8 costituita da una fuga di notizie su alcune azioni molto fruttuose. Ma per McCoy e la Carmichael sar\u00e0 difficile districare la matassa.\nDose letale.\nTrama.\nBriscoe e Green indagano su una donna dell'alta societ\u00e0 trovata in coma dal marito. I detective sospettano, in un primo momento, di eutanasia ma in realt\u00e0 si scopre un gioco di dominazione tra il marito e la moglie, portato avanti a dosi di insulina, e come se non bastasse tra i sospetti ci va di mezzo anche la figlia che aveva un ottimo motivo per ucciderla.\nDiritto indiscutibile.\nTrama.\nBriscoe e Green indagano sull'omicidio di un anziano signore. Scoprono che la vittima indagava su un ufficiale appena morto, che sospettava essere coinvolto dell'omicidio del figlio in Cile, durante la guerra civile. Uno degli inquilini del palazzo, nonch\u00e9 figlio dell'ufficiale, ammette la propria responsabilit\u00e0 dell'omicidio. McCoy vuole incriminare per l'omicidio del figlio della vittima un colonnello cileno, adesso senatore, responsabile dei crimini di guerra, in cura a New York."}
{"id": "2001625", "revid": "122423385", "url": "https://it.wikipedia.org/wiki?curid=2001625", "title": "Episodi di Law &amp; Order - I due volti della giustizia (undicesima stagione)", "text": "L'undicesima stagione della serie televisiva Law &amp; Order - I due volti della giustizia formata da 24 episodi viene trasmessa sul canale statunitense NBC dal 18 ottobre 2000 al 23 maggio 2001 per un finale di due ore. Invece in Italia viene trasmessa su Rai 2 dal 21 ottobre al 20 novembre 2003.\nIncendio doloso.\nTrama.\nBriscoe e Green indagano su un incendio in un condominio dove ha perso la vita un bambino autistico. I detective sospettano inizialmente del proprietario del negozio, poi del bambino stesso e infine della madre.\nRaptus.\nTrama.\nBriscoe e Green indagano sull'omicidio di una donna trovata su una piattaforma della metropolitana e individuano subito il responsabile, un uomo con grossi problemi comportamentali che confessa subito il crimine. Ma scoprono che l'uomo era stato rilasciato dalla prigione il giorno del delitto e che la clinica della prigione, gestita da una societ\u00e0 privata, aveva ignorato le sue condizioni per motivi di tornaconto economico.\nIl dubbio.\nTrama.\nBriscoe e Green indagano sull'omicidio di una violinista e del furto del suo famoso violino subito ritrovato. I sospetti cadono subito sul direttore d'orchestra con cui la donna suonava, che aveva una relazione con lei ed era infastidito dal fatto che la vittima volesse lasciare lui e l'orchestra per intraprendere una carriera solista. Per\u00f2 la moglie lo protegge e il giudice assegnato al processo cerca di tutelare uno dei cittadini pi\u00f9 illustri di New York. McCoy e la Carmichael invece non sono convinti.\nLicenza di uccidere.\nTrama.\nBriscoe e Green indagano sull'omicidio di un detenuto avvenuto in prigione. L'uomo stava scontando la pena per traffico di droga. Inizialmente si pensa a un regolamento di conti tra detenuti, ma i detective scoprono invece che la fidanzata di una delle guardie era stata stuprata dalla vittima. I sospetti si concentrano proprio sulla guardia, ma i colleghi non apprezzano molto il lavoro di McCoy e Carmichael. Invece al processo lo stesso McCoy fa i conti con la pessima reputazione della vittima e con quella immacolata dell'imputato, che si considera un eroe.\nLa legge del ritorno.\nTrama.\nBriscoe e Green indagano sull'omicidio di un proprietario di capi in pelle e sospettano del figlio del socio della vittima, un cocainomane che spesso sottraeva i capi dal negozio del padre. McCoy e la Carmichael scoprono che il ragazzo \u00e8 ebreo, e conoscendo la sua posizione si sottrae all'arresto rifugiandosi in Israele, dove una legge limita l'estradizione degli abitanti verso altri stati, per impedire di processare in America molti ebrei. McCoy e la Carmichael non esitano a farlo processare in America, grazie a un cavillo \"religioso\".\nPantere nere.\nTrama.\nBriscoe e Green indagano sull'omicidio di un poliziotto avvenuto sul pianerottolo di un appartamento. Si indaga sulla proprietaria di quello stabile da cui il colpo \u00e8 stato sparato, risalendo a un uomo di colore che apparteneva a un gruppo che si batteva per i diritti degli afroamericani e che incitava alla violenza contro i poliziotti. L'uomo ha svolto attivit\u00e0 meritorie, essendo considerato una sorta di \"Robin Hood\" e il processo contro di lui viene condizionato da McCoy (che vuole farlo condannare alla pena di morte) e dalla simpatia della giuria nei suoi confronti.\nUn caso irrisolto.\nTrama.\nBriscoe e Green riaprono un caso irrisolto di 20 anni, in cui una liceale venne trovata morta e il principale sospettato era stato scagionato grazie all'alibi della moglie. Le indagini si concentrano sul rampollo di una famiglia potente su cui 20 anni prima, la polizia non aveva indagato. Uno dei poliziotti che aveva indagato sul caso \u00e8 un amico di Briscoe, nonch\u00e9 suo ex addestratore.\nEccesso di rabbia.\nTrama.\nBriscoe e Green indagano sull'omicidio di un allenatore di una squadra di hockey su ghiaccio, sospettando in un primo momento su uno dei suoi giocatori, risentito con l'allenatore perch\u00e9 lo faceva giocare poco; poi sul padre, un uomo aggressivo e carico d'ira. L'uomo viene difeso da un legale che chiede l'infermit\u00e0 mentale dovuta a una \"rabbia da tifoso\".\nAssoluzione.\nTrama.\nBriscoe e Green indagano sull'omicidio di quattro persone avvenuto in una gioielleria. I sospetti cadono sul fidanzato di una delle vittime che ha sulle spalle una serie di reati e alcune fidanzate sparite misteriosamente, ed \u00e8 una persona abituata a realizzare i propri scopi usando il suo fascino sulle donne che conosce. McCoy e la Carmichael se ne accorgono quando l'uomo flirta apertamente con uno delle giurate per difendersi da solo. McCoy e la Carmichael non riescono a condannarlo (anche se era prevista la pena di morte per l'uomo) perch\u00e9 l'uomo viene ucciso per autodifesa dalla giurata del processo, dopo che il processo era stato annullato.\nMorte di un biologo.\nTrama.\nBriscoe e Green indagano sull'omicidio di un biologo occupato in esperimenti su primati, ucciso da una delle scimmie lasciata libera, mentre le altre scimmie vengono sottratte dal laboratorio. Sospettano di un gruppo di ecologisti che protestavano contro l'uso degli animali negli esperimenti del laboratorio, e, in particolare, su un ragazzo che abbia dei sentimenti pi\u00f9 radicali. McCoy e la Carmichael lo processano per furto e omicidio colposo.\nDelitto nel parco.\nTrama.\nBriscoe e Green indagano sull'omicidio di una donna avvenuta a Central Park, i sospetti si dividono tra un gruppo di ragazzi portoricani protagonisti di episodi di violenza nello stesso giorno, il marito della vittima e un amico di lui. McCoy incrimina i ragazzi portoricani per omicidio, ma il colpevole sembra un altro portoricano di origini brasiliane, la Lewin invece reagisce al primo errore della sua carriera da procuratore capo.\nUn giovane crudele.\nTrama.\nBriscoe e Green indagano sul brutale omicidio di un proprietario di un ristorante cinese, trovato nel seminterrato di un condominio. I sospetti cadono subito su alcuni ragazzi che usano quell'appartamento, affittato da uno di loro uno dei quali gi\u00e0 maggiorenne, McCoy e la Lewin discutono perch\u00e9 il ragazzo meriterebbe la pena di morte.\nFobia.\nTrama.\nBriscoe e Green indagano sul rapimento di un bambino adottato da una coppia gay e sull'omicidio di uno dei due padri. I sospetti cadono subito sulla madre naturale del bambino, che lo aveva dato in adozione perch\u00e9 drogata ma che, dopo essersi disintossicata, voleva riprenderselo. Ma \u00e8 coinvolto il padre del bambino, che per questioni burocratiche \u00e8 l'unico che poteva contestare l'adozione del figlio. McCoy e la Carmichael cercano di dimostrare che l'omicidio non \u00e8 solo la conseguenza di una discussione finita male, ma \u00e8 dovuto alla fobia dell'uomo nei confronti dell'uomo gay.\nUna partita persa.\nTrama.\nBriscoe e Green indagano sull'omicidio di una donna incinta, trovata nel bagagliaio di un'auto rubata. Dopo aver risolto il furto d'auto, i due sospettano di una nota stella del basket e del suo amico, a cui la vittima concedeva prestiti mentre l'amico faceva da prestanome, invece McCoy crede che a ucciderla sia stato il giocatore di basket, che usava i soldi per la droga e che era il padre del bambino che la vittima aspettava.\nUn episodio molto speciale.\nTrama.\nBriscoe e Green indagano sull'omicidio di uno dei partecipanti di un reality show, in cui sette ragazzi vengono filmati nello stesso appartamento. I detective scoprono che la morte \u00e8 stata accidentale in seguito a una lite tra la vittima e un altro concorrente del programma. McCoy scopre che la vittima era stata incaricata dalla produzione del reality di causare una lite con l'amico, facendo aumentare gli ascolti e decide di incriminare il vicepresidente del network.\nUna condanna ingiusta.\nTrama.\nBriscoe e Green indagano sull'omicidio di una giovane donna, i sospetti cadono su uno spacciatore di droga. Interrogando un suo conoscente, scoprono che lo spacciatore, due anni prima uccise un buttafuori di una discoteca nel Bronx. Per quell'omicidio, l'uomo era stato condannato dopo un processo regolare, e il procuratore di quel distretto, non ha nessuna intenzione di riaprire il caso. Allora McCoy, per evitare che un innocente passi il resto della sua vita in prigione, fa un accordo col vero colpevole.\nLa donna del fiume.\nTrama.\nBriscoe e Green indagano sull'omicidio di una giovane vice procuratore, la cui morte viene messa prima in relazione a un possibile rapimento, poi ai casi che stava seguendo. Scoprono una pista passionale cercando l'uomo con cui aveva una relazione e i detective scoprono che era il capo della donna nonch\u00e9 vice procuratore della sezione penale e anche amico di McCoy.\nDuplice omicidio.\nTrama.\nBriscoe e Green indagano sul duplice omicidio di una coppia di coniugi, scoprendo che sono connessi a un traffico di droga e risalendo cos\u00ec alla moglie di un maggiore dell'esercito dislocato in Colombia. La donna, approfittando della sua posizione, trasportava droga per portarla negli Stati Uniti per conto di un conoscente. McCoy fa un accordo con la donna per testimoniare contro il capo dei trafficanti.\nUna vita senza valore.\nTrama.\nBriscoe e Green indagano sulla strana morte di un immigrato clandestino, la Rodgers ricollega il decesso a un innocuo \"colpo di frusta\" subito dall'uomo poco tempo prima. A partire da questo incidente i detective capiscono che l'immigrato era stato truffato da due avvocati, da un medico e da un autotrasportatore che, con l'aiuto di immigrati con poco da perdere, simulavano dei piccoli incidenti per truffare le assicurazioni. McCoy e la Carmichael li incriminano non solo per omicidio, ma anche per truffa aggravata.\nAlla ricerca del padre.\nTrama.\nBriscoe e Green indagano sull'omicidio di un giovane studente, ma sospettano subito di una misteriosa ragazza cresciuta con la convinzione che il padre della ragazza, un uomo ricco e potente, fosse il suo vero suo padre, cio\u00e8 l'ex amante della madre. La ragazza, esasperata dai continui rifiuti del suo presunto padre, aveva organizzato nei suoi confronti un'estorsione.\nAmore fraterno.\nTrama.\nBriscoe e Green indagano sull'omicidio di un commerciante di medicinali, i sospetti si concentrano su un gangster che era in affari con la vittima e che viene identificato da un tassista vicino al luogo del delitto. Scoprono che la nipote del gangster era stata uccisa per un'overdose qualche giorno prima. Le indagini sono complicate perch\u00e9 l'uomo \u00e8 protetto dall'FBI, infatti era diventato un informatore. Come se non bastasse, Briscoe e Green notano che lui e suo fratello, padre della ragazza morta e rispettabile professore universitario, si assomigliano come due gocce d'acqua. McCoy sospetta che il gangster stia coprendo il fratello.\nMassacro a scuola.\nTrama.\nBriscoe e Green indagano sulla sparatoria in una scuola, dove perdono la vita quattro studenti. I detective individuano subito il responsabile, un sedicenne originario della Virginia che si era vendicato per i soprusi subiti dai suoi compagni e coetanei. Il suo legale nonch\u00e9 ex assistente di McCoy, Jamie Ross, invoca l'infermit\u00e0 mentale per far evitare o l'ergastolo o la pena di morte, ma il suo ex capo McCoy potrebbe chiedere di farlo condannare a 25 anni, grazie alla testimonianza del padre.\nTerribile giudice.\nTrama.\nBriscoe e Green indagano sull'agguato a una giudice, scampata per miracolo mentre stava entrando in un tribunale, da parte di un killer ucciso dalla sua guardia del corpo. I detective scoprono che \u00e8 un giudice rigoroso fino all'eccesso, con molti nemici, tra cui un uomo che \u00e8 finito in prigione per frode, e che la donna non aveva accettato un patteggiamento per quest'ultimo.\nScambio di persona.\nTrama.\nBriscoe e Green indagano sull'omicidio di una donna, avvenuta in un parcheggio, ma i motivi dell'omicidio risultano piuttosto oscuri, finch\u00e9 i detective non notano che una giornalista si serve dello stesso parcheggio e che ha una macchina identica a quella della vittima. Tra le sue inchieste, c'\u00e8 un servizio su alcune irregolarit\u00e0 nelle elezioni di una senatrice. Per McCoy e la Carmichael (al suo ultimo caso prima di aver accettato un incarico per lavorare in una task force per i crimini violenti) per\u00f2, c'\u00e8 qualcosa che non quadra, per il rispetto di cui gode la senatrice e perch\u00e9 la giornalista si rifiuta di rivelare le sue fonti."}
{"id": "2001626", "revid": "547034", "url": "https://it.wikipedia.org/wiki?curid=2001626", "title": "Episodi di Law &amp; Order - I due volti della giustizia (dodicesima stagione)", "text": "La dodicesima stagione della serie televisiva Law &amp; Order - I due volti della giustizia formata da 24 episodi viene trasmessa sul canale statunitense NBC dal 26 settembre 2001 al 22 maggio 2002. Invece in Italia viene trasmessa su Rai 2 i primi 21 episodi dal 31 agosto al 24 settembre 2004 e gli ultimi 3 episodi dal 23 gennaio al 25 gennaio 2007.\nUn cane feroce.\nTrama.\nBriscoe e Green indagano sull'omicidio di una donna e del suo cagnolino sbranati da un cane. I sospetti cadono su una societ\u00e0 che allenava cani per dei combattimenti clandestini, cio\u00e8 pitbull e rottweiler, per\u00f2 i detective risalgono al cane e ai proprietari. McCoy con la sua nuova assistente Serena Southerlyn, dovranno dimostrare che i proprietari erano a conoscenza della pericolosit\u00e0 del cane.\nUna medaglia da restituire.\nTrama.\nBriscoe e Green indagano sull'omicidio di un valoroso ex soldato che aveva combattuto la guerra dei Vietnam e che per questo aveva ricevuto riconoscimenti e medaglie, i due cominciano a indagare sul campo di battaglia di pi\u00f9 di 30 anni prima. I detective scoprono che in Vietnam era stato distrutto un villaggio in cui erano morti donne e bambini, e la vittima che era rimasta sconvolta, voleva restituire la medaglia e rendere pubblico l'accaduto, nonostante il parere contrario di alcuni suoi ex commilitoni.\nLa vedova nera.\nTrama.\nBriscoe e Green indagano sull'omicidio di un uomo uscito di prigione per omicidio, infatti lui e i suoi complici svaligiarono un negozio causando la morte del titolare. I sospetti dei detective si concentrano sulla vedova del proprietario del negozio, che viene accusata di aver fatto uccidere il marito e il killer che la ricattava. Dopo essere stata assolta, la vedova, nella sua barca, ammette alla figlia di aver commesso due omicidi, peccato che la figlia sia persuasa da Briscoe, Green e McCoy a far incriminare la madre per aver ordinato l'omicidio del marito.\nDiamanti insanguinati.\nTrama.\nBriscoe e Green indagano su una sparatoria dove perdono la vita due persone e dove viene sequestrato un uomo che, poco dopo viene ucciso. I detective scoprono che dietro questi crimini ci sono di mezzo alcuni preziosissimi diamanti provenienti dalla Sierra Leone e poi \"dimenticati\" in una cassetta di sicurezza; essi sono stati oggetto di un furto architettato dal direttore della banca e da un trafficante di diamanti, a sua volta ucciso da un commando di militari della Sierra Leone.\nQuartieri alti.\nTrama.\nBriscoe e Green indagano sull'omicidio di un'anziana signora e sospettano della sua padrona di casa, cio\u00e8 una nota sarta che voleva vendere l'edificio di sua propriet\u00e0 e che aveva con la vittima piccoli screzi da decenni. Poi McCoy scopre che il comproprietario dell'immobile \u00e8 anche il fratello della sarta, che non parla con lei da 26 anni perch\u00e9 era stato amante della vittima. In questo intrigo, McCoy e la Southerlyn cercano di scoprire chi dei due \u00e8 il colpevole del delitto.\nA caccia di celebrit\u00e0.\nTrama.\nBriscoe e Green indagano sull'omicidio della moglie di una nota rockstar sul viale del tramonto e scoprono che l'insicurezza della donna la spingeva a tutti i costi a gravitare nell'orbita di personaggi pi\u00f9 o meno famosi. I sospetti di Briscoe e Green cadono sul marito, da cui la donna stava divorziando.\nImpronte digitali.\nTrama.\nBriscoe e Green indagano sull'omicidio di un uomo con precedenti per droga e individuano il responsabile cio\u00e8 il fratello di un uomo che sta scontando l'ergastolo per omicidio. Egli confessa di aver ucciso la vittima per legittima difesa e anche l'omicidio in cui era stato condannato il fratello e di un altro uomo morto in prigione. Quel caso era stato condotto dalla Van Buren, prima della sua promozione a tenente, con tanto di testimone oculare e di impronte digitali sull'arma del delitto, analizzate da una sua amica. Ma McCoy e la Southerlyn scoprono che la donna ha commesso un errore.\nEmulazione.\nTrama.\nBriscoe e Green indagano su un incendio in un palazzo, dove ha perso la vita una donna. I detective scoprono che si trovava l\u00ec per incontrare segretamente il suo amante, un uomo sposato che lavorava in un cantiere come artigiano. Ma sospettano anche di quattro ragazzi ambientalisti, che hanno appiccato l'incendio per protestare per la costruzione del palazzo in quella che prima era un'area verde della citt\u00e0. Finch\u00e9 McCoy e la Southerlyn si accorgono che il vero ispiratore di tutto questo \u00e8 un uomo che attraverso un sito internet informa una fitta rete di giovani sulla progressiva distruzione della natura, incitandoli implicitamente all'azione violenta, ma senza mai agire direttamente.\nDelitto al night.\nTrama.\nBriscoe e Green indagano sulla sparatoria in un night club in cui perde la vita un ragazzo che cercava di sfondare nel mondo dell'hip hop. Alcuni testimoni affermano che la vittima aveva avuto una lite con una star dell'hip hop, che si trovava nel locale con la sua guardia del corpo e con la sua fidanzata, una nota attrice. Una di essi ha anche visto la guardia con la pistola in mano. McCoy e la Southerlyn si scontrano sia con il muro del silenzio dell'entourage del cantante sia con il malumore dei suoi fans.\nPregiudizio razziale.\nTrama.\nBriscoe e Green indagano sull'omicidio di un dipendente di una casa editrice, le loro attenzioni si focalizzano immediatamente sul suo lavoro, e su una serie di cause legali connesse all'acquisizione da parte della casa editrice di una serie di riviste. Ma in realt\u00e0 l'omicidio \u00e8 dovuto a una lite con un uomo per un taxi. Nonostante l'avvocato cerca di invocare l'infermit\u00e0 mentale, McCoy e la Southerlyn riescono a capire cosa \u00e8 successo. \nSegreto confessionale.\nTrama.\nBriscoe e Green indagano sull'omicidio di uno dei preti di una scuola cattolica, avvenuto mentre confessava i fedeli. Dopo una serie di false piste, i detective scoprono che in realt\u00e0 a quell'ora doveva esserci nel confessionale un altro prete, e tramite il ritrovamento dell'arma si risale a un omicidio avvenuto qualche anno prima, per cui un ragazzo era stato condannato all'ergastolo. I sospetti per\u00f2, si concentrano sull'altro ragazzo, probabile testimone del delitto, che il secondo prete aveva aiutato, ma quest'ultimo non rivela nulla per il segreto confessionale. Secondo McCoy e la Southerlyn, invece, le rivelazioni del ragazzo possono essere rivelate perch\u00e9 non erano avvenute durante una \"regolare\" confessione.\nUn padre di famiglia.\nTrama.\nBriscoe e Green indagano sull'omicidio di un assicuratore e i sospetti cadono subito sulla vicenda di un uomo con una figlia di nove anni gravemente malata di leucemia. La sua compagnia di assicurazione non intendeva coprire i costi per l'unica cura che avrebbe potuto salvare la bambina, e cos\u00ec l'uomo era stato costretto a uccidere l'assicuratore. McCoy e la Southerlyn si trovano piuttosto a disagio in un caso in cui vi sono entrambe le vittime da entrambe le parti.\nEtica professionale.\nTrama.\nBriscoe e Green indagano sull'omicidio di due giovani donne avvenuto nel loro appartamento ma individuano subito il responsabile: un uomo che di notte ama introdursi nelle case altrui mentre gli abitanti stanno dormendo. Ma scappa, entra in un supermercato e prende in ostaggio una cliente. Quindi la polizia accerchia il locale e i tiratori scelti si preparano per colpire il bersaglio, mentre il sospettato chiede anche un avvocato. Sopraggiunge anche la Southerlyn che, vista la situazione, entra nel supermercato per parlargli, quindi quest'ultimo confessa gli omicidi e lei gli assicura di dargli una mano... ma si dimentica di non essere un avvocato difensore (come Jamie Ross), ma un membro della procura, rischiando il lavoro da assistente del procuratore, anche se McCoy la difende.\nScomparsa.\nTrama.\nBriscoe e Green indagano sulla scomparsa dell'assistente di un senatore. I detective scoprono che la donna aveva spesso avuto relazioni sentimentali con uomini pi\u00f9 grandi di lei e anche con uomini sposati, tra cui un uomo politico e anche amico della famiglia. Quando viene trovata morta, l'autopsia rivela che era incinta e McCoy incrimina l'amante per omicidio, grazie alla testimonianza dell'esecutore materiale del delitto.\nSegreti in rete.\nTrama.\nBriscoe e Green indagano sull'omicidio di una giovane psicologa, accoltellata in un vicolo, davanti al cinema e scoprono che la donna aveva in cura uno stupratore che voleva denunciare perch\u00e9 aveva infranto le regole della libert\u00e0 vigilata. Lui confessa, ma Briscoe e Green non riescono a capire come ha fatto a trovare tante informazioni sulla vittima. Cos\u00ec scoprono che l'uomo si \u00e8 rivolto a una societ\u00e0 che compie ricerche di informazioni online, fornendogli i dati che hanno reso possibile l'omicidio. Per una leggerezza di Briscoe e Green, McCoy patteggia con l'uomo e incrimina la societ\u00e0 di informazioni per aver fornito i dati a un uomo che ha commesso dei reati semplici.\nGuest star: Josh Radnor\nUna bambina difficile.\nTrama.\nBriscoe e Green indagano sulla strana morte di una 11enne, trovata in un parco. I detective scoprono che era stata adottata dalla madre, e che aveva sempre manifestato problemi comportamentali. La madre allora, dopo gli insuccessi ottenuti con i metodi tradizionali, si era rivolta a una psichiatra che praticava una terapia alternativa. Ma per i detective \u00e8 facile scoprire che la morte della bambina \u00e8 avvenuta a una seduta di rebirthing, in cui veniva simulata la sua rinascita. McCoy si rende conto che la sua storia non quadra con gli elementi evidenziati dall'autopsia della vittima.\nAmiche per la pelle.\nTrama.\nBriscoe e Green indagano sull'omicidio di una studentessa avvenuta nel seminterrato del suo condominio. Scoprono che la ragazza non era molto popolare tra i suoi compagni di classe e tra i sospettati ci sono dei ragazzi che erano stati sospesi e che, per vendetta, la avevano aggredita durante una festa. Ma emerge che la vittima era omosessuale e a quel punto McCoy e la Southerlyn cercano di saperne di pi\u00f9 della sua migliore amica.\nGiustizia e vendetta?\nTrama.\nBriscoe e Green indagano sull'omicidio di un analista finanziario, trovato vicino al molo dove tutti i giorni prende il traghetto per andare al lavoro. I detective indagano sulla sua professione, visto che l'uomo aveva gonfiato le valutazioni in merito alle azioni di una societ\u00e0 sull'orlo del fallimento, il cui valore era poi crollato lasciando sul lastrico molti risparmiatori, tra cui il cognato della vittima, che viene collegato tramite le impronte digitali dalla scena del crimine.\nRischio e beneficio.\nTrama.\nBriscoe e Green indagano sull'omicidio di uno studente e i sospetti cadono su un macellaio che il ragazzo, appartenente ad un'associazione di tutela dei diritti degli animali, teneva sotto controllo. Ma presto si scopre che gli interessi in gioco sono peggiori: infatti il macellaio riforniva carne ad una societ\u00e0 proprietaria di una catena di fast food, e per velocizzare le consegne era stato invitato a semplificare le procedure di taglio della carne, con maggiori rischi di infezione che ha portato alla morte di cinque bambini. McCoy lo incrimina non solo per l'omicidio del ragazzo, ma anche dei cinque bambini.\nDalla terrazza.\nTrama.\nBriscoe e Green indagano sulla morte di una giovane donna, precipitata da una terrazza del suo appartamento, presto la Rodgers accerta che si tratta di omicidio. I sospetti cadono subito sulla famiglia della donna, che aveva da poco sposato un uomo molto pi\u00f9 vecchio di lei che aveva lasciato la moglie e che aspettava un bambino. Oltre al marito i detective sospettano anche del suo ex fidanzato che la vittima aveva lasciato, e infine sulla ex moglie del marito della vittima, che si era dato all'alcool e alle sostanze stupefacenti dopo il divorzio.\nIl sogno americano.\nTrama.\nBriscoe e Green indagano sull'omicidio di un investigatore privato. Le loro indagini si soffermano in un primo momento su un caso di divorzio di cui la vittima si occupava; ma poi scoprono che il delitto \u00e8 avvenuto per un altro motivo e cio\u00e8 quella del business delle giovani promesse del baseball. Aveva scoperto che uno di questi \u00e8 un immigrato dell'Honduras che aveva ingannato alle autorit\u00e0 sulla sua et\u00e0 per poter partecipare ad un torneo di baseball per dodicenni, con la complicit\u00e0 del padre del ragazzo e del talent scout. McCoy e la Souterlyn incriminano il padre per omicidio.\nL'avvocato difensore.\nTrama.\nBriscoe e Green indagano sull'omicidio della moglie di un noto avvocato penalista, avvenuto mentre usciva dal garage di casa sua. I detective ritengono che il delitto sia avvenuto per uno scambio di persona, ma in realt\u00e0 il marito aveva una relazione con una spogliarellista di un night club e che l'ex ragazzo di lei voleva vendere delle foto compromettenti alla vittima. McCoy e la Southerlyn capiscono che il responsabile \u00e8 proprio il marito e durante il processo l'uomo cerca di sfruttare per suo vantaggio le precedenti indecisioni di McCoy sull'uomo.\nPadre e figlio.\nTrama.\nBriscoe e Green indagano sull'omicidio di una dermatologa. Scoprono che l'omicidio \u00e8 avvenuto per il traffico di medicinali organizzato dal figlio di un noto boss della mafia russa che avendo collaborato con l'FBI e la procura federale ha scontato una pena molto lieve e si appresta a tornare al controllo dei suoi affari. Il giovane viene arrestato per l'omicidio della donna, che voleva smettere di rilasciare ricette false. Nella previsione di una condanna, McCoy e la Southerlyn credono che il figlio vuole incastrare il padre per aver ordinato l'omicidio. A sua volta il padre cerca di evitare la prigione, proponendo a McCoy e alla Southerlyn di rivelare il nome della persona che fornisce degli esplosivi ai terroristi, ma la Lewin subodora un inganno.\nIl patriota.\nTrama.\nBriscoe e Green indagano sull'omicidio di uno yemenita, avvenuto durante l'esplosione di un edificio. I detective scoprono che la vittima poteva essere un terrorista comune: usava un nome falso, non aveva famiglia e possedeva un'ingente somma di denaro in un conto corrente. Per questi motivi, la vittima era tenuta sotto controllo da un giornalista del sito internet curato da lui e da un ex militare. Proprio quest'ultimo si difende sostenendo di aver agito nell'adempimento dei suoi doveri di soldato in una situazione paragonabile allo stato di guerra, per difendere il paese. McCoy sostiene che la paura causata dall'11 settembre non pu\u00f2 portare alla legittimazione per ucciderlo a sangue freddo."}
{"id": "2001627", "revid": "124087368", "url": "https://it.wikipedia.org/wiki?curid=2001627", "title": "Episodi di Law &amp; Order - I due volti della giustizia (tredicesima stagione)", "text": "La tredicesima stagione della serie televisiva Law &amp; Order - I due volti della giustizia formata da 24 episodi viene trasmessa sul canale statunitense NBC dal 2 ottobre 2002 al 21 maggio 2003 per un finale di due ore. Invece in Italia viene trasmessa su Rai 2 dal 26 gennaio al 17 luglio 2007 tranne \"Un coltello nel cuore\" e \"Infanzia rubata\" che vengono trasmessi nel 2009 su Fox Crime.\nUn ragazzo esaltato.\nTrama.\nBriscoe e Green indagano sull'omicidio di una coppia di coniugi, entrambi insegnanti di New York avvenuto nel loro appartamento. In un primo momento, il delitto sembra riconducibile all'attivit\u00e0 dell'uomo, un noto biologo che faceva esperimenti sulle cellule staminali. Ma in seguito scoprono che il vero obiettivo del killer era la donna, un'insegnante di storia che difendeva i diritti delle donne nei confronti della religione islamica e risalgono ad un giovane convertitosi all'Islam. L'uomo si difende da solo, punta il dito contro la politica americana; ma con l'aiuto della Olivet, McCoy e la Southerlyn capiscono che la sua conversione ha cause psicologiche oltre che religiose.\nFalsa identit\u00e0.\nTrama.\nBriscoe e Green indagano sull'omicidio di un insegnante di liceo e arrivano ad una sua alunna e a un professore con cui quest'ultima aveva una relazione. I due vengono arrestati ma con reati diversi, la ragazza confessa l'omicidio e accusa il suo amante per averla istigata ad ucciderla. McCoy, oltre a farla processare come una minorenne, patteggia con la ragazza. La Southerlyn compie ulteriori indagini e scopre che in realt\u00e0 la ragazza ha assunto una nuova identit\u00e0 e che non ha 16 anni, bens\u00ec 26 anni. Il patteggiamento viene quindi annullato, ma durante il nuovo processo il suo avvocato chiede l'assoluzione della ragazza per infermit\u00e0 mentale, sostenendo che crea nuove identit\u00e0, dimenticandosi delle precedenti, per non lasciare l'et\u00e0 adolescenziale, anche se McCoy ci casca.\nLa star del rock.\nTrama.\nBriscoe e Green indagano sull'omicidio di una cantante rock, vedova di un frontman di una famosa rockband, che mor\u00ec suicida qualche anno prima. I detective scoprono che un ex poliziotto sta scrivendo un libro sulla morte del cantante che crede che sia stato ucciso e che indirizza Briscoe e Green sulle tracce di un possibile indiziato: un ex componente del gruppo ingiustamente messo da parte quando il leader della band lo aveva sostituito con la vittima. Per\u00f2 la collaborazione dello scrittore si rivela controproducente quando entra illegalmente nella casa del sospettato per vedere se c'era l'arma del delitto usata per uccidere la cantante: l'avvocato del sospettato infatti accusa la polizia di essersi servita dell'ex collega per procurarsi le prove violando le regole.\nUn tragico equivoco.\nTrama.\nBriscoe e Green indagano sull'omicidio di una giovane attrice di poco conto e ottengono un video in cui si vedono tre uomini di colore rubare una TV al plasma costosa dall'appartamento della donna. I tre vengono arrestati, ma un'ingenuit\u00e0 commessa da Green, che durante l'arresto ha aggredito uno dei sospettati ritenendo a torto che stesse estraendo la pistola, rischia di compromettere l'esito del processo per McCoy. Ma le cose si complicano quando Branch decide di far immettere la pena di morte ai tre sospettati, suscitando la perplessit\u00e0 di McCoy e l'ira della Southerlyn (che \u00e8 contraria alla pena capitale), ma dopo la vittoria al processo, McCoy scopre che ad uccidere la donna \u00e8 stato un altro.\nL'anello.\nTrama.\nBriscoe e Green indagano su alcuni resti umani di una donna morta da un anno e anche priva di un braccio che porta i due a scoprire l'unico indizio cio\u00e8 un prezioso anello. La donna che lo aveva acquistato, per\u00f2, \u00e8 nell'elenco delle vittime dell'11 settembre, identificata dalla borsetta e dal braccio; ma scoprono che la vittima aveva una relazione con un esponente di una famiglia di politici newyorkesi. McCoy e la Southerlyn cercano allora di dimostrare che l'amante aveva approfittato dell'attentato per nascondere il crimine, lasciando gli effetti personali di lei sotto le Torri Gemelle.\nSuicidio assistito.\nTrama.\nBriscoe e Green indagano sull'omicidio di un costruttore edile e indagano prima sulle sue attivit\u00e0 e poi sulla vita privata. La vittima era infatti sposata da poco tempo con una donna molto pi\u00f9 giovane di lui, dalla quale intendeva annullare il matrimonio lasciandolo senza niente, ma aveva un alibi: perch\u00e9 si trovava alle Bermuda con il suo amante. I detective pensano ad un omicidio su commissione organizzato dai due amanti: la donna aveva infatti trasferito un'ingente somma di denaro sul conto bancario del killer, il cui numero di telefono appare nella memoria di un cellulare usa e getta trovato nella casa di lui. \nLa caccia \u00e8 aperta.\nTrama.\nBriscoe e Green indagano sull'omicidio di un avvocato difensore che ha fatto assolvere un uomo che ha ferito un poliziotto. Inizialmente ritengono che possa trattarsi di una vendetta dei colleghi o del fratello del poliziotto, poi indagano sull'Unione dei patrioti americani, un gruppo armato che lotta per la supremazia della razza bianca. Il capo della cellula locale del movimento viene fermato e sottoposto a particolari misure restrittive che gli impediscono contatti dall'esterno. Quando per\u00f2 l'omicidio di un procuratore della Florida e amico di McCoy sembra collegato con l'attivit\u00e0 del gruppo, lo stesso McCoy deve fare l'ipotesi che la Melnick, cio\u00e8 la sua vecchia amica abbia inconsapevolmente fatto da tramite tra il suo cliente e gli esecutori dell'omicidio. Per salvare la collega dai guai, McCoy patteggia con l'imputato facendogli credere che il suo legale abbia tradito il segreto professionale. Poco dopo, la Melnick \u00e8 vittima del tentato omicidio da parte dell'Unione dei patrioti americani, rimanendo gravemente ferita.\nAsterisco.\nTrama.\nBriscoe e Green indagano sull'omicidio di un autista di limousine con un passato di droga, trovato sul ciglio della strada. La sera del delitto la vittima aveva lavorato per un famoso giocatore di baseball, che racconta ai detective che la vittima aveva accompagnato lui e il suo cugino ad Atlantic City. Ad essere il principale indiziato del delitto \u00e8 il giocatore di baseball cui la vittima lo riforniva di steroidi e che probabilmente lo ricattava. McCoy e la Southerlyn si trovano di fronte ad un caso complicato, nonostante un grosso errore compiuto dalla difesa.\nLa ruota della vita.\nTrama.\nBriscoe e Green indagano sull'omicidio di una orientale, trovata nel pianerottolo davanti all'appartamento di un console dell'ambasciata cinese. Scoprono che la vittima era arrivata da poco a New York e che faceva parte del Falun Gong, un movimento di protesta che spesso spinge i suoi adepti al suicidio. La pista del suicidio sembra fasulla e la morte \u00e8 dovuta allo strangolamento. I detective sospettano del console, il quale era stato citato in giudizio dalla vittima come responsabile della deportazione, in Cina, di diversi affiliati del movimento tra cui la madre, ma viene difeso dal vecchio collega di Branch.\nVoci cattive.\nTrama.\nBriscoe e Green indagano sull'omicidio stradale di una ragazza avvenuto fuori da un bar, le prove indicano che si \u00e8 trattato di omicidio intenzionale e non un semplice incidente. Dopo alcune false piste, il caso giunge ad una svolta quando la macchina che ha investito la ragazza viene trovata in uno stato di abbandono. La proprietaria dell'auto afferma di averla data al figlio, il quale per\u00f2 viene trovato assassinato nel suo appartamento. Ma la madre confessa subito alla Van Buren di averlo ucciso, ma per McCoy e la Southerlyn il caso sembra complesso. Il ragazzo era schizofrenico, l'avvocato dell'imputata, e anche compagna d'universit\u00e0 della Southerlyn, basa la sua difesa sulla legittima difesa del terzo: la madre lo avrebbe ucciso per evitare che nuocesse agli altri.\nUna giusta sentenza.\nTrama.\nBriscoe e Green indagano sull'omicidio di un allibratore con una clientela di alto livello, portandoli ad indagare sulla sua professione e a sospettare del partner in affari della vittima. L'uomo viene incriminato per omicidio di primo grado, ma durante il processo McCoy e la Southerlyn devono fare i conti con un avvocato dell'imputato, la cui originale strategia difensiva trasforma il caso in un affare politico.\nUn coltello nel cuore.\nTrama.\nBriscoe e Green indagano sull'omicidio di uno spacciatore di droga, questo porta ad indagare sulle sue attivit\u00e0 criminose, cosa molto dolorosa per Briscoe che gli fa ricordare la morte della figlia Cathy. I sospetti cadono sul padre di una ragazza precedentemente morta per overdose di cocaina data dallo spacciatore; ma il caso prende una svolta quando un prete confessa il delitto. Per McCoy e la Southerlyn \u00e8 difficile trovare le argomentazioni contro una difesa insolita: il prete afferma di aver ucciso il trafficante perch\u00e9 Dio glielo ha ordinato.\nIl latitante.\nTrama.\nBriscoe e Green indagano sulla rapina in una gioielleria, in cui il proprietario uccide il rapinatore e ferisce uno dei suoi clienti che decide di collaborare con la polizia per catturare il colpevole. Ma quando si avvicina a lui il gioielliere scompare improvvisamente. McCoy scopre che l'uomo c'entra qualcosa con un caso di omicidio di 20 anni prima.\nUna questione di stile.\nTrama.\nBriscoe e Green indagano sull'omicidio di un commerciante di auto di lusso, arrivando a sospettare di un ragazzo mentalmente ritardato e della compagna, una ragazza attraente e manipolatrice, con gusti meno dispendiosi.\nDenaro, un grande amore.\nTrama.\nBriscoe e Green indagano sull'omicidio di un noto broker e i sospetti cadono subito sulla fidanzata e sulla madre di lei, una ricca imprenditrice nel settore dei cosmetici. La donna, una vecchia amica di Branch, per tutelare la propria immagine utilizza come prova, durante il processo, la terapia di sostituzione ormonale da lei ideata.\nUn suicidio sospetto.\nTrama.\nBriscoe e Green arrestano un ragazzo di colore che ha ferito un poliziotto, confessando subito a Green il tentato omicidio e affermando che la polizia otto anni prima non aveva risolto il caso sulla morte del fratello maggiore. I detective scoprono che quel caso era stato chiuso perch\u00e9 secondo il medico legale si era trattato di suicidio. Nel frattempo, McCoy affronta l'avvocato difensore dell'afroamericano che sostiene che il crimine commesso dal suo cliente sia giustificato in quanto reazione all'atteggiamento noncurante e razzista della polizia nella gestione del caso del fratello.\nParole su un pezzo di carta.\nTrama.\nBriscoe e Green indagano sull'omicidio di un tassista, e scoprono che nel corso dell'ultimo tragitto aveva trasportato uno scrittore e un bambino prodigio, cio\u00e8 il suo ex pupillo. Una volta arrestato, lo scrittore sorprende McCoy e la Southerlyn quando si offre di confessare l'omicidio e che si candida quindi per la pena capitale.\nPadre padrone.\nTrama.\nBriscoe e Green indagano sul ritrovamento del cadavere di una donna nell'East River, con un foro di proiettile alla testa. I detective scoprono che aveva partecipato alla festa di compleanno di un giocatore di football. Quando quest'ultimo scompare insieme al fidanzato della vittima, sospettano del fratello del giocatore di football.\nUn amore non corrisposto.\nTrama.\nBriscoe e Green indagano sull'omicidio di una giovane donna in carriera di Manhattan avvenuto in un sex club a Soho. Dopo qualche indagine, i sospetti cadono sul fidanzato non corrisposto della vittima. Ma il caso si complica quando l'uomo afferma di conoscere i dettagli dell'omicidio solo grazie a una visione psichica.\nScambio di favori.\nTrama.\nBriscoe e Green indagano sull'omicidio della responsabile delle ammissioni di una scuola elementare di Manhattan, in cui i primi sospettati sono alcuni genitori, furenti con la donna per aver negato ai loro figli la possibilit\u00e0 di essere iscritti alla scuola. Ma in seguito i sospetti si concentrano sul preside dell'istituto: la vittima stava infatti per fare delle rivelazioni scottanti sui criteri di ammissione della scuola.\nVisite a domicilio.\nTrama.\nBriscoe e Green indagano sulla morte sospetta di una modella russa, apparentemente per un arresto cardiaco in un negozio di abbigliamento. In un primo momento mettono in relazione la morte con le lesioni subite dalla ragazza, ma l'autopsia dice che \u00e8 morta per assunzione di medicinali a breve distanza di tempo. Quindi si sospetta di un medico che fa ricorso a metodi anticonvenzionali anche se efficaci: McCoy lo incrimina per aver prescritto alla vittima un medicinale pericoloso senza le dovute cautele.\nSimbiosi.\nTrama.\nBriscoe e Green indagano su una serie di omicidi compiuti da un cecchino e analizzando i messaggi lasciati dal cecchino con l'aiuto della Olivet, i detective si convincono che il responsabile avesse come obiettivo una delle vittime e che le altre erano dei danni collaterali. I sospetti di Briscoe e Green cadono sul collega di lavoro di una delle vittime, un ex tiratore scelto dei marines che vive solo con il figlio adolescente. Dopo che \u00e8 stato arrestato, i detective scoprono che a scrivere i messaggi non \u00e8 stato lui, ma il figlio, che infatti confessa gli omicidi. McCoy e la Southerlyn scoprono che l'uomo ha rapito il ragazzo dieci anni prima e, pur senza maltrattarlo fisicamente, lo ha cresciuto rendendolo totalmente dipendente da lui e scoraggiandone i contatti con il mondo esterno.\nCoppie in crisi.\nTrama.\nBriscoe e Green indagano sull'omicidio di una donna trovata nel parco insieme ad un uomo che era morto d'infarto mentre faceva jogging a pochi metri di distanza. I sospetti cadono prima sul marito della donna e poi sul fratello di quest'ultimo che era stato in prigione per l'omicidio della moglie. Per McCoy e la Southerlyn \u00e8 complicato scoprire chi dei due fratelli \u00e8 il colpevole. Per Briscoe e Green la giornata non \u00e8 finita perch\u00e9 si trovano a indagare su un secondo caso di omicidio, ma questa volta stradale: si tratta di un uomo, ma lo risolvono subito perch\u00e9 la moglie confessa di averlo ucciso, investendolo pi\u00f9 volte fino ad ucciderlo e poi si dichiara colpevole con lo stupore del suo avvocato e del giudice per la cauzione. Infine i detective si trovano ad indagare anche su un rapimento di una donna in stato di gravidanza molto avanzato. Anche questa volta, potrebbe trattarsi di una crisi con il marito, ma in realt\u00e0 a commettere il crimine \u00e8 stata una signora che, appreso dal ginecologo di non avere figli, aveva deciso di rapire la donna, attenderne il parto e sottrarre il bambino. E quando la giornata per i due sembra finita, si trovano ad indagare sulla morte sospetta di un uomo nel parco, dovuta ad un infarto, ma per fortuna il suo compagno confessa di averlo ucciso. Quindi la lunga e difficoltosa giornata di Briscoe e Green si conclude nel migliore dei modi.\nInfanzia rubata.\nTrama.\nBriscoe e Green indagano sulla morte sospetta di un ragazzo, precipitato da una finestra del palazzo, non \u00e8 stato un suicidio, ma un omicidio. I sospetti dei detective cadono subito sul padre, un famoso attore comico. McCoy e la Southerlyn scoprono che l'uomo era stato coinvolto molti anni prima per un'aggressione sessuale ai danni di un suo fan."}
{"id": "2001628", "revid": "96543", "url": "https://it.wikipedia.org/wiki?curid=2001628", "title": "Episodi di Law &amp; Order - I due volti della giustizia (quattordicesima stagione)", "text": "La quattordicesima stagione della serie televisiva Law &amp; Order - I due volti della giustizia formata da 24 episodi viene trasmessa sul canale statunitense NBC dal 24 settembre 2003 al 19 maggio 2004. In Italia viene trasmessa in chiaro su Rai 2 dal 18 luglio 2007 fino al 20 agosto 2007, tranne l'episodio \"Due madri, una figlia\" che viene trasmesso il 24 marzo 2010 su Fox Crime.\nL'avvocato d'ufficio.\nTrama.\nBriscoe e Green indagano sull'omicidio di una ragazza e scoprono che \u00e8 collegato ad un caso analogo di molti anni prima, sospettando di un uomo che potrebbe essere responsabile di aver ucciso o aver fatto sparire molte giovani donne. Il serial killer \u00e8 un tassista che viene identificato da una testimone e arrestato, confessando anche gli omicidi. Il suo avvocato d'ufficio si dimette e al serial killer le viene assegnato un altro avvocato d'ufficio, membro di un'associazione che presta assistenza legale gratuita ai meno abbienti e per di pi\u00f9 un giovane poco esperto ma desideroso di fare carriera. McCoy e la Southerlyn cercano di patteggiare con l'assassino per rinunciare alla pena capitale in cambio della rivelazione del luogo dei cadaveri, ma l'uomo rifiuta, rivelando ai procuratori che il suo avvocato conosce questo luogo e che ha visto addirittura i corpi delle vittime. Ma l'avvocato ha paura che violi il segreto professionale e McCoy \u00e8 costretto a incriminare quest'ultimo per complicit\u00e0 in omicidio.\nMinoranze.\nTrama.\nBriscoe e Green indagano sull'omicidio di un cacciatore di taglie che stava inseguendo un latitante, un uomo d'affari condannato per una serie di stupri e sospettano proprio di quest'ultimo che aveva contattato il giornalista di una prestigiosa testata, che poco tempo prima lo aveva intervistato: ma l'uomo rifiuta di rivelare le informazioni del suo incontro, affermando di voler tutelare la sua fonte. I detective scoprono che il ritratto del latitante \u00e8 falso e che l'intervista \u00e8 tutto una finta. Quindi arrestano il giornalista per favoreggiamento invece di omicidio, il quale, resosi conto che lo scoop era falso, lo voleva ricattare. Ma il suo avvocato, escogita una difesa originale: afferma che il giornalista aveva ottenuto una posizione importante pur essendo privo di esperienza per favorire la multiculturalit\u00e0 dello staff del giornale, e, che di conseguenza, era sottoposto a pressioni e ad aspettative eccessive solo a causa del colore della pelle.\nTradita.\nTrama.\nBriscoe e Green indagano sull'omicidio di una donna, uccisa con un colpo di pistola e scaraventata fuori dalla sua macchina. Individuano subito il colpevole, che ha commesso il delitto per impossessarsi del fuoristrada. Nel bagagliaio della macchina della vittima viene trovata una fiala contenente un virus chiamato SARS e si scopre che la vittima lavorava in un laboratorio in cui un noto ricercatore aveva coltivato il virus a scopi di ricerca e che alcune persone erano state ricoverate in ospedale per colpa della SARS: tra cui una giornalista, che accusa involontariamente lo scienziato di averla infettata perch\u00e9 lei aveva voluto troncare la relazione che intrattenevano. McCoy e la Southerlyn lo incriminano per tentato omicidio, ma l'esito del processo si rivela un disastro in seguito alla testimonianza della moglie dell'imputato, che nonostante il tradimento lo appoggia in un modo efficace.\nRegressione.\nTrama.\nBriscoe e Green indagano sull'omicidio di un'aspirante attrice avvenuta nell'appartamento di un compositore teatrale, dopo aver trascorso la notte con lui. Nonostante un depistaggio organizzato dalla sua domestica i detective credono che l'uomo abbia ucciso la ragazza per rabbia, l'uomo infatti soffre di gravi problemi comportamentali ed \u00e8 in cura da uno psichiatra. Ma, durante il dibattimento il suo avvocato si rivela molto abile puntando sull'infermit\u00e0 mentale. Lo psichiatra rivela che l'uomo era turbato dai ricordi della madre, che aveva pugnalato a morte il marito davanti al figlio adolescente. Secondo il medico, l'omicidio potrebbe essere stato scatenato dalla stessa personalit\u00e0 della vittima, che a sua volta era una ragazza dalla personalit\u00e0 dominante, nella quale probabilmente l'assassino aveva rivisto la madre. \nIl concerto maledetto.\nTrama.\nBriscoe e Green indagano su un incendio avvenuto mentre una rock band si esibiva in un locale a Manhattan causando 23 vittime. Scoprono che la band \u00e8 nota soprattutto per gli effetti speciali pirotecnici che accompagnano i suoi concerti e che anche l'esibizione di quella sera prevedeva delle fiammate del palcoscenico, e che proprio una di queste fiammate ha causato l'incendio. A questo punto Briscoe e Green sospettano di uno dei principali componenti del gruppo, che voleva rendere il concerto pi\u00f9 sensazionale per riconquistare le attenzioni del pubblico e di ottenere ingaggi migliori. Ma durante il processo, una fan adolescente gli fornisce un alibi, sostenendo di avere una relazione con lui e di essere stata in sua compagnia mentre i candelotti da cui venivano scaturire le fiamme venivano manomessi. McCoy e la Southerlyn pensano che la ragazza stia mentendo per sfidare la madre che non approvava le frequentazioni con l'uomo.\nFurto di identit\u00e0.\nTrama.\nBriscoe e Green indagano sull'omicidio di un ingegnere informatico sposato e con due figli. Scoprono che l'uomo era stato licenziato mesi prima a causa delle difficolt\u00e0 economiche in cui l'azienda operava, nonostante la sua competenza, anche se aveva depositato nel suo conto un'ingente somma di denaro. I detective scoprono anche che il denaro proviene da un reduce della Seconda Guerra Mondiale, che aveva chiesto un prestito ipotecando la sua vecchia abitazione ad Harlem per poi girare il ricavato alla vittima, ma la somma che era stata presa a prestito non era stata restituita portando il vecchio ad essere sfrattato dalla casa in cui viveva. Ma, Briscoe e Green scoprono che l'arma usata per uccidere l'ex ingegnere era una pistola utilizzata dai soldati nelle due guerre mondiali, cos\u00ec il vecchio diviene il maggior sospettato del delitto e McCoy accerta che la vittima aveva truffato l'uomo pi\u00f9 anziano, sottraendogli l'identit\u00e0 e ipotecando la sua casa a sua insaputa. Il vecchio viene difeso prima da suo cugino e poi da una vecchia conoscenza della procura, Shambala Green.\nLa verit\u00e0 viene a galla.\nTrama.\nBriscoe e Green indagano sul cadavere di una donna trovata nel fiume Hudson dove era l\u00ec da diverse settimane. Ci mettono poco a scoprire l'identit\u00e0 della donna: era un'impiegata del tribunale civile, quasi separata con una figlia e per di pi\u00f9 si era rivolta da un avvocato divorzista per ottenere una ricchissima buonuscita, ma aveva rifiutato il caso perch\u00e9 la donna aveva sottoscritto un accordo prematrimoniale inattaccabile. La versione dell'avvocato non convince McCoy e la Southerlyn, che scoprono che lui e gli altri colleghi matrimonialisti discutevano molto spesso le loro cause dal giudice che faceva vincere i loro clienti permettendo ai difensori di dormire sonni tranquilli. Uno di questi confessa di aver corrotto un assistente del magistrato perch\u00e9 falsasse il meccanismo di assegnazione delle cause. Allora i procuratori iniziano a pensare che la vittima, avesse scoperto l'inganno e avesse ricattato l'avvocato cui si era rivolta perch\u00e9 la assistesse nel divorzio; e per questo il giudice l'avrebbe uccisa, che \u00e8 stata anche allieva di Branch.\nCorrispondente di guerra.\nTrama.\nBriscoe e Green indagano sul tentato omicidio di un noto reporter di guerra avvenuto il giorno prima della partenza per l'Iraq. Scoprono che \u00e8 molto malvisto dagli ambienti militari, perch\u00e9 in un reportage sulla guerra in Iraq, aveva rivelato la posizione di alcune truppe americane e anticipato i loro movimenti, causando il fallimento della missione e la morte di alcuni soldati. I detective sospettano di un soldato che aveva partecipato alla guerra in Iraq, che \u00e8 stato visto dal locale poco prima che il giornalista venisse sparato e che era amico di uno dei soldati morti. Mentre si prepara il processo contro l'uomo, quando il reporter viene accusato di tradimento, il caso per McCoy si fa pi\u00f9 complicato e il legale del soldato afferma che il soldato aveva intenzione di uccidere il reporter per impedirgli di nuocere ulteriormente alle truppe impegnate in Iraq. \nCompassione.\nTrama.\nBriscoe e Green indagano sull'omicidio, tramite avvelenamento da cianuro messo su un'ostrica di un uomo, scoprendo che aveva truffato una decina di persone sottraendo le loro somme di denaro grazie ad una speculazione immobiliare e che poi aveva iniziato una carriera come spiritista. I detective sospettano di una nota oncologa pediatrica e autrice di numerosi bestseller su come superare la morte di una persona cara con cui la vittima stava collaborando, Briscoe e Green scoprono che la donna ha perso un mezzo milione di dollari nella truffa organizzata dalla vittima e si era sentita presa in giro. La donna, durante il processo ammette la sua colpa affermando di parlare con i morti e il suo legale invoca come difesa lo stress mentale dovuto ad anni di lavoro con bambini mentali terminali. McCoy crede che la donna stesse recitando e che il movente del delitto sia la vendetta per i soldi persi.\nMerce umana.\nTrama.\nBriscoe e Green indagano sull'omicidio di un proprietario di un'azienda tessile e individuano subito un sospettato: si tratta del fidanzato di una delle donne che lavoravano nella fabbrica della vittima, ripreso dalla telecamera interna dallo stabilimento mentre si recava dalla vittima poco prima dell'omicidio. Indagando sul conto della vittima i detective scoprono che la coppia di immigrati clandestini provenienti dall'Amazzonia hanno da poco avuto un figlio, ma il test dell'DNA afferma che il padre del bambino era la vittima. Il legale dell'uomo sudamericano imposta la difesa su una presunta violenza subita dalla donna, che avrebbe scaturito l'ira del suo ragazzo. Per\u00f2 McCoy e la Southerlyn scoprono che la ragazza aveva acconsentito a prestare il suo utero al datore del lavoro e alla moglie in cambio di denaro. A questo punto la difesa dell'imputato non ha difficolt\u00e0 a presentare la vittima e la moglie prive di scrupoli pronte a sfruttare la giovane approfittando della sua povert\u00e0 e del suo stato di clandestinit\u00e0.\nLa sopravvivenza.\nTrama.\nBriscoe e Green indagano sull'omicidio di un senzatetto probabilmente investito da una macchina, grazie alle tracce di vernice della carrozzeria rinvenute sulla scena del crimine i sospetti cadono sulla proprietaria che viene cos\u00ec arrestata. Ma il suo avvocato fa riesumare il cadavere per fare una nuova autopsia e i detective scoprono che era stato ucciso qualche ora prima dell'incidente. Cos\u00ec i loro sospetti cadono su un altro senzatetto che da anni si rifiutava di prendere le medicine prescritte che infatti viene identificato e arrestato. Durante il processo, il suo avvocato cerca di sostenere che nel mondo dei senzatetto la sopravvivenza \u00e8 garantita solo a chi applica la legge del pi\u00f9 forte e che non si pu\u00f2 mantenere i barboni ai margini della societ\u00e0 per poi pretendere che le loro leggi non valgono a niente.\nLa mezzaluna.\nTrama.\nBriscoe e Green indagano sull'omicidio di un autista part-time ed ex allibratore finito in prigione per rapina con la pelle marchiata da un simbolo a forma di mezzaluna e scoprono che la vittima ha ottenuto la diminuzione della pena avendo aiutato la procura a far arrestare un boss mafioso dei Masucci. I sospetti cadono proprio sul boss, nel frattempo uscito di prigione, ma aumentano quando il marito della collega e amica di McCoy che aveva condotto il caso sull'uomo \u00e8 stato ucciso con le stesse modalit\u00e0 quasi dieci anni prima. Briscoe e Green intercettano alcune telefonate del boss con un agente immobiliare apparentemente innocuo e i detective pensano che sia proprio quest'ultimo l'esecutore materiale degli omicidi. McCoy e la Southerlyn arrivano a lui per incastrare il boss, ma il procuratore federale interferisce nel caso per arrivare agli altri membri della famiglia Masucci, quindi fa rilasciare il boss, costringendo McCoy ad annullare il patteggiamento con l'agente immobiliare. Alla fine, infatti il boss viene ucciso in un agguato insieme ad un'infermiera su ordine del nipote, per Briscoe e McCoy sono dei danni collaterali.\nDue madri, una figlia.\nTrama.\nBriscoe e Green indagano sull'omicidio di un ex atleta avvenuta dopo che \u00e8 precipitata dal balcone di un hotel. I detective sospettano della compagna, con cui la vittima aveva adottato la bambina, negandole di vedere quest'ultima dopo la separazione; infatti la legge dalla Florida dove vivevano entrambi ha vietato di adottare la bambina ad una coppia omosessuale e per questo la vittima l'aveva adottata come madre single. Briscoe e Green si mettono alla ricerca dell'ex compagna che, fuggendo aveva preso con s\u00e9 la bambina. Le prove infatti confermano che la donna era in quell'albergo quando la vittima \u00e8 stata spinta gi\u00f9 da un balcone. Il suo avvocato sostiene che la donna aveva spinto accidentalmente la vittima dopo una lite e descrive la sua cliente come una madre i cui diritti verso la figlia sono stati negati dall'insensibilit\u00e0 della vittima e dalla legge che proibisce alla coppia gay di adottare un bambino.\nIl delitto nel municipio.\nTrama.\nBriscoe e Green indagano sulla sparatoria al municipio che ha provocato la morte di un consigliere comunale e il ferimento di un ispettore delle acque, ma in realt\u00e0 l'obiettivo dell'agguato era proprio quest'ultimo. I sospetti cadono sul figlio del proprietario di un negozio di elettronica che ce l'aveva con il funzionario per via della bolletta non pagata. L'uomo viene prima assistito da un civilista, che presenta al giudice una mozione per escludere dalle prove la pistola rinvenuta in casa del suo cliente, a causa dell'illegittimit\u00e0 della perquisizione. McCoy e la Southerlyn scoprono che in realt\u00e0 la perquisizione \u00e8 stata fatta dall'FBI che stava indagando sul commerciante perch\u00e9 aveva venduto ad un negozio dei videogiochi di simulazione particolarmente sofisticati, che potevano essere impiegati a fini terroristici. L'imputato cambia avvocato, trattandosi della Melnick, che nel frattempo si era ripresa dall'agguato da parte di un gruppo armato.\nLa presa che addormenta.\nTrama.\nBriscoe e Green indagano sull'omicidio di uno studente universitario, strangolato con una mossa particolare chiamata \"la presa che addormenta\", insegnato nell'addestramento dell'esercito. I detective scoprono che la vittima era un pacifista che spesso partecipava alle dimostrazioni contro la guerra in Iraq. I sospetti di Briscoe e Green si concentrano su un postino, ex combattente della Guerra del Golfo e padre di un ragazzo morto nel conflitto iracheno, al quale la vittima si era opposta quando aveva proposto di dedicare una via dedicata al ragazzo che aveva sacrificato la vita durante il conflitto. McCoy cerca di processarlo per omicidio volontario, ma il legale dell'uomo sostiene che quest'ultimo ha agito per raptus causato dalle provocazioni della vittima. \nOmicidio su commissione.\nTrama.\nBriscoe e Green indagano sull'omicidio di un ragazzo di colore, in cui due ragazzi, cio\u00e8 i suoi amici vedono chiaramente l'assassino, che viene subito arrestato. I due testimoni vengono quindi chiamati a deporre al Grand Jury: uno dei due rifiuta di collaborare con McCoy mentre l'altro dopo la sua testimonianza viene ucciso, nonostante la protezione della polizia, e al processo, il giudice \u00e8 costretto a respingere l'accusa contro l'assassino. McCoy e la Southerlyn cercano quindi di incriminarlo per l'altro omicidio, quello del testimone del Grand Jury, ma scoprono che l'omicidio \u00e8 stato organizzato dal cugino dell'uomo ed eseguito da una terza persona. \nOmicidio senza cadavere.\nTrama.\nBriscoe e Green indagano sul brutale omicidio di un uomo di 50 anni, in cui alcune parti del suo corpo vengono trovate in diversi bidoni dell'immondizia, ed era conosciuto in tutto il quartiere per il suo pessimo carattere. I sospetti dei detective si concentrano sulla sua ex fidanzata e sulla sua vicina di casa cio\u00e8 una pittrice sordomuta che ha improvvisamente lasciato la sua abitazione. Briscoe e Green scoprono che quella donna \u00e8 in realt\u00e0 un travestito, che dieci anni prima \u00e8 stato accusato dell'omicidio della sua ex moglie, ma senza essere processato perch\u00e9 il cadavere della donna non \u00e8 mai stato ritrovato. Ma la giuria lo assolve per l'omicidio dell'uomo e McCoy decide di incriminarlo per quello della moglie, dimostrando la responsabilit\u00e0 per l'omicidio del suo caro amico nonch\u00e9 testimone del primo delitto.\nIl peso del ricordo.\nTrama.\nBriscoe e Green indagano sull'omicidio di una anziana signora nonch\u00e9 una delle sopravvissute dell'Olocausto, i detective ipotizzano in un primo momento che la morte sia collegata ad una serie di rapine compiute da un autista ai danni di persone anziane che trasportava. Poi scoprono che la vittima aveva recentemente identificato un tedesco residente in America come l'ufficiale delle SS responsabile del campo in cui era imprigionata, accusandolo di aver ucciso cinque prigionieri tra cui sua sorella. McCoy e la Southerlyn decidono di processarlo in America per l'omicidio della donna, per evitare l'estradizione e processarlo come criminale nazista. Ma sospettano anche di un giovane produttore discografico che produce molti lavori di gruppi musicali nazisti.\nL'uomo ombra.\nTrama.\nBriscoe e Green indagano sull'omicidio di un procuratore distrettuale, ucciso sia a coltellate e sia a colpi d'arma da fuoco, la vittima aveva fatto meno studi di McCoy, ma poi aveva rinunciato a una promettente carriera per un incarico alla Corte d'Appello. I detective scoprono che la vittima aveva assunto l'identit\u00e0 di un ex studente universitario per fingere di possedere una laurea mai conseguita. McCoy e la Southerlyn riesaminano i vecchi casi di cui si occupava la vittima e scoprono che stava indagando sulla scomparsa di un reporter che potrebbe essere ricondotta a due scagnozzi di un boss della famiglia Masucci, ma che nonostante le prove raccolte aveva organizzato un patteggiamento clemente ai due. McCoy riapre il caso sulla scomparsa di un reporter per far luce anche sull'omicidio dell'ex collaboratore.\nRaimondo piace a tutti.\nTrama.\nBriscoe e Green indagano sulla sparatoria avvenuto in un celebre locale nel quale vengono uccisi un mafioso e un produttore cinematografico e ritengono che si sia trattato di un regolamento di conti tra i Masucci e il clan rivale nel quale il produttore \u00e8 rimasto coinvolto per errore. Poco dopo il responsabile viene arrestato ma confessa solo l'omicidio del boss. I detective indagano allora su quello del produttore cinematografico, che aveva da poco realizzato un film campione d'incassi ambientato in un ristorante molto simile al locale in cui \u00e8 stato ucciso e descritto in modo lusinghiero. Briscoe e Green sospettano di uno scrittore di un romanzo in cui \u00e8 stato tratto il film, che pretendeva dai produttori una percentuale sugli incassi e che aveva chiesto all'intermediario di metterlo in contatto con il sicario.\nVendetta.\nTrama.\nBriscoe e Green indagano sull'omicidio di un uomo avvenuto durante una rissa al bar e i loro sospetti si concentrano su un uomo che \u00e8 stato rilasciato di prigione dopo aver scontato 20 anni per l'omicidio di una ragazza. Il suo avvocato escogita una difesa efficace: afferma che il suo cliente \u00e8 diventato violento e aggressivo a causa delle vessazioni subite in prigione. Per contrastare questa linea difensiva, McCoy chiede alla Southerlyn di scoprire se l'uomo aveva dei precedenti. La Southerlyn scopre che era stato sospettato di un terzo omicidio cio\u00e8 di una sedicenne, e che non era stato arrestato perch\u00e9 durante l'interrogatorio un detective aveva preso a pugni l'uomo. Lo stesso agente, poi, aveva rimediato al suo errore facendo incolpare l'uomo per l'omicidio, nel quale l'uomo era innocente e portando McCoy a riaprire il caso sull'omicidio della sedicenne.\nRitorno a New York.\nTrama.\nBriscoe e Green indagano sull'aggressione a colpi d'arma da fuoco di una coppia di turisti giapponesi, avvenuto in una via deserta di Manhattan, in cui l'uomo, proprietario di un night club alla moda in Giappone viene ferito mentre la moglie, che era una modella non ce la fa a sopravvivere. Interrogato da i detective l'uomo afferma che ad aggredirli sia stato un ragazzo di colore che ha agito a scopo di rapina, ma sospettano anche di un giovane affiliato alla Yakuza, in cui l'uomo ferito aveva un debito nei confronti della mafia. Una volta arrestato, per\u00f2, l'uomo dichiara a McCoy e alla Southerlyn di aver agito su incarico del marito per l'assicurazione sulla vita. L'uomo \u00e8 ritornato in Giappone e i rappresentanti diplomatici del paese si dimostrano poco propensi a concederne l'estradizione. A questo punto, Branch organizza un inganno per far ritornare l'uomo a New York: afferma che un ragazzo di colore era stato arrestato, invitando il marito della vittima a identificarlo e la trappola \u00e8 servita.\nSacrificio d'amore.\nTrama.\nBriscoe e Green indagano sulla strana morte di un ricco commerciante iracheno, avvenuto il giorno dopo il suo matrimonio con una giovane di 26 anni, e l'autopsia rivela che \u00e8 morto per soffocamento e non per cause naturali e che quindi si tratta di omicidio. Quindi i detective interrogano i possibili sospettati tra cui: la moglie, lo zio di lei e i due figli avuti dalla vittima nel suo primo matrimonio. Il caso ha una svolta quando l'arma del delitto, cio\u00e8 un cuscino viene ritrovato nella stanza della figlia della vittima. Quest'ultima ha un ottimo movente per assassinare il padre, infatti la donna, non ha potuto avere figli dopo un incidente in cui sua madre \u00e8 morta e voleva quindi adottare una neonata cinese, ma la sua iniziativa aveva incontrato la disapprovazione del padre e lei si era sottomessa al suo volere. Il padre, poi l'aveva invitata a lasciare la sua casa e ne aveva scatenato la sua reazione violenta.\nDelitto per delitto.\nTrama.\nBriscoe (al suo ultimo caso prima di andare in pensione) e Green indagano sull'omicidio di un corriere postale, i detective scoprono che la busta in cui la vittima l'aveva consegnata era vuota e che l'indirizzo del mittente era inesistente. Quindi si pensa ad un omicidio premeditato, infatti sospettano della vedova che ripetutamente tradita dal marito, aveva acquistato la pistola simile a quella con cui \u00e8 stato commesso il delitto. Ma l'alibi della donna regge e i dubbi aumentano quando le analisi del laboratorio rivelano che quell'arma, ritrovata nell'Hudson non \u00e8 quella usata per il delitto, ma che \u00e8 stata utilizzata per un altro omicidio, avvenuto pochi giorni prima di quello del corriere, infatti la vittima era un uomo d'affari con una moglie spendacciona, la quale aveva fornito un alibi inattaccabile per l'omicidio del marito. Dopo che McCoy e la giustizia hanno trionfato: Briscoe lascia il distretto per andare in pensione, e Green gli regala un suo ritratto per l'addio alla polizia del suo fedele compagno."}
{"id": "2001629", "revid": "118792358", "url": "https://it.wikipedia.org/wiki?curid=2001629", "title": "Episodi di Law &amp; Order - I due volti della giustizia (quindicesima stagione)", "text": "La quindicesima stagione della serie televisiva Law &amp; Order - I due volti della giustizia, formata da 24 episodi, \u00e8 stata trasmessa sulla NBC dal 22 settembre 2004 al 18 maggio 2005, invece in Italia fu trasmesso su Rai 2 per i primi quattro episodi tra il 21 e il 24 agosto 2007 nel pomeriggio, mentre i rimanenti episodi furono trasmessi dal 28 ottobre 2008 al 7 aprile 2009 nella seconda serata.\nLa moglie irachena.\nTrama.\nGreen con il suo nuovo partner Joe Fontana si trovano ad indagare sull'omicidio di una giovane donna, vestita di una tunica bianca con sopra una croce dipinta con il sangue. I detective scoprono che la vittima era un riservista dell'esercito degli Stati Uniti, dopo aver trascorso alcuni mesi in Iraq, ma scoprono tramite alcune foto che la donna aveva prestato servizio in una prigione irachena, sottoponendo i prigionieri a feroci torture. Quindi i sospetti di Fontana e Green cadono su una donna irachena che aveva sposato un americano e per di pi\u00f9 con suo fratello rinchiuso in una prigione irachena. Durante il processo, il suo difensore cerca abilmente di giustificare la condotta della sua cliente mettendo sotto accusa la guerra in Iraq e il comportamento dei soldati americani.\nVittime collaterali.\nTrama.\nFontana e Green indagano su un incidente del traghetto che attraversa l'Hudson con una sola vittima: una giovane donna. Dall'autopsia emerge che la vittima \u00e8 stata spinta dal traghetto e che quindi si \u00e8 trattato di omicidio. Indagando sul passato della donna, i detective scoprono che la vittima era la vedova di un vigile del fuoco morto durante l'attentato dell'11 settembre, di cui la vittima era rimasta sconvolta da quei fatti e che poi si spos\u00f2 con uno dei vigili del fuoco sopravvissuto a quel maledetto giorno. I sospetti di Fontana e Green cadono sulla prima moglie di quest'ultimo, dove quest'ultima si opponeva all'ex marito per sottrarre i suoi figli, infatti sull'analisi dell'DNA viene confermata la sua responsabilit\u00e0. Durante il processo, il suo avvocato invoca il trauma subito da quel maledetto 11 settembre, ma McCoy \u00e8 inflessibile, nonostante il parere contrario della Southerlyn, dandogli ragione.\nI Brotherhood.\nTrama.\nFontana e Green indagano sull'omicidio di un criminale uscito di prigione da poco, si indaga sull'ambiente carcerario, e in particolare sulla banda carceraria con inclinazioni neo-naziste chiamata \"I Brotherhood\", di cui la vittima faceva parte. I detective scoprono che la gang ha preso di mira una delle guardie carcerarie, arrivando a minacciare anche la moglie e i figli. La guardia viene incriminata, in seguito alle sue impronte trovate sull'arma del delitto. Il suo legale, durante il processo, invoca la legittima difesa preventiva, affermando che dopo aver saputo che la vittima era stata rilasciata sulla parola, l'uomo lo ha ucciso per garantire l'incolumit\u00e0 della famiglia. McCoy invece \u00e8 consapevole della pericolosit\u00e0 della gang, che arriva a minacciare in aula il giudice del processo\nFarmaci ad alto rischio.\nTrama.\nFontana e Green indagano sulla morte apparentemente suicida di uno studente universitario precipitato dalla sua stanza del college e finito contro un'auto e cominciano ad indagare sulla sua famiglia e sui suoi amici. Ma quando un'altra studentessa universitaria si suicida, i detective pensano che questi morti sospette siano collegato ad un programma di ricerca farmaceutica in cui i due suicidi erano coinvolti: venivano infatti pagati per testare alcuni medicinali, assumendoli per verificare gli effetti collaterali, che causano ai soggetti gravi episodi di depressione sfociati in tentativi di suicidio. Quindi i loro sospetti cadono sul produttore della societ\u00e0 farmaceutica, McCoy e la Southerlyn lo mettono sotto processo per aver ignorato diversi studi scientifici che confermavano i rischi connessi all'assunzione dei medicinali in grande quantit\u00e0.\nSotto copertura.\nTrama.\nFontana e Green indagano sul duplice omicidio di due poliziotti, da parte dei trafficanti di droga mentre stavano acquistando delle pistole mentre erano sotto copertura. Infatti Green, amico di una delle vittime, decide di mettersi in contatto con i presunti colpevoli fingendo di voler acquistare un'arma. L'operazione riesce alla perfezione, ma Fontana e Green apprendono che in un sito web, di propriet\u00e0 di un avvocato, sono pubblicate le foto di alcuni poliziotti sotto copertura, tra cui anche le due vittime. McCoy decide di incriminarlo per istigazione all'omicidio ma lui e la Southerlyn scoprono che il suo figliastro era stato ucciso nel corso di un'altra operazione dei poliziotti uccisi.\nNegligenza criminale.\nTrama.\nFontana e Green indagano sulla morte di una famosa scrittrice di romanzi gialli, avvenuta poche ore dopo essersi sottoposta ad un intervento di chirurgia plastica. L'autopsia rivela che \u00e8 morta a causa dell'interazione tra gli antidepressivi che assumeva e un medicinale somministratole da un chirurgo estetico. Fontana e Green confermano la negligenza del medico a curare la vittima, e la sua indifferenza a lei dopo l'intervento. Branch insiste perch\u00e9 McCoy lo incrimini per omicidio per negligenza.\nUn caso di principio.\nTrama.\nFontana e Green indagano sull'omicidio della moglie del governatore del Connecticut, avvenuto nel corso di una raccolta fondi per il partito democratico. I sospetti cadono proprio sul governatore sospettato di aver favorito con la concessione di molti appalti pubblici le societ\u00e0 di un suo amico. L'imprenditore, presente alla raccolta, viene anche lui sospettato dell'omicidio, ma il caso prende una svolta inaspettata quando il suo compagno afferma di aver avuto una relazione con il governatore, che la moglie li aveva scoperti, e che in seguito lo stesso imprenditore confessa il delitto. McCoy e la Southerlyn decidono di incriminarlo; ma il suo avvocato afferma che i due si erano segretamente sposati. Quindi McCoy, per far testimoniare l'ex governatore, decide di annullare tutti i matrimoni gay, ma la sua assistente Southerlyn si oppone.\nAmore paterno.\nTrama.\nFontana e Green indagano sul tentato omicidio di un noto conduttore radiofonico e i sospetti cadono subito su una famiglia mafiosa, i cui crimini erano stati pi\u00f9 volte denunciati dall'uomo nella sua trasmissione. I detective scoprono che la vittima e il boss erano amanti e quindi pensano ad un delitto passionale. Nel frattempo, i due sicari vengono trovati morti, cos\u00ec come l'amante contesa tra i due. Dopo vari tentativi vani di processarlo per vari reati, McCoy e la Southerlyn incriminano il capomafia per l'omicidio della donna, e ottengono la confessione, ma non ha commesso lui quel crimine.\nAffari di famiglia.\nTrama.\nFontana e Green indagano sull'omicidio di un commerciante di pietre preziose appartenente a una comunit\u00e0 di ebrei ortodossi, ma scoprono che l'uomo apparteneva alla mafia russa, e che stava collaborando con la procura federale per incastrare l'organizzazione. La responsabilit\u00e0 dell'organizzazione criminale russa nell'omicidio appare quindi evidente e per questo l'esecutore materiale viene arrestato. Fontana e Green scoprono che la moglie voleva il divorzio dalla vittima, ma per motivi religiosi non poteva ottenerlo senza il consenso del marito, e che proprio lei aveva denunciato all'organizzazione il tradimento del marito. McCoy la incrimina per omicidio, ma Branch lo costringe a far cadere le accuse.\nIl signore della guerra.\nTrama.\nFontana e Green indagano sul massacro in un appartamento, dove vivevano alcuni studenti del liceo di Manhattan, sulla scena vengono ritrovate tracce di droga. I detective capiscono che la strage \u00e8 collegata al traffico di droga e allo spaccio di una qualit\u00e0 pregiata di droga proveniente dall'Afghanistan. Il capo dell'organizzazione, e responsabile della strage, risulta un collaboratore dell'esercito americano in Afghanistan, che invoca l'immunit\u00e0 diplomatica; ci\u00f2 rende difficile il compito di McCoy e della Southerlyn a incriminarlo.\nAl di l\u00e0 della legge.\nTrama.\nFontana e Green indagano sull'omicidio stradale di un uomo rilasciato dalla prigione, dopo aver scontato la met\u00e0 della pena ottenendo la libert\u00e0 vigilata, per aver maltrattato sua moglie e sua figlia fino a causarne la morte. I sospetti si concentrano prima sul figlio della vittima, poi sulla ex moglie, nonch\u00e9 sulla sua nuova compagna e infine la terapista che aveva in cura la vittima in prigione, il quale si era resa conto che la vittima, una volta uscito, abusava anche della compagna e dei figli.\nSesso e denaro.\nTrama.\nFontana e Green indagano sull'omicidio di un ricco consulente finanziario, portandoli a sospettare della moglie e dell'amante, l'imprenditore edile che aveva diretto i lavori di ristrutturazione dell'abitazione della coppia. La donna accetta di testimoniare al Grand Jury contro il suo amante, portando McCoy a incriminare quest'ultimo, per\u00f2 prima di testimoniare nuovamente al processo la donna viene trovata morta, per un'intossicazione di monossido di carbonio apparentemente accidentale. A quel punto McCoy si trova in un vicolo cieco per ammettere la testimonianza data dalla moglie al Grand Jury, dimostrando che il marito abbia ucciso la moglie per impedirle di testimoniare.\nGiustizia e lealt\u00e0.\nTrama.\nFontana e Green indagano sull'omicidio di un famoso rapper e produttore discografico e sospettano di un rapper emergente, che nonostante fosse sotto contratto con la casa di produzione della vittima aveva inciso un remix del suo singolo da vendere in strada. La sua posizione si complica quando i detective scoprono che in una traccia del suo album si vanta di aver assistito all'omicidio, probabilmente commesso da un amico di vecchia data. La Southerlyn crede che il ragazzo non abbia ucciso il produttore, e che l'amico sia colpevole. Branch la licenzia perch\u00e9 poco adatta per perseguire gli imputati.\nIl falso vaccino.\nTrama.\nFontana e Green indagano sulla morte di un bambino dovuta a un'influenza nonostante fosse stato vaccinato da poco tempo, l'autopsia rivela che era morto per una semplice soluzione salina. I detective scoprono che la soluzione salina, spacciata per vero vaccino, era stata immessa nel mercato nero, provocando la morte di alcuni pazienti. Poco dopo, Fontana e Green individuano il responsabile di tutto questo e McCoy e la sua nuova assistente Alexandra Borgia lo incriminano per poi condannarlo alla pena adeguata.\nUn caso di plagio.\nTrama.\nFontana e Green indagano sull'omicidio di un noto scrittore dopo aver presentato il suo ultimo libro in una libreria. I detective sospettano di una donna che afferma di avere una relazione con la moglie della vittima e di aver ucciso quest'ultimo perch\u00e9 la maltrattava psicologicamente. La vedova invece afferma di non aver una relazione con la donna, ma alcune rivelazioni fanno pensare a McCoy e alla Borgia che la vedova abbia istigato la sua amante di uccidere il marito. Cos\u00ec McCoy e la Borgia, per dimostrare la sua colpevolezza, decidono di far testimoniare il figlio.\nGioco sporco.\nTrama.\nFontana e Green indagano sull'omicidio di un uomo di mezz'et\u00e0, nonch\u00e9 tifoso di basket che aveva intentato una causa milionaria contro un noto giocatore di basket, accusandolo di averlo colpito in una rissa scoppiata durante la partita e che da anni tormentava il cestista, insultandolo durante gli incontri e facendogli telefonate anonime. Il giocatore confessa l'omicidio; ma afferma di averlo ucciso per difendersi da lui, che lo stava minacciando con il coltello.\nUn falso eroe.\nTrama.\nFontana e Green indagano su un incidente in cui viene coinvolta un'automobile, schiantata contro la vetrina di un bar che \u00e8 costata la vita a un conducente e che ha procurato ferite gravi ad un ragazzo quindicenne. Scoprono che l'incidente, che ha provocato molti feriti tra i passanti e gli avventori del locale, \u00e8 stato causato dall'inseguimento da parte di un'altra auto, che nel frattempo \u00e8 gi\u00e0 fuggita. Il caso ha una svolta inaspettata quando emerge che l'automobilista deceduto aveva poco prima ucciso diversi cacciatori in una riserva vicino a New York, e che poi era fuggito con una delle vittime, incurante dal fatto che il figlio di lui stesse dormendo. Fontana e Green individuano il conducente della seconda auto, il quale, aveva deciso di inseguirlo per impedirgli la fuga, dopo aver visto l'uomo fuggire dalla scena del crimine. L'uomo viene incriminato, ma l'opinione pubblica lo considera un eroe nazionale per aver salvato il ragazzo. Ma quando quest'ultimo muore, McCoy lo incrimina per omicidio volontario.\nSogno infranto.\nTrama.\nFontana e Green indagano sull'omicidio di una produttrice esecutiva televisiva, scoprono che la vittima lavorava in una fondazione benefica fondata da due fratelli gemelli, che lei aveva accusato di aver intascato i fondi dell'ente. Ma, i sospetti dei detective si concentrano sul marito e sull'amante della vittima, cio\u00e8 un noto cuoco protagonista di un programma tv finanziato dalla vittima stessa, la quale per\u00f2 lo voleva chiudere per via dei bassi ascolti. McCoy e la Borgia affrontano un problema inaspettato quando vengono a conoscenza del comportamento scorretto di una componente della giuria.\nLa setta.\nTrama.\nFontana e Green indagano sull'omicidio di una sconosciuta avvenuta in una camera d'albergo e con i documenti falsi. I sospetti si concentrano subito sull'uomo che tenta di suicidarsi, e interrogando la moglie dell'uomo, Fontana e Green scoprono che la moglie di lui \u00e8 alla guida di una setta religiosa che promuove la sessualizzazione dei bambini. Poco dopo, l'uomo confessa il delitto, affermando che la madre lo aveva fatto iniziare all'attivit\u00e0 sessuale all'et\u00e0 di 6 anni. A quel punto McCoy e la Borgia incriminano la donna per i crimini compiuti dalla setta da lei guidata.\nLa cosa giusta.\nTrama.\nFontana e Green indagano sull'omicidio di una giovane avvocatessa, associata in uno studio legale finanziario. Scoprono che negli ultimi mesi della sua vita aveva intrattenuto relazioni con diversi componenti dello studio. I detective credono che il mentore della vittima abbia ucciso quest'ultima, poich\u00e9 le aveva dato una valutazione disastrosa, e che lo voleva denunciare per molestie sessuali insistenti. Ma per McCoy e la Borgia il caso si complica quando il testimone chiave viene ucciso e Green ferito nell'agguato. A quel punto, McCoy deve convincere un socio anziano dello studio a rivelare la verit\u00e0 alla corte; ci riesce facendo leva anche su un'indagine per frode che sta per essere avviata nei suoi confronti.\nLegalit\u00e0 ferita.\nTrama.\nFontana e il suo nuovo partner temporaneo Nick Falco indagano sull'omicidio di una famosa pornostar, che aveva da poco pubblicato un'autobiografia di grande successo e che aveva deciso di rivolgersi ad un'altra casa editrice, suscitando cos\u00ec le ire della sua editor, in cui \u00e8 la maggior indiziata del delitto grazie alla testimonianza di un poliziotto della narcotici. Ma, quando viene uccisa, Fontana e Falco sospettano dell'ex comandante della polizia di New York, ora senatore e in procinto di accettare un incarico di livello governativo.\nIl fantino di Panama.\nTrama.\nFontana e Falco indagano sull'omicidio di un fantino panamense, scoprendo che la vittima allenava un cavallo di nome Raspuntin, e aveva capito che si trattava di un vero fuoriclasse, del valore molto maggiore di quanto affermato dal suo proprietario, e che alcune corse erano state truccate per nasconderne le grandi capacit\u00e0. I sospetti si concentrano sul proprietario del cavallo, un imprenditore squattrinato con l'hobby delle corse dei cavalli, il quale aveva acquistato l'animale per tre milioni di dollari sottraendo le somme dal fondo pensioni dalla sua azienda. Per McCoy e la Borgia si complica, quando uno dei dipendenti raggirati si fa giustizia da s\u00e9.\nColpa e riscatto.\nFontana e Falco indagano sulla morte di un pompiere avvenuto, mentre stava cercando di domare l'incendio in un palazzo. L'autopsia rivela che la vittima \u00e8 morta per un colpo di pistola, sparato accidentalmente da un'arma abbandonata sul tetto dell'edificio. I detective scoprono che l'arma \u00e8 connessa all'omicidio di un uomo di colore, avvenuto 9 anni prima; e che il responsabile del delitto \u00e8 il fratello della fidanzata della vittima, il quale non voleva che lei frequentasse un uomo di colore. Il caso per McCoy e la Borgia appare complicato perch\u00e9, l'assassino ha scoperto la fede ed \u00e8 diventato un \"born again Christian\", vivendo una vita irreprensibile fatta esclusivamente di preghiera e carit\u00e0. Infatti il suo difensore afferma che la pena nei suoi confronti sarebbe inutile, perch\u00e9 la sua rieducazione si \u00e8 gi\u00e0 compiuta.\nL'incidente.\nTrama.\nFontana e Falco indagano sul deragliamento di un treno, costata la vita a 15 persone e ferite molte altre, a causa di un SUV lasciato sulle rotaie, e portando i detective in diverse direzioni, compreso l'attacco terroristico e il tentato omicidio di un procuratore distrettuale che viaggiava sul treno. I sospetti cadono sull'uomo che voleva togliersi la vita facendosi investire sul treno con l'auto, ma quest'ultimo aveva cambiato idea all'ultimo momento. Il suo difensore chiede l'assoluzione per infermit\u00e0 mentale, ma l'uomo si difende da solo."}
{"id": "2001630", "revid": "121490534", "url": "https://it.wikipedia.org/wiki?curid=2001630", "title": "Episodi di Law &amp; Order - I due volti della giustizia (sedicesima stagione)", "text": "La sedicesima stagione di Law &amp; Order - I due volti della giustizia, formata da 22 episodi, \u00e8 stata trasmessa sulla NBC per la prima volta dal 21 settembre 2005 al 17 maggio 2006, invece in Italia fu trasmesso su Rai 2 i primi due episodi il 21 e 27 aprile 2009, e gli altri due episodi il 19 e il 26 maggio 2009; poi gli altri 20 episodi dal 22 settembre al 14 dicembre 2009 e l'ultimo episodio il 2 gennaio 2010.\nPatteggiamento.\nTrama.\nFontana e Green si trovano ad indagare sul rapimento di una bambina, creduto inizialmente come un furto d'auto. Grazie ad un identikit, il rapitore viene individuato e catturato; perquisendo la sua abitazione, trovano delle tracce di sangue e ci\u00f2 fa credere che la bambina sia stata uccisa. Per\u00f2 la madre della bambina riceve la telefonata della figlia, che si trova con una complice del rapitore, che nel frattempo viene trovata uccisa in una camera del motel e il suo compagno confessa l'omicidio. Il rapitore si offre di rivelare il luogo in cui la bambina \u00e8 stata imprigionata, in cambio di una pena leggera per un crimine quasi commesso. McCoy, messo alle strette, nonostante il parere contrario di Branch, accetta un patteggiamento, anche se si dovr\u00e0 fare i conti con un giudice che non approva l'accordo.\nInganni (2).\nTrama.\nFontana e Green indagano sull'omicidio di un uomo e scoprono che la vittima stava cercando di chiamare Olivia Benson. Proprio la Benson collabora con le indagini, arrivando a sospettare di due donne, cio\u00e8 madre e figlia, in precedenza arrestate da Benson per una truffa di qualche anno prima, e rilasciate per mancanza di prove. Poich\u00e9 la vittima era anche lui un truffatore, Fontana, Green e Benson scoprono che i tre erano complici della truffa, e Benson crede che le due donne lo abbiano ucciso per non spartire il bottino. La madre, infatti afferma di averlo ucciso per legittima difesa, sostenendo che la figlia era stata molestata dalla vittima dieci anni prima. Per\u00f2 la figlia nega la versione della madre, e la Benson indaga sul passato della ragazza e scopre che la madre dice la verit\u00e0. \nFerita aperta.\nTrama.\nFontana e Green riaprono il caso sull'omicidio di una dodicenne avvenuto 10 anni prima, in cui un uomo ucciso in una sparatoria con la polizia aveva confessato di averla uccisa con l'aiuto di un complice. All'epoca Fontana si occup\u00f2 del caso, e aveva sempre ritenuto colpevole il padre della vittima, mai incriminato per mancanza di prove. Fontana capisce subito di aver commesso un errore quando numerose prove confermano la versione. McCoy incrimina il complice del delitto ma dovr\u00e0 fare i conti con l'ostilit\u00e0 del padre della vittima, che dopo le vecchie accuse di Fontana non intende collaborare con McCoy, e con lo scetticismo di Branch, che preferisce che McCoy patteggia con il vero colpevole del delitto.\nUna vita per la vita.\nTrama.\nFontana e Green indagano sull'omicidio di un uomo, che aveva preso la decisione di staccare la spina che teneva in vita la moglie, malata terminale. Si sospetta sui gruppi di attivisti pro-vita che da giorni manifestavano davanti all'ospedale, e in particolare su un pastore, amico dei genitori della donna in coma, che aveva pi\u00f9 volte espresso le sue opinioni sul caso. McCoy e la Borgia capiscono che, pur essendo il mandante del delitto, gli esecutori materiali erano la stessa famiglia della donna, tra cui il fratello di lei.\nLinea di difesa.\nTrama.\nFontana e Green indagano sull'omicidio di un'aspirante giornalista che si era infiltrata in una pericolosa gang, per scrivere un articolo e dare cos\u00ec una svolta alla sua carriera. I sospetti dei detective si concentrano prima sulla gang, e poi su un uomo di mezz'et\u00e0, incensurato e irreprensibile, e nella sua macchina vengono trovate tracce di sangue della vittima. McCoy e la Borgia lo incriminano, ma non capiscono quale sia il movente, in seguito scoprono che il figlio dell'uomo si trova in carcere, nello stesso penitenziario i cui si trovano rinchiusi i membri della banda. Infatti, minacciando la vita del figlio, la banda ha costretto il padre ad uccidere la vittima. A quel punto, i procuratori, offrono all'uomo un patteggiamento in cambio della testimonianza contro la banda, ma rifiuta, scegliendo di non difendersi attivamente al processo.\nDiritto di nascere.\nTrama.\nFontana e Green arrestano una sedicenne di colore che aveva ucciso un venditore ambulante, che l'aveva denunciata ai servizi sociali per i maltrattamenti che sottoponeva alla figlia, ma alcune ore dopo la ragazza muore in circostanze misteriose. L'autopsia rivela che la ragazza soffriva di anemia falciforme, e che \u00e8 morta a causa di un farmaco illegale per la sterilizzazione che ha complicato la sua condizione medica. A quel punto, Fontana e Green sospettano di un'infermiera che praticava una procedura a delle povere e problematiche ragazze senza il loro consenso, per migliorare le loro condizioni di vita. McCoy e la Borgia la incriminano per omicidio colposo, facendo testimoniare la nonna della vittima.\nCastello di carte.\nTrama.\nFontana e Green indagano sull'omicidio di una giovane donna e sul rapimento del figlio di 5 anni, i sospetti cadono prima sul suo ex fidanzato e dopo una testimone riferisce agli inquirenti di aver visto una donna uscire dall'appartamento della vittima con il bambino in braccio. La donna, dopo essere stata individuata e arrestata, afferma di aver rapito il bambino negando di avergli ucciso la madre. Il suo difensore invoca una gravissima forma di depressione in seguito ad un aborto; ma proprio quando il processo si complica, McCoy e la Borgia scoprono un inaspettato contatto tra l'imputata e l'ex compagno della vittima.\nGuardie di confine.\nTrama.\nFontana e Green indagano sull'omicidio del proprietario di un'impresa di trasporti. Indagando sulla sua attivit\u00e0 lavorativa, scoprono che la vittima trasportava con i suoi camion i clandestini provenienti dal Sudamerica, tramite un membro di un'associazione che sorveglia i confini per impedire l'ingresso dei clandestini; proprio l'uomo viene identificato da una donna che lo ha visto nascondere l'arma del delitto, ma quest'ultimo si difende affermando di aver agito da solo per proteggere le leggi del suo paese. McCoy e la Borgia scoprono che \u00e8 stato spinto da un altro componente del gruppo, sospettato di un omicidio commesso in Arizona.\nGiustizia in famiglia.\nTrama.\nFontana e Green indagano su una serie di omicidi avvenuti in tre zone differenti di Manhattan e riescono a capire che l'assassino vuole eliminare la persona di cui conosce solo il nome. Indagando, identificano il killer e rintracciano il veicolo, nel quale trovano una lista di sei nomi, tra cui quelli delle tre vittime e altri due mancanti, una delle due vittime designate si scopre essere incredibilmente McCoy. Quest'ultimo spiega ai detective il legame tra le persone identificate nella lista: nove anni prima, ha fatto condannare un uomo che aveva ucciso sua moglie e i colleghi di lavoro di lei per vendetta: la terza vittima e gli altri due erano testimoni, i quali saranno tra poco saranno chiamati nuovamente a prestare la loro testimonianza nel processo d'appello. Poco dopo, un'altra persona della lista viene uccisa e Van Buren e McCoy credono che l'istigatore di questi omicidi sia proprio il condannato, in prigione da nove anni. Nonostante le minacce ricevute, McCoy si prepara per il processo d'appello, ma il caso \u00e8 compromesso dal rifiuto di collaborare dell'unico testimone rimasto e dalla difficolt\u00e0 di trovare un legame tra l'imputato e qualcuno che uccide i testimoni, ma l'assassino \u00e8 uno dei figli del condannato, che negli anni ha assunto una falsa identit\u00e0.\nAcido.\nTrama.\nFontana e Green indagano sul suicidio di una ragazza, la figlia di una compagna di college della Van Buren, lei stessa chiede ai detective di indagare sul suo ex fidanzato, che alcuni mesi prima le aveva sfigurato il volto con una sostanza acida, portando la ragazza a togliersi la vita. L'uomo non era mai stato incriminato per aggressione con l'acido perch\u00e9 la vittima non l'aveva denunciato, affermando che si era trattato di un incidente. La Van Buren chiede la collaborazione della madre della ragazza, la quale per\u00f2, dopo aver identificato in un confronto l'ex fidanzato che ha visto sulla scena dell'incidente, ritratta perch\u00e9 da mesi l'uomo minaccia lei e l'altra figlia. A quel punto la Van Buren sfiora la falsa testimonianza confermando durante il processo l'identificazione senza menzionare la successiva identificazione, e poi confessa a McCoy l'inganno, costringendolo ad far archiviare il caso.\nIl libro sacro.\nTrama.\nFontana e Green indagano sul furto di una preziosa edizione della Torah ebraica sottratto dal proprietario, un rabbino che l'aveva ricevuta dal padre che l'aveva portata dalla Polonia. Ma il libro viene distrutto e i detective dovranno indagare anche sull'omicidio del responsabile del furto e della distruzione del libro. I sospetti di Fontana e Green si concentrano sul cugino del rabbino, per guadagnare del denaro, aveva pagato un uomo per lacerare il libro sacro, e per questo l'avrebbe ucciso per salvare quel libro. A quel punto confessa il crimine, ma McCoy persegue anche il cugino dell'imputato, accusandolo di aver messo in pericolo l'uomo incaricato di distruggere il libro. \nAmico di famiglia.\nTrama.\nFontana e Green indagano sull'omicidio di un commercialista, amico d'infanzia di un boss mafioso, avvenuto nel suo appartamento mentre la moglie viene gravemente ferita dopo aver sorpreso l'assassino. I loro sospetti si concentrano su un criminale di basso livello che viene arrestato, dopo che \u00e8 stato identificato dalla moglie della vittima. Ma l'uomo viene assolto in seguito ad una serie di ostacoli che ha impedito a McCoy di farlo condannare. Per\u00f2 poco dopo essere assolto, un ex poliziotto, anche lui amico d'infanzia del boss e della vittima lo uccide, ma l'uomo afferma di averlo ucciso per legittima difesa; al contrario, Fontana, Green, McCoy e la Borgia credono che si tratti di omicidio volontario ordinato dal boss. Davanti alla prospettiva di finire in prigione, l'ex poliziotto minaccia McCoy di rivelare pubblicamente di aver falsificato le prove in tante indagini per omicidio di cui si \u00e8 occupato, cosa che pregiudicherebbe gli esiti dei processi.\nSuicidio assistito.\nTrama.\nFontana e Green indagano sullo strano suicidio di un giornalista, avvenuto in una stanza d'albergo. I detective pensano che si sia trattato di omicidio, e scoprono che il reporter era completamente instabile e che la sua compagna l'aveva da poco lasciato perch\u00e9 aveva avuto un figlio da un'altra donna. Interrogata da Fontana e Green, la compagna afferma che il giornalista soffriva di una gravissima forma di depressione e che le aveva chiesto di assisterlo al suicidio, come confermato dal video, girato pochi minuti prima della sua morte; nonostante l'opinione contraria della Borgia, McCoy processa l'ex compagna della vittima per omicidio, ma scopre che in quella stanza d'albergo c'era un'altra persona, cio\u00e8 il fratello del giornalista.\nFiglio su misura.\nTrama.\nFontana e Green indagano sull'omicidio di uno studente di 18 anni, dovuto allo strangolamento con l'archetto del suo violoncello. I detective scoprono che per guadagnare denaro vendeva i risultati degli esami ai suoi compagni, tra cui un ragazzo di una famiglia altolocata a cui la vittima, dopo un litigio, aveva rifiutato il suo aiuto per superare un esame importante. McCoy lo incrimina per omicidio ma deve vedersela insieme alla Borgia con un'agguerrita avvocatessa di grado, secondo lei il gesto del suo cliente \u00e8 stato cagionato da un particolare farmaco per la concentrazione che l'imputato assumeva per migliorare le proprie prestazioni scolastiche ed essere all'altezza delle aspettative dei genitori.\nLo scambio.\nTrama.\nFontana e Green indagano sull'omicidio di un operatore di sicurezza privato nonch\u00e9 ex militare avvenuto nella sua stanza d'albergo. La vittima era rientrata da poco dall'Iraq, dove aveva partecipato ad un'operazione a capo di un gruppo di appaltatori, in cui due di loro sono stati uccisi in un agguato. I sospetti di Fontana e Green cadono su un altro componente del gruppo che ha partecipato all'operazione, il quale riteneva la vittima responsabile della morte dei loro compagni e del fratello di una delle vittime dell'agguato. I due vengono incriminati per omicidio, e il loro avvocato Danielle Melnick, intercetta le simpatie della giuria mostrando un video in cui ritrae le vittime dell'agguato in Iraq catturate e incentrando la sua difesa sulla crudelt\u00e0 del conflitto iracheno. Quando uno dei due imputati afferma che la vittima aveva catturato e imprigionato un terrorista iracheno ricercato dagli americani, McCoy e la Borgia ricevono pressioni dal Pentagono per far cadere le accuse di omicidio per l'uomo, compagno della vittima di omicidio e per le vittime dell'attacco in Iraq in cambio della rivelazione del luogo in cui il terrorista \u00e8 stato imprigionato.\nPer salvare una vita.\nTrama.\nFontana e Green indagano su una rapina in banca, in cui il rapinatore \u00e8 stato ucciso dalla guardia giurata e il direttore della banca arrestato come complice. I detective scoprono che l'uomo aveva aiutato la vittima e il suo complice a rapire una bambina di 6 anni, cio\u00e8 sua figlia. Fontana, dopo aver individuato il secondo rapitore lo incita a rivelare il luogo dove era nascosta la bambina. Infatti la bambina viene ritrovata e il difensore dell'imputato accusa Fontana di averlo aggredito, chiedendo il proscioglimento del suo cliente.\nCocktail letale.\nTrama.\nFontana e Green indagano sull'omicidio del proprietario di una tavola calda, scoprono subito il responsabile del delitto, un quattordicenne problematico che non aveva nessun legame con la vittima. Interrogando i genitori adottivi del ragazzo, Fontana e Green scoprono che la sorella del ragazzo era morta di AIDS, e che era stata ricoverata in una clinica poco distante da dove \u00e8 stato commesso l'omicidio. A quel punto scoprono che il vero obiettivo dell'agguato era una cliente dell'amministrazione della clinica. Dopo che il responsabile del delitto si \u00e8 tolto la vita, Fontana e Green indagano sulla morte della sorella dovuta a un cocktail letale di farmaci anti-AIDS non approvati dalle autorit\u00e0 sanitarie. McCoy incrimina il medico che aveva in cura la ragazza morta, e dopo aver scoperto che lui stesso \u00e8 ammalato di AIDS lo aveva accusato di averla usata come cavia per motivi personali.\nSotto copertura.\nTrama.\nFontana e Green indagano sull'omicidio di una giovane agente di polizia che lavorava sotto copertura e sospettano dei trafficanti di droga albanesi su cui la vittima indagava. Uno dei sospettati afferma di aver scoperto che la vittima era una poliziotta grazie ad una foto pubblicata su un giornale, insieme ad un articolo relativo scritto da suo padre, un attivista repubblicano, che aveva attaccato molto duramente un parlamentare democratico: i sospetti di Fontana e Green cadono sul capo dello staff del deputato, che per colpire il padre, aveva rivelato la copertura della figlia al giornale, provocandone la morte. Per McCoy e la Borgia sar\u00e0 molto dura processarlo per omicidio.\nUna madre modello.\nTrama.\nFontana e Green cercano di scagionare il detective Falco, accusato dell'omicidio di una ragazza con cui aveva passato la notte, avvenuto proprio nel suo appartamento. Falco \u00e8 il maggior sospettato del delitto e Fontana e Green scoprono che la vittima faceva cadere in trappola alcuni ricchi per poi essere derubati dai suoi complici. Quindi i sospetti di Fontana e Green cadono sul capo della banda, nonch\u00e9 ex gangster e padre di uno dei membri della banda, arrestato da Falco molto tempo prima. Poi si concentrano sulla fidanzata di suo figlio, furibonda dopo aver saputo che la vittima aspettava un figlio da lui. Tuttavia, le intrusioni di Falco nelle indagini influenzano McCoy e la Borgia, fino a quando Fontana e Green capiscono che il responsabile dell'omicidio era una persona apparentemente insospettabile.\nRegole violate.\nTrama.\nFontana e Green indagano sul massacro di una famiglia, e scoprono che il vero obiettivo era il padre, che al momento della tragedia non era in casa. L'uomo aveva fornito dei falsi distintivi della polizia ai due malviventi, che li avevano utilizzati per delle rapine, e poi aveva collaborato con la Borgia per arrestarli, ma con esiti disastrosi. Ma la Borgia viene rapita e uccisa dagli stessi che hanno commesso il massacro. Fontana e Green sospettano di un poliziotto corrotto che ha fornito il distintivo come modello per le imitazioni, e McCoy cerca con tutti i mezzi di fare giustizia per la Borgia, fino a quando gli assassini non vengono arrestati dopo aver ucciso il poliziotto corrotto, e il vice procuratore federale fa esonerare McCoy dal caso."}
{"id": "2001631", "revid": "169040", "url": "https://it.wikipedia.org/wiki?curid=2001631", "title": "Episodi di Law &amp; Order - I due volti della giustizia (diciassettesima stagione)", "text": "La diciassettesima stagione della serie televisiva Law &amp; Order - I due volti della giustizia, formata da 22 episodi, \u00e8 stata trasmessa sulla NBC dal 22 settembre 2006 al 18 maggio 2007. Invece in Italia \u00e8 stata trasmessa in prima visione su Rai 2 il 9 gennaio 2010 solo il primo episodio, e dopo alcuni mesi di pausa fu trasmessa su Rai 3 dal 22 aprile 2010 al 3 giugno 2010.\nCelebrit\u00e0.\nTrama.\nGreen e la sua nuova partner Nina Cassady indagano sull'omicidio di un poliziotto avvenuto nell'appartamento adiacente al suo, dopo che aveva sorpreso il ladro a svaligiare l'appartamento. I detective capiscono che il rapinatore era in quell'appartamento per rubare alcune foto compromettenti scattate dall'ex inquilino dello stesso, un fotoreporter, le foto ritraevano una nota attrice mentre lasciava inavvertitamente cadere dal passeggino la figlia di pochi mesi. Green e la Cassady arrestano un sospettato dell'omicidio, un noto cantante rap di scarso successo con un passato di droga e amicizie poco raccomandabili. McCoy e la sua nuova assistente Connie Rubirosa scoprono che il vero movente \u00e8 che la donna sniffava cocaina pur essendo incinta.\nOmicidio in rete.\nTrama.\nGreen e la Cassady indagano sull'omicidio di una donna, in cui le foto del cadavere vengono pubblicate in rete su un sito internet; i detective sospettano di un ventenne con problemi psichiatrici, che riesce a fuggire alla cattura e che prende in ostaggio la figlia della vittima. Nel corso del processo, afferma che la ragazza, sulla sua pagina web, si era offerta di avere rapporti sessuali in cambio della morte della madre, che ne conferma la sua versione anche se la ragazza dice in contrario cio\u00e8 che si era sfogata su Internet dopo banali litigi ma senza volere la madre morta.\nCasa, dolce casa.\nTrama.\nGreen e la Cassady indagano sulla dolosa esplosione di un palazzo che ha causato il ferimento del proprietario e la morte di una bambina di 8 anni. I detective indagano su chi potrebbe avere avuto benefici dalla morte del proprietario del palazzo, portandoli ad arrestare la sua ex moglie. McCoy e la Rubirosa se la dovranno vedere con un difensore molto agguerrito e con un giudice che ha un conflitto d'interesse nel caso; ma il caso ha una svolta inaspettata quando la Rubirosa scopre un indizio in cui il proprietario potrebbe aver fatto esplodere il palazzo.\nGiustizia senza colore.\nTrama.\nGreen e la Cassady indagano sul brutale delitto di un uomo di religione islamica, da parte di due persone che sembrano appartenere al movimento estremista anti-islamico. Ma scoprono che il movimento era stato sciolto da alcuni anni e che la vittima si era fatta coinvolgere da una cellula terroristica per poi pentirsi e denunciarli alla polizia. Ad un certo punto sospettano del cugino della moglie della vittima, anche lui membro della cellula terroristica. Ma il suo avvocato Paul Robinette fa leva sul problema dei pregiudizi degli americani contro gli arabi, e la moglie della vittima non vuole collaborare con McCoy e la Rubirosa.\nAffronta e guarisci.\nTrama.\nGreen e la Cassady indagano sull'omicidio di un uomo, avvenuto pochi giorni dopo essere stato smascherato come pedofilo in un programma scandalistico. I detective sospettano prima del vicino di casa, cio\u00e8 il padre di una bambina di otto anni e poi della fidanzata della vittima che afferma di aver agito per legittima difesa. Indagando su di lei, la Rubirosa scopre che la donna era stata ripetutamente violentata da lui alcuni anni prima, ed era stata pagata da un canale televisivo per raccontare la sua vicenda in un talk show e incontrare il suo stupratore davanti alle telecamere. A quel punto McCoy sospetta che la giornalista che curava il programma TV, abbia spinto la donna all'omicidio per favorire la sua trasmissione.\nSoldato Garcia.\nTrama.\nGreen e la Cassady indagano sull'omicidio di un ricco imprenditore che produce i giubbotti antiproiettile destinati all'esercito americano, e trovano un collegamento con la morte di un giovane soldato in Iraq, forse deceduto per una corazza difettosa fornita dall'impresa della vittima. I detective sospettano dell'amico del soldato morto, in cui confessa l'omicidio e afferma di aver lo stress post-traumatico dopo essere tornato dall'Iraq. McCoy e la Rubirosa scoprono che il giubbotto antiproiettile del soldato morto era difettoso, e incriminano il socio della vittima, che era consapevole dei problemi dell'attrezzatura.\nOdio razziale.\nTrama.\nUn noto attore viene arrestato per guida in stato di ebbrezza. Indossa dei vestiti sporchi di sangue e il sangue non \u00e8 il suo. Arrivato in centrale fa delle dichiarazioni antisemite. Il giorno successivo viene trovato il cadavere di una produttrice televisiva ebrea che aveva escluso l'attore dall'episodio pilota di una nuova sit-com e l'uomo diviene il primo sospettato. Ma, sospettano subito del figlio quattordicenne dell'attore, in cui quest'ultimo ha trasmesso le proprie convinzioni razziste. McCoy cerca di fargli confessare il ruolo avuto dal padre per incastrarlo.\nIl consenso.\nTrama.\nGreen e la Cassady indagano sull'omicidio di un giovane di una famiglia benestante, trovato morto sull'autobus di una societ\u00e0 di spettacoli hard. I detective, in un primo momento indagano su un triangolo amoroso tra la vittima, la sua fidanzata e il suo amico a capo della societ\u00e0. Poi, per\u00f2 la ragazza viene individuata da una sua amica che, dopo aver girato alcuni filmati hard qualche settimana prima, aveva chiesto all'amico di consegnare il video per cui in cambio era stata costretta a fare sesso con lui nell'autobus, e che aveva ucciso il suo amico salito anche lui sul mezzo. A questo punto McCoy e la Rubirosa sostengono che l'omicidio \u00e8 stata la conseguenza dello stupro subito dalla ragazza.\nPena di morte.\nTrama.\nGreen e la Cassady sono sulle tracce di un assassino evaso che ha ucciso due poliziotti durante la sua fuga, poco dopo si barrica dentro una scuola prendendo come ostaggi dei bambini, e ne uccide quattro prima di essere nuovamente arrestato. McCoy e la Rubirosa cercano di far reintrodurre la pena di morte per l'uomo, ma il padre di una delle vittime della scuola lo anticipa e finisce per essere usato come slogan per un politico locale (che era un avvocato), McCoy e la Rubirosa cercano invano a convincere il padre giustiziere a non diventare l'unico responsabile dell'accaduto.\nLotte di potere.\nTrama.\nGreen e la Cassady indagano sull'omicidio di un avvocato aziendale e scoprono che la vittima voleva denunciare la societ\u00e0 per cui lavorava. I sospetti cadono sulla commessa di una boutique di origine brasiliana a sua volta amante dell'amministratore delegato dell'azienda dove lavorava la vittima. McCoy e la Rubirosa si trovano in conflitto mentre la Rubirosa si chiede se McCoy intende processare l'amministratore delegato per omicidio.\nUn mondo imperfetto.\nTrama.\nGreen e la Cassady indagano sulla strana morte di un ragazzo avvenuto in una stanza d'ospedale senza spiegazioni plausibili, sua madre accusa i figli del suo ex marito, che combattono per il controllo della fortuna del padre. I sospetti di Green e della Cassady cadono su un donatore di midollo osseo, di cui la vittima aveva avuto il trapianto 18 mesi prima. McCoy e la Rubirosa fanno fatica ad ottenere le prove di cui hanno bisogno e di far testimoniare un altro giovane che aveva ricevuto lo stesso midollo dalla stessa donna che aveva dato al donatore le sue gentilezze.\nPer una vita migliore.\nTrama.\nGreen e la Cassady indagano sull'omicidio di un produttore che con sua moglie attrice aveva adottato un bambino africano, avvenuto in una gelateria mentre teneva in braccio il bambino. I detective scoprono che l'omicidio \u00e8 collegato alla recente adozione del bambino, che aveva ricevuto un controllo internazionale perch\u00e9 sembrava essere stato portato davanti in base allo statuto di celebrit\u00e0 della coppia. McCoy e la Rubirosa prendono a cuore il caso, che per\u00f2 si trasforma in un'indagine sulla morte di un bambino quando l'identit\u00e0 del bambino adottato viene messa in discussione.\nPunti di vista.\nTrama.\nGreen e la Cassady indagano sull'omicidio di uno studente universitario avvenuto in una manifestazione politica organizzata da un oratore, lasciando numerosi sospetti, fino a quando non sospettano di un altro studente che ha affermato di essere stato con l'ex fidanzata della vittima al momento dell'omicidio. McCoy e la Rubirosa credono che lo studente abbia inseguito la donna a causa della sua critica aperta alla ricerca delle sue cellule staminali, per trovare una cura per la sua malattia al Parkinson.\nLa Chiesa della Nuova Promessa.\nTrama.\nGreen e la Cassady indagano sull'omicidio di un giovane attore gay avvenuto nel suo appartamento e scoprono che la vittima aveva minacciato un Reverendo di esporre a tutti la sua omosessualit\u00e0. Dopo che il Reverendo si \u00e8 suicidato, McCoy e la Rubirosa credono che la moglie abbia avuto intenzione di uccidere l'attore perch\u00e9 aveva scoperto una relazione extraconiugale tra lui e il marito.\nPregiudizio razziale.\nTrama.\nGreen e la Cassady indagano sull'omicidio di una giovane attrice. Si sospetta di un arabo che ha dei pregiudizi razziali molto forti, McCoy e la Rubirosa non esitano ad incriminarlo, confessando di essere stato pagato da un produttore di ucciderla. Cos\u00ec i procuratori cercano di processare il produttore, che secondo McCoy \u00e8 la mente dell'omicidio.\nIl libro insanguinato.\nTrama.\nGreen e la Cassady indagano sull'omicidio di un'editrice di un libro molto famoso e i sospetti cadono prima su uno ghostwriter e poi su un ex giocatore di football che era stato assolto dall'omicidio della moglie. McCoy e la Rubirosa credono che uno dei giurati nel processo dell'ex giocatore sia stato pagato per farlo assolvere.\nPunizione divina.\nTrama.\nGreen e la Cassady indagano sull'incendio doloso di una chiesa, con dentro una persona dentro che era gi\u00e0 stata uccisa. I sospetti cadono prima sugli studenti universitari e poi sul padre di uno di loro che crede nella religione e che afferma di temere l'ira di Dio per sua figlia convinta della teoria dell'evoluzione. McCoy e la Rubirosa chiedono una valutazione psicologica per determinare se l'uomo \u00e8 competente ad essere processato.\nUn abile stratagemma.\nTrama.\nGreen e la Cassady indagano sull'omicidio di una giovane rapper. Sospettano di una lunga fila di persone ma non sono sicuri che la morte sia collegata alla musica o a qualcos'altro. Scoprono poi che la vittima era incinta di qualche settimana e che il padre \u00e8 un bianco. L'uomo confessa ma \u00e8 sicuro che sia stato plagiato da un manager della vittima. McCoy e la Rubirosa credono che sia un abile stratagemma per incastrare il padre del bambino che la vittima aspettava, e anche per un disco che stava per produrre.\nRicatto mortale.\nTrama.\nGreen e la Cassady indagano sull'avvelenamento da ricina di un russo. Si indaga sul suo lavoro dove apprendono che ha trascorso molto tempo viaggiando sempre al di fuori della Russia tra cui a New York insieme al suo fratello maggiore. Scoprono che dietro a questo omicidio c'\u00e8 un giro di prostituzione ad una ragazza russa, McCoy non esita a far testimoniare il fratello della vittima contro il padre di una delle ragazze che per di pi\u00f9 \u00e8 anche un'ex agente dell'KGB e che ha anche l'immunit\u00e0 diplomatica. \nCatene invisibili.\nTrama.\nGreen e la Cassady indagano sull'omicidio di un bambino di 7 anni, ma si rendono conto che \u00e8 collegato ad un ragazzo rapito cinque anni prima e credono che ad uccidere il bambino sia stato il pedofilo. McCoy crede che il ragazzo abbia ucciso il bambino per colpa della prigionia che aveva provato.\nL'ultimo avamposto.\nTrama.\nGreen e la Cassady indagano sul brutale omicidio di due senzatetto e i sospetti portano ad un giovane veterano di guerra ed un reparto in un ospedale della Virginia. McCoy scopre che l'uomo era stato ferito in guerra e che non aveva ricevuto le cure di cui aveva bisogno, causandogli molti problemi di umore. \nUna bella famiglia.\nTrama.\nGreen e la Cassady indagano sull'omicidio della ex moglie di un rispettato senatore, oltre a lui i sospetti cadono su una famiglia disfunzionale con una serie di segreti imbarazzanti. McCoy si ritrova nella sede principale quando \u00e8 costretto a discutere sul caso di fronte ad un giudice interessato al caso."}
{"id": "2001632", "revid": "290351", "url": "https://it.wikipedia.org/wiki?curid=2001632", "title": "Episodi di Law &amp; Order - I due volti della giustizia (diciottesima stagione)", "text": "La diciottesima stagione della serie televisiva Law &amp; Order - I due volti della giustizia, formata da 18 episodi, \u00e8 stata trasmessa sul canale statunitense NBC per la prima volta dal 2 gennaio al 21 maggio 2008. Invece in Italia la stagione \u00e8 stata trasmessa da Rai 3 dal 23 febbraio all'8 giugno 2012.\nIl tempo di morire.\nTrama.\nIl detective Cyrus Lupo ritorna a New York, dopo quattro anni nella divisione Intelligence dopo aver appreso la notizia della morte del fratello. Lui e Green indagano con riluttanza su un altro suicidio commesso allo stesso modo, e poco dopo sospettano prima di un medico e poi della figlia. I detective credono che qualcuno sia un serial killer che provoca la fine della vita delle persone grazie ad un suicidio assistito. Invece la Rubirosa si trova a dover lavorare al caso con il nuovo vice-procuratore Michael Cutter, in seguito alla promozione di McCoy a procuratore capo.\nBlack out.\nTrama.\nGreen e Lupo (al suo primo caso ufficiale) indagano su una serie di eventi avvenuti durante un black-out in tutta la citt\u00e0, tra cui il rapimento di una madre e di sua figlia e l'omicidio della loro colf. Le prove collegano i rapimenti al marito e padre delle vittime rapite e poco dopo trovano il nascondiglio dei rapitori con il cadavere della donna e la figlia viva. In seguito scoprono che i rapitori sapevano che ci sarebbe stato il black-out. A questo punto Cutter e la Rubirosa cercano di convincere l'uomo a testimoniare contro il capo dei rapitori dopo aver mentito su un mandato di perquisizione per salvare sua figlia, ma sorgono problemi legati alla ricerca ingiustificata.\nL'escluso.\nTrama.\nGreen e Lupo indagano sull'esplosione in un laboratorio di ricerca scientifica, in cui una guardia di sicurezza incinta viene gravemente ferita. I sospetti per\u00f2 cadono subito sullo scienziato che stava lavorando ad un progetto scientifico e successivamente sul figlio. Cutter e Rubirosa cercano di mettere contro all'avvocato dell'uomo per far archiviare il caso, ma scoprono che la vittima che \u00e8 in coma, voleva abortire perch\u00e9 non solo si sentiva pronta di diventare madre ma anche non voleva fare la madre surrogata per una coppia gay.\nEsame di coscienza.\nTrama.\nL'investigazione su un paio di pantaloni scomparsi porta Green e Lupo all'omicidio di un giovane avvocato. Si sospetta di un insabbiamento aziendale da parte di una massiccia catena di grandi magazzini per colpa di una crisi della salute pubblica. Cutter e Rubirosa credono che un dipendente dell'azienda abbia ucciso l'avvocato per rubare i pantaloni e bruciarli, cos\u00ec cercano di convincere un vecchio superiore della Van Buren a testimoniare contro l'uomo.\nAdulti irresponsabili.\nTrama.\nGreen e Lupo indagano sulla sparatoria che ha portato alla morte di un adolescente bianco e di una bambina di colore, ben presto si sospetta che possa essere un caso razziale visto che coinvolge anche un padre di famiglia anch'esso di colore che confessa quasi subito la sparatoria per paura che suo figlio sia in pericolo insieme a una donna e a due ragazzi bianchi. Cutter e Rubirosa credono che la donna abbia preso parte alla sparatoria che viene incriminata grazie alla mazza da baseball di una delle due vittime. Al processo Cutter teme che i giurati possano essere una parte neri e una parte bianchi.\nAnimale politico.\nTrama.\nGreen e Lupo indagano sul triplice omicidio avvenuto nell'appartamento di una delle tre vittime. Si sospetta anche dell'aiutante di politico che si scopre essere un artista della truffa. Cutter e Rubirosa gettano ragionevoli dubbi sull'uomo che punta il dito contro i politici che l'hanno sostenuto."}
{"id": "2001633", "revid": "287204", "url": "https://it.wikipedia.org/wiki?curid=2001633", "title": "Cooper Carlisle", "text": "Carriera universitaria.\nGioc\u00f2 nei Florida Gators nella SEC dal 1995 al 1999.\n\"Riconoscimento vinto\":\n2009\nNella NFL.\nDenver Broncos (2000-2006).\nCooper fu scelto al quarto giro del Draft 2000 dai Broncos. Firm\u00f2 un contratto di 5 anni per un totale di 3.184.000 dollari di cui 460.000 di bonus alla firma. Debutt\u00f2 nella NFL il 17 settembre contro gli Oakland Raiders come tackle.\nNelle due stagioni successive trov\u00f2 pochissimi spazi.\nNella stagione 2003 pass\u00f2 a giocare anche come guard a destra. Il 14 settembre contro i San Diego Chargers, ricevette un lancio di 6 yard facendo touchdown diventando il primo offensive lineman nella storia dei Broncos a fare un touchdown.\nIl 18 marzo 2005 firm\u00f2 un contratto di due anni per 2.010.000 dollari di cui 500.000 di bonus alla firma. Contribu\u00ec a far diventare l'attacco nelle corse al 2\u00ba posto in tutta la NFL (158.7 per partita).\nChiuse la carriera con i Broncos giocando 95 partite di cui 38 da titolare.\nOakland Raiders (2007-presente).\nIl 13 aprile 2007 firm\u00f2 per due anni per un totale di 3.100.000 di cui 350.000 dollari di bonus alla firma. Gioc\u00f2 tutte le partite sempre come guard di destra.\nNella stagione 2008 gioc\u00f2 15 partite tutte da titolare, saltando solamente la partita contro i San Diego Chargers per una distorsione alla caviglia sinistra che rimedi\u00f2 nella partita precedente.\nIl 3 marzo 2009 firm\u00f2 un contratto di 5 anni per 15.100.000 dollari di cui 1.500.000 di bonus alla firma.\nNella stagione 2010 aiut\u00f2 la linea d'attacco nelle corse a raggiungere il 2\u00ba posto in tutta la NFL.\nL'anno successivo gioc\u00f2 ancora tutte le partite da titolare e contribu\u00ec a far giungere i Raiders al 3\u00ba posto nella NFL come la squadra che concesse minor sack: (25) in tutta la stagione regolare.\nIl 14 marzo venne svincolato ma dopo pochi giorni rifirm\u00f2 un contratto annuale per 925.000 dollari di cui 275.000 garantiti. Gioc\u00f2 in tutte le 16 partite da titolare.\nVittorie e premi.\nNessuno."}
{"id": "2001636", "revid": "110157", "url": "https://it.wikipedia.org/wiki?curid=2001636", "title": "Joanny Chatigny", "text": "Biografia.\nDopo gli studi di incisione all'Accademia di Belle Arti nella nativa Lione, si trasfer\u00ec a Parigi dove lavor\u00f2 per dodici anni entrando in contatto con artisti che influenzarono la sua preferenza per i soggetti di ambito religioso o spirituale rappresentati nelle sue opere. \nNel 1862 torna a Lione e quattro anni pi\u00f9 tardi debutta al Salon di Lione presentando diversi dipinti. Ricevette molte commissioni per opere a tematica religiosa da chiese di Lione e altre citt\u00e0 francesi e continu\u00f2 ad esporre opere in gallerie sia a Lyone che a Parigi fino alla sua morte. Alcune sue opere sono conservate al Museo di belle Arti di Lione. \nNel suo atelier hanno lavorato come allievi Etienne Gautier, Lucien B\u00e9gule e Edmond Tapissier\nChatigny scultore.\nLa produzione scultorea consiste soprattutto di ritratti di personaggi contemporanei nella forma sia di busti che di medaglioni. Sceglie inoltre raffigurazioni mistiche e simboliche che riflettono l'attenzione per i temi romantici della morte, i travagli dello spirito e il sublime."}
{"id": "2001637", "revid": "729019", "url": "https://it.wikipedia.org/wiki?curid=2001637", "title": "James Marten", "text": "Carriera collegiale.\nHa giocato nei Boston college Eagles squadra rappresentativa del college di Boston.\nCon i Dallas Cowboys.\nAl draft NFL 2007 \u00e8 stato selezionato come 67 scelta dai Cowboys, ma non \u00e8 mai sceso in campo.\nCon gli Oakland Raiders.\nNella stagione 2008 \u00e8 passato ai Raiders, debuttando nella NFL il 21 settembre 2008 contro i Buffalo Bills indossando la maglia numero 69.\nIl 5 settembre 2009 \u00e8 stato rilasciato.\nCon i Chicago Bears.\nHa firmato per i Bears ma in due anni non \u00e8 mai sceso in campo.\nCon i Miami Dolphins.\nHa scelto il numero di maglia 71.\nStatistiche nella stagione regolare.\nLegenda: PG=Partite giocate PT=Partite da titolare.\nVittorie e premi.\nNessuno."}
{"id": "2001639", "revid": "172126", "url": "https://it.wikipedia.org/wiki?curid=2001639", "title": "Jean-Baptiste Chatigny", "text": ""}
{"id": "2001643", "revid": "599013", "url": "https://it.wikipedia.org/wiki?curid=2001643", "title": "Processo batch", "text": "In ingegneria chimica si dice che un processo chimico (processo unitario o operazione unitaria) \u00e8 svolto in batch (o \"in maniera discontinua\") quando lo svolgimento del processo chimico implica lo spegnimento (\"shutoff\"), lo scarico, il carico e la riaccensione dell'apparecchiatura utilizzata dal processo stesso.\nAlcuni esempi di apparecchiature batch sono le colonne di distillazione batch (utilizzate nella distillazione dell'alcol etilico), le filtropressa, e i reattori batch.\nStoria.\nPrima della Rivoluzione industriale, le sostanze chimiche e i materiali venivano prodotti in ambito industriale principalmente attraverso processi batch (cio\u00e8 non continui), che richiedevano intensa manodopera e accurati controlli sulla qualit\u00e0 del prodotto. Molti processi batch vennero sostituiti gradualmente dai processi continui, in modo da soddisfare il continuo aumento della richiesta dei prodotti chimici mantenendo allo stesso tempo sufficientemente bassi i costi relativi al processo di produzione.\nOggigiorno i prodotti chimici che fanno parte della classe delle commodity (o \"bulk chemical\") vengono ottenuti attraverso un processo continuo, mentre i processi batch continuano ad essere utilizzati per produrre le specialit\u00e0 e la chimica fine.\nBilancio di materia.\nIl bilancio di materia per un processo batch \u00e8 analogo a quello di un processo continuo, con la differenza che in luogo della portata entrante (cio\u00e8 relativa alla posizione x=0) si scrive la portata iniziale (cio\u00e8 per t=0), e in luogo della portata uscente (cio\u00e8 relativa alla posizione x=L) si scrive la portata finale (cio\u00e8 per t=tf).\nIn formule:\nIl bilancio di materia \u00e8 differenziale rispetto al tempo di reazione, poich\u00e9 le condizioni interne di concentrazione e di conversione non sono costanti nel tempo."}
{"id": "2001645", "revid": "113264804", "url": "https://it.wikipedia.org/wiki?curid=2001645", "title": "Episodi di Conviction (serie televisiva 2006)", "text": "La prima e unica stagione della serie televisiva Conviction \u00e8 andata in onda dal 3 marzo al 9 maggio 2006 sul canale statunitense NBC.\nIn Italia la serie \u00e8 stata trasmessa con il titolo originale per la prima volta dal 1\u00ba aprile al 6 maggio 2007 sul canale satellitare Fox Crime, mentre in chiaro la serie ha debuttato il 29 dicembre 2007 su Canale 5 con il titolo \"Sex &amp; Law\", che l'ha sempre trasmessa in orario notturno.\nLa trasmissione su Canale 5 \u00e8 stata molto travagliata; i primi nove episodi sono stati trasmessi in maniera discontinua dal 29 dicembre 2007 al 28 agosto 2008, in seguito la serie \u00e8 tornata in onda dal primo episodio a partire dal 7 gennaio 2012 con mini-maratone notturne di tre episodi consecutivi ogni sabato terminando finalmente la messa in onda in chiaro con l'ultimo episodio trasmesso la notte dell'11 febbraio 2012.\nLa serie \u00e8 stata poi nuovamente trasmessa per intero su Joi, dal 18 gennaio 2011 al 25 febbraio 2011, ogni marted\u00ec alle 21:00, con due episodi a sera, prima del completamento della trasmissione in chiaro."}
{"id": "2001648", "revid": "344503", "url": "https://it.wikipedia.org/wiki?curid=2001648", "title": "Rocky (disambigua)", "text": ""}
{"id": "2001650", "revid": "599013", "url": "https://it.wikipedia.org/wiki?curid=2001650", "title": "John Wade", "text": "Nella NFL.\nStagione 1998\nPreso come 113 scelta dai Jacksonville Jaguars ha giocato 5 partite di cui nessuna da titolare.\nStagione 1999\nHa giocato 16 partite tutte quante da titolare.\nStagione 2000\nHa giocato solamente 2 partite e tutte e due da titolare.\nStagione 2001\nHa giocato 15 partite ma nessuna da titolare.\nStagione 2002\nHa giocato 16 partite tutte da titolare.\nStagione 2003\nPassa ai Tampa Bay Buccaneers dove ha giocato 16 partite tutte da titolare.\nStagione 2004\nHa giocato 8 partite tutte da titolare.\nStagione 2005\nHa giocato 16 partite tutte da titolare.\nStagione 2006 \nHa giocato 16 partite tutte da titolare.\nStagione 2007 \nHa giocato 16 partite tutte da titolare.\nStagione 2008 \nPassa agli Oakland Raiders dove gioca 5 partite di cui 4 da titolare.\nStagione 2009\nDurante la preseason si fa male, il 5 settembre i \"Raiders\" accettano un accordo sull'infortunio mettendo il giocatore nelle riserve. Chiude la stagione senza mai giocare una partita.\nStagione 2010\n\u00c8 diventato \"unrestricted free agent\".\nVittorie e premi.\nNessuno."}
{"id": "2001651", "revid": "729019", "url": "https://it.wikipedia.org/wiki?curid=2001651", "title": "SIAI-Marchetti SM-101", "text": "Il SIAI-Marchetti SM-101 era un monomotore da trasporto passeggeri realizzato dall'azienda Italiana SIAI-Marchetti negli anni quaranta e rimasto allo stadio di prototipo.\nDopo il primo volo, effettuato il 20 dicembre 1947, l'azienda ritenendo che fosse difficile trovare spazi di mercato per la vendita di un monomotore civile di tali caratteristiche prefer\u00ec abbandonare il programma in favore del bimotore SM-102.\nDescrizione tecnica.\nL'SM.101 era caratterizzato da una fusoliera dotata di cabina di pilotaggio chiusa a due posti affiancati, seguita da un vano passeggeri dalla capacit\u00e0 di 6 posti a sedere e che terminava in una coda dall'impennaggio classico monoderiva. L'ala era montata bassa ed a sbalzo. Il carrello d'atterraggio era un triciclo classico, anteriormente retrattile, integrato posteriormente da un ruotino d'appoggio posto sotto la coda. La propulsione era affidata ad un motore radiale di produzione cecoslovacca, un Walter Bora da 235 hp (175 kW), montato sul muso."}
{"id": "2001655", "revid": "709565", "url": "https://it.wikipedia.org/wiki?curid=2001655", "title": "Episodi di Law &amp; Order - Il verdetto", "text": "La prima ed unica stagione della serie TV Law &amp; Order - Il verdetto \u00e8 andata in onda negli Stati Uniti d'America dal 3 marzo 2005 al 21 gennaio 2006 sul canale statunitense NBC.\nIn Italia \u00e8 stata trasmessa in prima TV dall'11 settembre 2006 al 20 maggio 2008 in alternanza sul canale satellitare Joi e su Rete 4.\n\"L'abominevole showman\".\nTrama.\nL'assistente del procuratore Tracey Kibre affronta l'omicidio di un'aspirante attrice di Broadway, ma ha poche prove per perseguire il sospetto un produttore teatrale arrogante che sa perfettamente che la polizia non ha trovato n\u00e9 il corpo ne il sangue della vittima altrove. Kibre \u00e8 affiancata dal vice procuratore Kelly Gaffney, mentre lavorano con i detective Briscoe e Salazar per perseguire prove fisiche mentre l'avvocato del procuratore manovra per ritrarre la donna scomparsa come promiscua.\n\"Quarantuno colpi\".\nTrama.\nUn agente di polizia viene ucciso da un criminale in carriera, Kibre e Gaffney cercano di ignorare il fatto che l'assassino \u00e8 stato ucciso dalla polizia con 41 colpi di arma da fuoco. Inoltre, l'avvocato difensore dell'imputato insinua durante il processo che il poliziotto ucciso sia corrotto.\n\"Il vendicatore\".\nTrama.\nKibre e Gaffney perseguono un padre di famiglia accusato dell'omicidio di un molestatore appena rilasciato dalla prigione colpevole di aver molestato la figlia. Il caso ha una svolta quando l'avvocato dell'uomo si interessa molto per rappresentarlo.\n\"Una sola verit\u00e0\".\nTrama.\nKibre e Gaffney perseguono tre ragazzi che sono sospettati dello stupro e dell'omicidio di una ragazza, Kibre vuole fare un accordo con uno dei tre, che si preoccupa che possa manipolare i fatti per ottenere la comprensione della giuria.\n\"La tata\".\nTrama.\nKibre e Gaffney perseguono una giovane tata accusata dell'omicidio del bambino di cui si prendeva cura, ma si imbattono in un muro di pietra quando il giudice senza scrupoli blocca ogni mossa che fanno.\n\"Pubblico e privato\".\nTrama.\nKibre e Gaffney perseguono un giocatore di football, accusato dell'omicidio della sua fidanzata, l'uomo viene difeso da un avvocato che \u00e8 determinato a rispettare ci\u00f2 che ha.\n\"Vendetta calcolata\".\nTrama.\nKibre e Gaffney perseguono un impiegato di una banca che ha ucciso casualmente un cliente e ne ha feriti altri, l'uomo si difende da solo e sfrutta come difesa emotiva la morte del figlio.\n\"Lo scheletro (2)\".\nTrama.\nKibre e Gaffney perseguono un criminale in carriera, accusato dell'omicidio di un ex poliziotto e del tentato omicidio del detective Green e scoprono insieme a Fontana (partner di Green) che il criminale \u00e8 un produttore di film pornografici.\n\"Il confine\".\nTrama.\nKibre e Gaffney perseguono un omicida plurimo appena rilasciato dalla prigione a causa delle prove generate, ma vengono aiutate da testimoni terrorizzati e paurosi, e per di pi\u00f9 l'uomo contrasta con il suo avvocato.\n\"Muro di silenzio\".\nTrama.\nKibre e Gaffney perseguono due poliziotti accusati dell'omicidio di un omosessuale, sodomizzato con un manganello della polizia; scontrandosi con Ravell, che affronta il \"muro blu\" alla ricerca della verit\u00e0.\n\"Di giorno (2)\".\nTrama.\nKibre e Gaffney perseguono un serial killer, che nel corso degli anni ha lasciato una scia di vittime, sostituendo la vice procuratrice Novak che \u00e8 stata aggredita brutalmente.\n\"Io e mio padre\".\nTrama.\nKibre e Gaffney sono alle prese con un uomo che viene accusato dell'omicidio di un travestito e con il figlio che si autoaccusa del delitto. In seguito scoprono che la donna era un uomo, poco prima che il padre uccidesse la vittima per legittima difesa.\n\"Il portiere perfetto\".\nTrama.\nKibre e Gaffney sono alle prese con l'omicidio causato dal portiere di un palazzo che aveva salvato la vita un inquilino, ucciso nel processo da uno sconosciuto."}
{"id": "2001661", "revid": "48344", "url": "https://it.wikipedia.org/wiki?curid=2001661", "title": "Fernando de Napoli", "text": ""}
{"id": "2001662", "revid": "124123", "url": "https://it.wikipedia.org/wiki?curid=2001662", "title": "Seth Wand", "text": "Carriera universitaria.\nHa giocato con i Northwest Missouri State Bearcats squadra rappresentativa dell'universit\u00e0 del Northwest Missouri State.\nCarriera professionistica.\nHouston Texans.\nAl draft NFL 2003 \u00e8 stato selezionato come 75 scelta dai Texans. Ha fatto il suo debutto nella NFL il 7 settembre 2003 contro i Miami Dolphins indossando la maglia numero 78. \nIl 2 settembre del 2006 \u00e8 stato svincolato.\nTennessee Titans.\nPreso a stagione gi\u00e0 iniziata ha giocato solamente 7 partite. Ha indossato la maglia numero 72. Il 1\u00ba settembre 2007 \u00e8 stato svincolato.\nOakland Raiders.\nIl 21 novembre 2007 ha firmato con i Raiders. Ha mantenuto il numero 72. Ma nel suo primo anno non \u00e8 mai sceso in campo.\nIl 6 ottobre 2008 \u00e8 stato messo sulla lista infortunati per un problema ad un ginocchio ed il 28 ottobre \u00e8 stato tagliato dalla squadra.\nIl 5 agosto 2009 \u00e8 stato ripreso dai Raiders per sopperire alla perdita del tackle Khalif Barnes che si \u00e8 fatto male durante gli allenamenti estivi. Il 5 settembre \u00e8 stato di nuovo svincolato.\nFlorida Tuskers (UFL).\nPer l'intera stagione 2009 e 2010 ha giocato nei Florida Tuskers della United Football League.\nSeconda volta con i Raiders.\nIl 2 agosto 2011 ha rifirmato con i Raiders. Ha scelto il numero di maglia 76. Il 4 settembre \u00e8 stato svincolato per far spazio a Ricky Brown."}
{"id": "2001666", "revid": "57342", "url": "https://it.wikipedia.org/wiki?curid=2001666", "title": "Mariana de Paredes y Flores", "text": "Biografia.\nDi nobili natali, rimase presto orfana: sin dall'infanzia si dedic\u00f2 all'esercizio della piet\u00e0 e della mortificazione. Si vide negato il permesso di entrare in un ordine religioso e fece privatamente professione dei voti di povert\u00e0, obbedienza e castit\u00e0: si pose sotto la direzione spirituale dei padri della Compagnia di Ges\u00f9 e adott\u00f2 il nome di Maria Anna di Ges\u00f9.\nAmmessa nel terz'ordine francescano nel 1639, trascorse il resto della sua vita in preghiera e penitenza in una stanza della sua abitazione. In occasione delle numerose calamit\u00e0 (epidemie e terremoti) che colpirono il suo paese nel 1645, offr\u00ec a Dio la sua vita in cambio della salvezza dei suoi concittadini.\nIl culto.\nOggetto di devozione popolare sin dalla morte, le \u00e8 intitolato l'Istituto di Santa Marianna di Ges\u00f9, fondato nel 1873 dalla beata Mercedes Molina y Ayala.\nBeatificata nel 1853, \u00e8 stata proclamata santa da papa Pio XII il 9 luglio del 1950: \u00e8 la prima santa della repubblica dell'Ecuador, dove \u00e8 conosciuta con l'appellativo di \"giglio di Quito\".\nIl Martirologio Romano colloca la sua memoria al giorno 26 maggio."}
{"id": "2001670", "revid": "124546862", "url": "https://it.wikipedia.org/wiki?curid=2001670", "title": "Saeco", "text": "La Saeco International Group S.p.A., in seguito denominata Philips Saeco S.p.A., \u00e8 un'azienda italiana che produce macchine per caff\u00e8 espresso e distributori automatici di bevande e snack.\nStoria.\nL'innovazione.\nViene fondata nel 1981 da Sergio Zappella, un bergamasco che nel 1951 \u00e8 emigrato con la famiglia in Svizzera e nel 1972 ha aperto un negozio di elettrodomestici, e da Arthur Schmed, ingegnere di nazionalit\u00e0 svizzera, a Gaggio Montano, in provincia di Bologna (dove ha sede tuttora), come Saeco S.r.l.. Il nome della societ\u00e0 deriva dalle iniziali della denominazione estesa \"Sergio, Arthur e compagnia\".\nL'azienda cresce rapidamente nei primi anni di attivit\u00e0, tanto che nel 1985 produce e commercializza la prima macchina per caff\u00e8 espresso completamente automatica. Un'innovazione che porta il marchio ad affermarsi nei mercati italiano ed estero. Nel 1986 comincia a creare numerose filiali, dapprima in Europa e in seguito nelle Americhe, in Asia e Australia, distribuendo i propri prodotti in pi\u00f9 di 60 paesi. Nasce anche \"Cosmec\", dedicata alla realizzazione di componenti per le macchine per il caff\u00e8. Un'iniziativa che permette di controllare l'intera filiera.\nNel 1989 Saeco viene ceduta al ricco uomo d'affari austro-americano Gerhard Andingler, la cui propriet\u00e0 dura fino al 1993, quando i vecchi proprietari (insieme ad altri partner italiani) riacquistano la societ\u00e0. Nel 1995 l'azienda avvia anche la produzione dei condizionatori.\nNel 1999 acquisisce la Gaggia, altra storica azienda nel settore delle macchine per caff\u00e8 professionale. Sempre quell'anno la societ\u00e0 assume il nome di \"Saeco International Group\".\nDalla Philips alla Evoca.\nNel dicembre 2000 Saeco \u00e8 quotata alla Borsa di Milano, entrando nel settembre 2002 nel segmento Star. Nel 2004 il Gruppo viene acquisito dalla Pai Partners, una private equity francese, che rileva il 66,85% dell'azienda bolognese. Sergio Zappella rimane in azienda come presidente con circa il 30% del capitale, Schmed continua a svolgere l'incarico di direttore tecnico con una quota di capitale del 6%. Quell'anno il gruppo registra un fatturato di 411 milioni di euro, ha un utile di 44 milioni e d\u00e0 lavoro a circa 2.000 dipendenti sparsi in una decina di stabilimenti.\nSempre nel 2004 la societ\u00e0 \u00e8 ritirata dalla Borsa con un'offerta pubblica di acquisto che frutta 215 milioni di euro. Cinque anni pi\u00f9 tardi, nel 2009, la Saeco viene ceduta alla multinazionale olandese Philips. L'azienda \u00e8 leader nella produzione di macchine da caff\u00e8 in Europa, dove controlla una quota di mercato del 30%.\nNel febbraio 2016 la Philips decide di investire 23 milioni di euro negli stabilimenti di Gaggio Montano ponendo fine ad un periodo difficile dal punto di vista economico per il marchio Saeco caratterizzato da riduzione della produzione (dismessa l'area del business professionale e dimezzata quella delle macchine domestiche) ed eccesso di manodopera.\nLa divisione del gruppo Saeco.\nLa Saga Coffee S.p.a.\nNel 2017 Philips cede la divisione Saeco Professional (compreso il marchio Gaggia) alla N&amp;W Global Vending S.p.A., azienda bergamasca leader nei distributori automatici per bevande e snack, nata nel 2000 dall'integrazione di Necta e Wittenberg e controllata da un fondo statunitense, Lone Star.. Nel novembre 2017 N&amp;W cambia il nome in Evoca Group.\nLa Saeco Philips.\nCun la vendita nel 2017 del ramo professional la divisione macchine del caff\u00e8 domestiche con lo stabilimento di Torretta ed il marchio Saeco rimangono di propriet\u00e0 del gruppo Philips.\nLa Saeco nello sport.\nA cavallo di II e III millennio la Saeco entr\u00f2 nel mondo delle sponsorizzazioni sportive, impegnandosi dapprima nel calcio come sponsor di maglia del (1987-1990) e poi in maniera ancora maggiore nel ciclismo con un'omonima squadra (1996-2004); per quest'ultima corsero ciclisti di fama quali Ivan Gotti, Mario Cipollini, Paolo Savoldelli, Gilberto Simoni, Danilo Di Luca, Igor Astarloa e Damiano Cunego."}
{"id": "2001672", "revid": "599013", "url": "https://it.wikipedia.org/wiki?curid=2001672", "title": "Cornell Green", "text": "Carriera.\nStagione 1999\nPreso dai rookie non scelti nel draft dagli Atlanta Falcons, passando l'intera stagione nella squadra di allenamento.\nStagione 2000\nPassa ai New York Jets ma non gioca nemmeno una partita.\nStagione 2001\nNon gioca nemmeno una partita.\nStagione 2002\nPassa ai Tampa Bay Buccaneers, scende in campo per la prima volta in una partita ufficiale e fa anche il suo debutto da titolare l'8 settembre contro i New Orleans Saints. Gioca 16 partite di cui 3 da titolare concludendo la stagione con la vittoria del Super Bowl XXXVII.\nStagione 2003\nGioca 7 partite di cui 5 da titolare.\nStagione 2004\nPassa ai Denver Broncos ma non gioca nessuna partita.\nStagione 2005\nGioca 14 partite ma nessuna da titolare.\nStagione 2006\nRitorna ai \"Buccaneers\" e gioca 14 partite.\nStagione 2007\nPassa agli Oakland Raiders e gioca 10 partite tutte quante da titolare.\nStagione 2008\nHa giocato 16 partite tutte da titolare.\nStagione 2009\nIl 21 marzo \u00e8 stato fermato e trattenuto dalla polizia per una notte intera perch\u00e9 ha spinto contro il muro ed ha colpito il braccio destro della madre dei suoi 2 figli con un manico di scopa. Ha giocato 12 partite tutte da titolare, saltandone 4 per infortunio.\nStagione 2010\nDopo esser rimasto per 3 giorni \"unrestricted free agent\", l'8 marzo ha firmato con i Buffalo Bills un contratto di 3 anni per un totale di 9 milioni di dollari."}
{"id": "2001673", "revid": "111325", "url": "https://it.wikipedia.org/wiki?curid=2001673", "title": "Fuyumi Souryo", "text": ""}
{"id": "2001675", "revid": "254059", "url": "https://it.wikipedia.org/wiki?curid=2001675", "title": "Stanislao Poniatowski (1754-1833)", "text": "Il \nBiografia.\nPrincipe polacco membro della famiglia Poniatowski, comandante della guardie di fanteria della Corona (\"szef gwardii pieszej koronnej\"), grande tesoriere di Lituania (\"podskarbi wielki litewski\") dal 1784 al 1791. Era il nipote dell'ultimo Re di Polonia e Granduca di Lituania, Stanislao II, che vedeva in lui un possibile successore.\nDivent\u00f2 cavaliere dell'Ordine dell'Aquila Bianca l'8 dicembre 1773. Colto e gran viaggiatore, ricco mecenate, particolarmente interessato agli studi di economia e di arte, non fu molto popolare presso la nobilt\u00e0 polacca (szlachta) che lo vedeva come un rampollo arrogante e altezzoso.\nDopo le spartizioni della Polonia che posero fine all'esistenza della Confederazione polacco-lituana, Stanis\u0142aw Poniatowski si trasfer\u00ec in Italia, visse molti anni a Roma, per poi stabilirsi nel 1822 a Firenze allora capitale del Granducato di Toscana, che divent\u00f2 la sua patria elettiva. Nel 1823 il principe Poniatowski acquist\u00f2 il Palagio dei pini, antica villa di Rovezzano a pochi chilometri da Firenze. Sempre a Firenze, nel 1825 acquist\u00f2 Palazzo Capponi nella centrale via Larga (oggi via Cavour), conosciuto anche come \"Palazzo Bastogi\", che divent\u00f2 la principale dimora della famiglia dove trasfer\u00ec la sua ricchissima collezione d'arte. Negli stessi anni acquist\u00f2 Palazzo Guadagni in via Ponte alle Mosse (conosciuto come \"Palazzo Poniatowski Guadagni\"), dove ancora oggi campeggia lo stemma di famiglia.\nFuori da Firenze, il principe acquist\u00f2 Villa Letizia (conosciuta come \"Villa Poniatowski\") e Villa di Monterotondo, entrambe a Livorno, e l'ex Abbazia di San Lorenzo a Coltibuono nel comune di Gaiole in Chianti in provincia di Siena.\nStanis\u0142aw Poniatowski \u00e8 il capostipite del ramo familiare dei Poniatowski che hanno il titolo di Principe Poniatowski e Principi Poniatowski di Monterotondo, titolo concesso dal granduca di Toscana che prendeva il nome da una localit\u00e0 nei pressi di Livorno dove i Poniatowski possedevano una grande propriet\u00e0.\nCassandra Luci.\nLegato fin dal 1804 a Cassandra Luci (Roma, 1785 - Firenze, 1863) sposata in prime nozze a Vincenzo Venturini Benloch, il principe Poniatowski tent\u00f2 invano di ottenere l'annullamento dalla Sacra Rota del matrimonio tra la Luci e il Benloch. Il principe ebbe 5 figli da Cassandra Luci, nati tra il 1806 e il 1816 fuori dal matrimonio, e nel 1822 in seguito al trasferimento a Firenze ottenne dal Granduca di Toscana Ferdinando III d'Asburgo-Lorena la possibilit\u00e0 di riconoscere i figli, \u00ababilitati a godere delle prerogative e onori della Nobilt\u00e0, ad essi competente per diritto di sangue\u00bb:"}
{"id": "2001676", "revid": "741864", "url": "https://it.wikipedia.org/wiki?curid=2001676", "title": "Mario Henderson", "text": "Carriera.\nOakland Raiders.\nAl Draft 2007, Henderson \u00e8 stato selezionato dagli Oakland Raiders come 91\u00aa scelta. Ha debuttato nella NFL il 25 novembre a Kansas contro i Kansas City Chiefs indossando la maglia numero 75. Dopo due stagioni in cui ha giocato poco, nella stagione 2009 ha trovato maggiormente spazio.\nNella stagione 2010 con l'arrivo del rookie Jared Veldheer ha visto calare i suoi minuti in campo. A fine stagione \u00e8 stato tagliato.\nSan Diego Chargers.\nIl 12 aprile 2012, Henderson ha firmato un contratto con i San Diego Chargers.\nStatistiche.\nStagione regolare\nLegenda: PG=Partite giocate PT=Partite da titolare."}
{"id": "2001679", "revid": "810736", "url": "https://it.wikipedia.org/wiki?curid=2001679", "title": "Robert Gallery", "text": "Carriera universitaria.\nGallery gioc\u00f2 con gli Iowa Hawkeyes, squadra rappresentativa dell'Universit\u00e0 dell'Iowa, dalla stagione 1999 alla 2003.\nRiconoscimenti: \nCarriera professionistica.\nOakland Raiders.\nAl draft NFL 2004 fu selezionato dagli Oakland Raiders come 2 scelta assoluta. Debutt\u00f2 nella NFL il 12 settembre 2004 a Pittsburgh contro i Pittsburgh Steelers nel ruolo di tackle di destra indossando la maglia numero 76.\nNella stagione 2006 pass\u00f2 da tackle di destra a tackle di sinistra, facendo registrare un calo nelle proprie prestazioni.\nNella stagione 2007 venne spostato da tackle a guard a sinistra. Questo spostamento ebbe effetti positivi sul suo gioco e sulle sue prestazioni\nIl 20 settembre 2009 si ruppe il perone solamente dopo 2 partite della stagione regolare. L'infortunio lo costrinse a saltare ben 6 partite. Rientr\u00f2 il 15 novembre contro Kansas City Chiefs. \nIl 6 dicembre si infortun\u00f2 a Pittsburgh contro gli Steelers nella parte inferiore della schiena. Il 12 dello stesso mese fu messo sulla lista infortunati. Chiuse la stagione con 6 partite, giocate tutte da titolare.\nNella stagione 2010 dopo la partita iniziale della stagione regolare, Gallery accus\u00f2 un infortunio al muscolo posteriore della gamba che lo tenne fuori dai campi di gioco per 4 partite.\nSeattle Seahawks.\nIl 27 luglio 2011, Gallery firm\u00f2 coi Seattle Seahawks un contratto triennale. Coi Seahawks gioc\u00f2 12 partite, tutte da titolare. Il 14 marzo 2012 venne svincolato.\nNew England Patriots.\nIl 19 marzo 2012, Gallery firm\u00f2 con i New England Patriots. Il 5 agosto, durante il training camp dei Patriots, il giocatore annunci\u00f2 il proprio ritiro dal football professionistico dopo otto anni di carriera tormentati dagli infortuni.\nStatistiche.\nStagione regolare\n\"Legenda\": \nVittorie e premi.\nNessuno"}
{"id": "2001680", "revid": "121677593", "url": "https://it.wikipedia.org/wiki?curid=2001680", "title": "Kwame Harris", "text": "Carriera professionistica.\nSan Francisco 49ers.\nAl debutto come rookie (stagione 2003) ha giocato 14 partite di cui 5 da titolare, segnando un touchdown su un fumble recuperato.\nNel 2\u00ba anno (stagione 2004) ha giocato 14 partite di cui 7 da titolare.\nNel 3\u00ba anno (stagione 2005) ha giocato 16 partite tutte da titolare.\nNel 4\u00ba anno (stagione 2006) ha giocato ancora tutte le 16 partite da titolare.\nNel 5\u00ba anno (stagione 2007) ha giocato 12 partite e nessuna da titolare.\nOakland Raiders.\nNel 6\u00ba anno (stagione 2008) ha firmato con i Raiders il 5 marzo un contratto di 3 anni come free agent per 16 milioni di dollari. \u00c8 stato il tackle titolare di sinistra della squadra, ha giocato 14 partite di cui 11 da titolare. Ha recuperato 2 fumble.\nIl 24 febbraio 2009 \u00e8 stato svincolato dai Raiders.\nFlorida Tuskers.\nNel 2010 Harris ha giocato la pre-stagione con i Florida Tuskers della United Football League, lasciando la squadra prima dell'inizio della stagione regolare.\nVittorie e premi.\n\"nessuno\""}
{"id": "2001682", "revid": "686936", "url": "https://it.wikipedia.org/wiki?curid=2001682", "title": "Fred Wakefield", "text": "Nella NFL.\nAl draft del 2001 non \u00e8 stato selezionato da nessuna squadra, ma \u00e8 poi stato ingaggiato dagli Arizona Cardinals.\nAl debutto come rookie stagione 2001 ha giocato 16 partite di cui 12 da titolare.\nNel 2\u00ba anno, stagione 2002, ha giocato 16 partite di cui 14 da titolare.\nNel 3\u00ba anno, stagione 2003, ha giocato 10 partite di cui 5 da titolare.\nNel 4\u00ba anno, stagione 2004, non \u00e8 mai sceso in campo.\nNel 5\u00ba anno, stagione 2005, ha giocato 15 partite di cui 9 da titolare.\nNel 6\u00ba anno, stagione 2006, ha giocato 16 partite di cui 9 da titolare.\nNel 7\u00ba anno, stagione 2007, \u00e8 passato agli Oakland Raiders e ha fatto parte della squadra di pratica.\nNell'8\u00ba anno, stagione 2008, \u00e8 stato la terza guard di destra e il secondo defensive tackle di sinistra della squadra. Ha giocato 7 partite con un tackle. Il 9 novembre \u00e8 stato messo sulla lista infortunati. Il 19 novembre ha chiuso il contratto."}
{"id": "2001685", "revid": "93556", "url": "https://it.wikipedia.org/wiki?curid=2001685", "title": "Paul McQuistan", "text": "Carriera.\nOakland Raiders.\nMcQuistan fu selezionato nel terzo giro del Draft 2006 dagli Oakland Raiders. Il 25 luglio firm\u00f2 un contratto quadriennale del valore di 2,40 milioni di dollari di cui 795.000 di bonus alla firma. Debutt\u00f2 nella NFL l'11 settembre contro i San Diego Chargers. Nella sua stagione da rookie disput\u00f2 15 partite, di cui 6 da titolare. Nel 2007 disput\u00f2 16 partite, di cui 6 come titolare. Nel 2008 disput\u00f2 una sola partita prima di infortunarsi e perdere tutto il seguito dell'annata. Fu inserito nella lista infortunati il 10 settembre. Il 9 novembre 2009 venne rilasciato.\nJacksonville Jaguars.\nFirm\u00f2 con i Jacksonville Jaguars il 21 novembre, chiudendo la stagione con 3 partite, di cui nessuna da titolare. Il 4 settembre 2010 venne svincolato.\nCleveland Browns.\nDopo aver firmato con i Browns venne svincolato il 14 novembre 2010, senza giocare una partita.\nSeattle Seahawks.\nNella stagione 2011, Paul firm\u00f2 coi Seattle Seahawks con cui disput\u00f2 tutte le 16 gare stagionali, 10 delle quali come titolare. Il 14 marzo 2012 firm\u00f2 un biennale del valore di 4 milioni di dollari di cui 750.000 dollari di bonus alla firma. In quell'anno divenne stabilmente titolare venendo sempre schierato dall'inizio, incluse le due gare di playoff della squadra.\nNel 2013, Paul disput\u00f2 tutte le 16 gare della stagione regolare, 14 delle quali come titolare. Il 2 febbraio 2014 vinse il Super Bowl XLVIII quando i Seahawks batterono i Denver Broncos per 43-8.\nCleveland Browns.\nIl 24 marzo 2014, dopo essere stato svincolato dai Seahawks, McQuistan firm\u00f2 un contratto biennale con i Cleveland Browns."}
{"id": "2001692", "revid": "1543377", "url": "https://it.wikipedia.org/wiki?curid=2001692", "title": "Latynka", "text": "Il latynka \u00e8 un sistema di scrittura della lingua ucraina che adotta come simboli quelli dell'alfabeto latino.\nL'alfabeto latino ucraino si \u00e8 sviluppato nell'occidente dell'Ucraina intorno a Leopoli, citt\u00e0 appartenuta storicamente all'Austria-Ungheria ed alla Polonia.\nStoria.\nLa lingua ucraina \u00e8 stata scritta occasionalmente nell'alfabeto latino fin dal XVI secolo. Le prime versioni somigliavano molto all'alfabeto polacco, poich\u00e9 l'Ucraina centro-occidentale faceva parte della Polonia, assimilandone parzialmente la scrittura.\nNell'Ottocento un prete ucraino, Josyp \u0141ozynski Ivanovy\u010d, autore della pubblicazione \"Ruskoje wesile\", nel 1834 tent\u00f2 di promuovere ufficialmente l'alfabeto latino in Ucraina.\nSuccessivamente, quando l'Ucraina occidentale pass\u00f2 sotto l'Impero asburgico, gli Ucraini locali furono sottoposti ad un tentativo di occidentalizzazione condotto sotto la supervisione di Josef Jire\u010dek nel 1859. Questo tentativo riguardava anche l'uso dell'alfabeto latino, ma fu un fallimento poich\u00e9 gli Ucraini lo vedevano come uno strumento di assimilazione per farli diventare \"Polacchi\". Il fatto poi che i Polacchi e gli Austriaci, che promuovevano l'alfabeto latino fossero cattolici, aument\u00f2 il rifiuto degli ortodossi - che erano la maggioranza degli Ucraini - ad accettare il latynka al posto del cirillico.\nDopo la prima guerra mondiale fu creata nell'Ucraina occidentale la Repubblica Nazionale dell'Ucraina Occidentale, in cui fu ufficializzato l'uso dell'alfabeto latino ucraino. Nel 1919 furono stampate nella capitale Leopoli (Lvov) i primi quattro francobolli della repubblica, con l'iscrizione \"Zakhidno-Ukrainska Narodna Republika\". Tuttavia questa piccola repubblica scomparve dopo circa un anno, assimilata parzialmente dall'Unione Sovietica, che reimpose il cirillico.\nNel 1927 i linguisti Boris Tka\u010denko, Majk Jogansen e Mykajlo Nakone\u010dnyj, in una conferenza a Charkiv proposero per l'ultima volta l'uso del latynka per la lingua ucraina, ma ricevettero il rifiuto definitivo dal regime sovietico specialmente dopo l'ascesa al potere di Stalin.\nTra il 1941 ed il 1944, nei territori ucraini sottomessi ai Tedeschi ed ai Romeni fu favorito l'uso dell'alfabeto latino, anche se non fu ufficializzato il latynka.\nUna delle conseguenze della rivoluzione arancione dell'Ucraina nel 2004 \u00e8 stata la discussione sulla possibilit\u00e0 di occidentalizzare vari settori ed aspetti dell'Ucraina. Uno di questi aspetti promossi dal gruppo politico di Viktor Ju\u0161\u010denko riguardava l'alfabeto della lingua ucraina, che ufficialmente \u00e8 basato sul cirillico, usando al suo posto il latynka oppure una versione molto simile chiamata \"euro-ukranian\".\nAlfabeto latynka.\nL'alfabeto latynka \u00e8 praticamente uguale a quello usato in Polonia ed \u00e8 simile all'alfabeto della Bielorussia detto \u0142acinka.\nEsempio di scritto in alfabeto latino ucraino:\nLatynka\nVsi \u013eudy narod\u017euju\u0165\u015ba vi\u013enymy i rivnymy u svojij hidnosti ta pravach. \nCirillico\n\u0412\u0441\u0456 \u043b\u044e\u0434\u0438 \u043d\u0430\u0440\u043e\u0434\u0436\u0443\u044e\u0442\u044c\u0441\u044f \u0432\u0456\u043b\u044c\u043d\u0438\u043c\u0438 \u0456 \u0440\u0456\u0432\u043d\u0438\u043c\u0438 \u0443 \u0441\u0432\u043e\u0457\u0439 \u0433\u0456\u0434\u043d\u043e\u0441\u0442\u0456 \u0442\u0430 \u043f\u0440\u0430\u0432\u0430\u0445. \nTraslitterazione del cirillico\nVsi ljudy narod\u017eujut'sja vil'nymy i rivnymy u svo\u00efj hidnosti ta pravach. \nItaliano\nTutti gli uomini nascono liberi ed uguali in dignit\u00e0 e diritti. \nAlfabeto Euro-ucraino.\nL'alfabeto Euro-ucraino \u00e8 un alfabeto ucraino basato sull'alfabeto latino, ed \u00e8 un altro modo per scrivere la lingua ucraina con l'alfabeto latino. L'Euro-ucraino pu\u00f2 essere utilizzato per traslitterare nomi di persona e citt\u00e0 ucraine.\nAlfabeto.\nNote\nDichiarazione universale dei diritti umani, articolo 1.\n\u0412\u0456\u0434 \u0414\u0435\u043a\u043b\u0430\u0440\u0430\u0446\u0456\u0457 \u0417\u0430\u0433\u0430\u043b\u044c\u043d\u0438\u0445 \u041f\u0440\u0430\u0432 \u041b\u044e\u0434\u0438\u043d\u0438, \u0421\u0442\u0430\u0442\u0442\u044f 1\nVid Deklaraciji Zaha\u013enych Prav \u013dudyny, Stat\u0165a 1\n\"Tutti gli esseri umani nascono liberi ed eguali in dignit\u00e0 e diritti. Essi sono dotati di ragione e di coscienza e devono agire gli uni verso gli altri in spirito di fratellanza.\"\nGenesi 1.\nPer\u0161a Knyha Mojsejeva \u2013 But\u0165a 1"}
{"id": "2001697", "revid": "110157", "url": "https://it.wikipedia.org/wiki?curid=2001697", "title": "Amalia Popper", "text": "\u00c8 stata la prima traduttrice italiana delle opere dello scrittore James Joyce ed \u00e8 stata inoltre autrice della sua prima biografia, pubblicata come introduzione alla sua traduzione di Gente di Dublino, edita nel 1935 a Trieste col titolo \"Araby\".\nSecondo il biografo di Joyce Richard Ellmann, Amalia Popper \u00e8 la donna a cui \u00e8 dedicato il poemetto d'amore \"Giacomo Joyce\", ed \u00e8 stata una delle fonti di ispirazione per il personaggio di Molly Bloom dell'Ulisse.\nBiografia.\nAmalia nacque a Trieste da Leopold Popper, assicuratore boemo di origini ebraiche, e Letizia Luzzatto, veneziana con la vocazione della pittura. Nel 1908-09 fu allieva privata di James Joyce che la istru\u00ec nella lingua inglese. In questo periodo lo scrittore irlandese instaur\u00f2 con la famiglia Popper un legame di amicizia, frequentando la loro casa anche al di fuori delle lezioni impartite alle figlie.\nAmalia frequent\u00f2 poi l'Universit\u00e0 di Firenze dove incontr\u00f2 Michele Risolo, suo futuro marito. Nel 1929 Stannie Joyce le chiese un contributo da pubblicare su \"Erewhon\". Egli pensando alle sue radici ebraiche, le sugger\u00ec un saggio su Zangwill, ma Amalia prefer\u00ec cimentarsi con la traduzione di alcuni racconti contenuti in Gente di Dublino: \"Araby\", \"Una nuvoletta\", \"Controparti\", \"Evelina\", \"I morti\". I testi tradotti furono rivisti e corretti dallo stesso Joyce e pubblicati nei primi anni trenta sul Piccolo di Trieste. Nel 1935 furono raccolti nel volume \"Araby\", corredati di una breve biografia di Joyce da lui autorizzata.\nDurante la seconda guerra mondiale Amalia si trasfer\u00ec a Firenze, dove lavor\u00f2 come insegnante di inglese e tedesco. Mor\u00ec nel 1967 a seguito di una lunga malattia.\n\u00c8 stato istituito un Centro Culturale a Trieste che porta il suo nome.\nL'identificazione con Molly Bloom.\nAmalia Popper guadagn\u00f2 un'improvvisa notoriet\u00e0 nel 1968 quando il biografo di Joyce Richard Ellmann, basandosi sulle parole di Stannie Joyce, la identific\u00f2 come musa ispiratrice del poema \"Giacomo Joyce\", scritto nel 1914 e pubblicato postumo, in cui sarebbe descritta l'infatuazione dello scrittore per la sua giovane allieva. Sempre secondo Ellmann, Amalia Popper \u00e8 stata anche uno dei modelli utilizzati da Joyce per il personaggio di Molly Bloom dell'Ulisse, in particolare \"\u00abper il carattere e per il suo aspetto sud europeo\u00bb\". Anche il nome Molly sarebbe un riferimento ad Amalia, che in casa era chiamata spesso con i diminutivi Malietta, Mali\u00fa o M\u00e0li, mentre il nome del protagonista Leopold Bloom sarebbe un riferimento al padre di Amalia, Leopoldo Popper.\nSecondo alcuni studi successivi questa ipotesi non sarebbe attendibile a causa di alcune inesattezze storiche: Ellmann avrebbe infatti sbagliato a collocare le lezioni di inglese ricevute da Amalia, che sarebbero avvenute fra il 1908 e il 1909 e non fra il 1913 e il 1914. Altre ricerche confermano invece l'attendibilit\u00e0 della ricostruzione di Ellmann."}
{"id": "2001699", "revid": "729019", "url": "https://it.wikipedia.org/wiki?curid=2001699", "title": "Attu (isola)", "text": "Attu \u00e8 un'isola degli Stati Uniti d'America, la pi\u00f9 occidentale ed estesa delle isole Near, appartenenti all'arcipelago delle Aleutine.\nL'isola di Attu \u00e8 circondata da varie piccole isole satelliti: le Cooper, le Gibson, Hodikof, Kennon, Loaf, Peaked e Savage.\nCon la sua vicina Kiska \u00e8 stata l'unica parte del territorio americano ad essere stata occupata dal Giappone durante la seconda guerra mondiale, dall'ottobre 1942 al maggio 1943. \u00c8 anche uno dei tre unici siti sul suolo americano (gli altri sono le Isole Hawaii per l'Attacco di Pearl Harbor e l'Isola di Unalaska\nper la Battaglia di Dutch Harbor) in cui si sia combattuta una battaglia di questa guerra, la battaglia di Attu.\nNel 2010 la locale stazione di guardia costiera americana ha cessato permanentemente l'attivit\u00e0, e i 20 occupanti hanno lasciato l'isola, tuttora disabitata."}
{"id": "2001702", "revid": "79454", "url": "https://it.wikipedia.org/wiki?curid=2001702", "title": "PC card", "text": ""}
{"id": "2001704", "revid": "19217368", "url": "https://it.wikipedia.org/wiki?curid=2001704", "title": "CardBus", "text": ""}
{"id": "2001706", "revid": "19217374", "url": "https://it.wikipedia.org/wiki?curid=2001706", "title": "PCMCIA Card", "text": ""}
{"id": "2001708", "revid": "287204", "url": "https://it.wikipedia.org/wiki?curid=2001708", "title": "Apicocardiogramma", "text": "Lapicocardiogramma (ACG) \u00e8 la registrazione dei movimenti della parete toracica in corrispondenza dell'apice cardiaco, derivanti dai movimenti sistolici e diastolici del cuore.\nStoria.\nLa prima registrazione dell'apicocardiogramma (ACG) avvenne nella seconda met\u00e0 del XIX secolo per opera del fisiologo francese \u00c9tienne-Jules Marey il quale descrisse le onde risultanti dai sollevamenti e dai rientramenti del torace per mezzo di un chimografo di Ludwig.\nL'apicocardiogramma era registrato contemporaneamente all'ECG, al fonocardiogramma e al tracciato dei polsi aortico e carotideo nella cardiologia non invasiva poligrafica. \u00c8 stato utilizzato in passato spesso in ricerche in ambito fisiologico, ma raramente in ambito diagnostico per le difficolt\u00e0 di esecuzione.\nMorfologia.\nIl tracciato \u00e8 simile alla curva di pressione intraventricolare ed \u00e8 caratterizzato da:"}
{"id": "2001709", "revid": "1573940", "url": "https://it.wikipedia.org/wiki?curid=2001709", "title": "Incontri internazionali di rugby a 15 di fine anno 1986", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione, si recano in tour in Europa."}
{"id": "2001711", "revid": "155634", "url": "https://it.wikipedia.org/wiki?curid=2001711", "title": "Tempio della Magna Mater", "text": "Il tempio della Magna Mater o di Cibele (\"Aedes Matris Magnae\") era un tempio di Roma antica, situato sul colle Palatino.\nStoria.\nIl difficilissimo periodo della seconda guerra punica aveva indotto i Romani a sentirsi perseguitati dagli d\u00e8i, per cui, tra i vari episodi per riconquistare la grazia divina, ci fu quello dell'introduzione in citt\u00e0 del culto della Grande Madre, Cibele, deciso nel 204 a.C. dopo la consultazione del libri sibillini.\nLa divinit\u00e0 era venerata in Asia Minore, a Pessinunte, dove era simboleggiata da una pietra nera a forma di cono allungato, probabilmente un pezzo di meteorite. Venne inviata un'ambasceria al santuario e il simulacro venne inviato a Roma, tramite nave, dove fu temporaneamente alloggiato nel tempio della Vittoria sul Palatino.\nUn nuovo tempio venne subito costruito sullo stesso colle: poich\u00e9 la dea era originaria della Troade, mitica patria dei Romani, il culto pot\u00e9 essere instaurato direttamente nel pomerio cittadino. L'11 aprile del 191 a.C. il tempio venne dedicato a costruzione conclusa. In onore della dea si tennero per la prima volta i \"Ludi Megalensi\", celebrati con spettacoli teatrali per i quali scrissero alcune delle loro migliori opere Plauto e Terenzio.\nIl tempio bruci\u00f2 due volte: nel 111 a.C., dopo un incendio, quando venne restaurato da un Metello (probabilmente il gi\u00e0 console Gaio Cecilio Metello Caprario) e nel 3 d.C. quando venne fatto ricostruire da Ottaviano Augusto.\nDescrizione.\nI resti del tempio sono stati identificati con sicurezza tra le capanne arcaiche e la Domus Tiberiana, nelle vicinanze della Casa di Augusto: qui \u00e8 stata ritrovata anche la statua della dea e l'iscrizione sul lato destro della facciata: \"M(ater) D(eum) M(agna) I(daea)\".\nEsiste una raffigurazione dell'edificio in un rilievo dell'et\u00e0 di Claudio, murato nella facciata posteriore di villa Medici, dove il tempio \u00e8 raffigurato corinzio e esastilo, con alta scalinata; non aveva colonne sui lati (prostilo).\nIl basamento superstite del tempio \u00e8 molto probabilmente relativo alla prima costruzione, in opera incerta molto rozza, con restauri in opera quasi reticolata relativi al riparo dei danni del 111 a.C. Risalgono a questa fase anche alcune colonne in peperino oggi giacenti vicino al podio, mentre i capitelli corinzi e i frammenti di frontone risalgono all'et\u00e0 augustea.\nTempli vicini.\nAccanto al tempio si trova un sacello di et\u00e0 augustea, interpretato come un \"Auguraculum\" o, pi\u00f9 probabilmente, il tempio di Giunone Sospita. Un terzo edificio religioso, subito a nord delle \"Scalae Caci\" era forse il tempio di Vesta costruito da Ottaviano Augusto nei paraggi della sua casa.\nInfine ai piedi della terrazza sul lato ovest dovrebbe essere stato, secondo le fonti, il Lupercale."}
{"id": "2001712", "revid": "36426", "url": "https://it.wikipedia.org/wiki?curid=2001712", "title": "Tempio di Magna Mater", "text": ""}
{"id": "2001713", "revid": "36426", "url": "https://it.wikipedia.org/wiki?curid=2001713", "title": "Tempio di Cibele", "text": ""}
{"id": "2001719", "revid": "857138", "url": "https://it.wikipedia.org/wiki?curid=2001719", "title": "Vesel\u00e9", "text": "Vesel\u00e9 pu\u00f2 riferirsi a diversi toponimi:"}
{"id": "2001721", "revid": "88740", "url": "https://it.wikipedia.org/wiki?curid=2001721", "title": "Vieska", "text": "Vieska pu\u00f2 riferirsi a diversi toponimi della Slovacchia:"}
{"id": "2001722", "revid": "648716", "url": "https://it.wikipedia.org/wiki?curid=2001722", "title": "Palazzo Terralavoro", "text": "Il palazzo Terralavoro (gi\u00e0 palazzo Di Conforto), \u00e8 un palazzo monumentale di Napoli ubicato in via Salvatore Tommasi (ex Via San Potito).\nVenne eretto nella prima met\u00e0 del XVII secolo dall'architetto Giovan Giacomo Di Conforto, come propria abitazione, nel punto pi\u00f9 alto dell'altura di San Potito. Il palazzo, dopo la morte dell'architetto, pass\u00f2 ai suoi eredi: nel 1659 fu acquisito nelle propriet\u00e0 di Francesco Antonio Pepe ed infine pass\u00f2 a Giovan Basilio Guarino. Nel XVIII secolo il palazzo divenne propriet\u00e0 di Andrea Terralavoro e, nel 1734, fu ristrutturato dagli eredi su progetto di Luca Vecchione.\nIl palazzo non ha conservato molti segni architettonici della fabbrica originaria: infatti, gli interventi settecenteschi hanno cancellato la maggior parte delle decorazioni precedenti. Il portale in piperno \u00e8 l'unico superstite dell'originale. \u00c8 composto da un arco a tutto sesto modanato con chiave di volta scolpita con lo stemma della famiglia, il tutto racchiuso tra pilastri bugnati sormontati da capitelli ionici che sorreggono i mensoloni, scolpiti festosamente, del balcone.\nNell'interno sono visibili gli interventi di Vecchione, che vi realizz\u00f2 una pregevole scala aperta alloggiata in un vano quadrato; i pilastri della scala sono rastemati verso il basso e mostrano una sporgenza sinuosa che sottolinea la presenza di un accenno di capitelli. Negli interni ci sono decorazioni pittoriche eseguite da Crescenzo Gamba nel 1752."}
{"id": "2001723", "revid": "287204", "url": "https://it.wikipedia.org/wiki?curid=2001723", "title": "Emiliana Torrini", "text": ""}
{"id": "2001724", "revid": "599013", "url": "https://it.wikipedia.org/wiki?curid=2001724", "title": "Vi\u0161\u0148ov\u00e9", "text": "Vi\u0161\u0148ov\u00e9 pu\u00f2 riferirsi a diversi toponimi:"}
{"id": "2001725", "revid": "155634", "url": "https://it.wikipedia.org/wiki?curid=2001725", "title": "Tempio di Vesta (Palatino)", "text": "Il tempio di Vesta sul Palatino era un tempio dell'Antica Roma.\nL'identificazione del tempio, che le fonti ricordano come costruito da Augusto presso la propria casa, non \u00e8 unanimemente accertata.\nTra i resti di edifici religiosi nell'angolo sud-occidentale del colle c'\u00e8 quello di un podio subito a nord delle \"Scalae Caci\", la cui forma potrebbe essere circolare e quindi assimilabile al culto di Vesta che aveva il suo cuore nel vicino tempio di Vesta al Foro Romano."}
{"id": "2001726", "revid": "227658", "url": "https://it.wikipedia.org/wiki?curid=2001726", "title": "Tempio di Giunone Sospita (Palatino)", "text": ""}
{"id": "2001727", "revid": "857138", "url": "https://it.wikipedia.org/wiki?curid=2001727", "title": "Vozokany", "text": "Vozokany pu\u00f2 riferirsi a diversi toponimi della Slovacchia:"}
{"id": "2001728", "revid": "4175", "url": "https://it.wikipedia.org/wiki?curid=2001728", "title": "Incontri internazionali di rugby a 15 di met\u00e0 anno 1986", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nScozia in Romania -.\nPer la prima volta una nazionale britannica si reca in Romania. Il 19 marzo, gli scozzesi si impongo per 33-18.\nScozia in Francia e Spagna: una Scozia sperimentale si reca a fine stagione in Spagna e Francia. Vittoria facile con la , pareggio con un XV francese e sconfitta con i French Barbarians (19-32), sono il bilancio di questo tour.\nNew Zealand Cavaliers In Sud Africa: La selezione di dei New Zealand Cavaliers, nasce e muore nel 1986. Si tratta di una formazione \"pirata\" creata per una tourn\u00e9e non autorizzata. Nel 1985 la NZ Rugby Union aveva dovuto, per decisione del governo laburista, rinunciare al programmato tour in Sudafrica. Alcuni organizzatori sudafricani, apparentemente estranei alla federazione locale, propongono ad alcuni giocatori neozelandesi di costituire un team di \"turisti\" per giocare alcune partite. Allenatore della squadra Colin Meads, manager Ian Kirkpatrick e capitano Andy Dalton. Saranno sconfitti in 3 match su 4 nei test contro gli Springboks.\nFrancia in Argentina, Australia e Nuova Zelanda: 4 test match e una sola vittoria contro i Pumas per i \"blue\" francesi."}
{"id": "2001730", "revid": "857138", "url": "https://it.wikipedia.org/wiki?curid=2001730", "title": "V\u00fdrava", "text": "V\u00fdrava pu\u00f2 riferirsi a diversi toponimi:"}
{"id": "2001731", "revid": "121069372", "url": "https://it.wikipedia.org/wiki?curid=2001731", "title": "Kenosis", "text": "Kenosis \u00e8 una parola greca, che significa letteralmente \"svuotamento\" o \"svuotarsi\", ed \u00e8 storicamente utilizzata quasi esclusivamente per indicare un concetto legato alle teologie e alle mistiche delle religioni cristiane. Essa corrisponde all'antica parola greca \u03ba\u03ad\u03bd\u03c9\u03c3\u03b9\u03c2, \"k\u00e9n\u014dsis\", in italiano \"kenosi\" o \"chenosi\", che deriva dall'aggettivo \u03ba\u03b5\u03bd\u03cc\u03c2, \"ken\u00f3s\", che significa \"vuoto\".\nNella sua \"Lettera ai Filippesi\", Paolo di Tarso scrisse: \u00abCristo svuot\u00f2 se stesso (\u1f10\u03ba\u03ad\u03bd\u03c9\u03c3\u03b5, \"ek\u00e9n\u014dse\")\u00bb (, Bibbia di Gerusalemme), facendo uso del verbo \u03ba\u03b5\u03bd\u03cc\u03c9, \"ken\u00f3\u014d\", che, appunto, significa \"svuotare\".\nLa kenosis in Cristologia.\nNell'incarnazione.\nNella teologia cristiana \"kenosis\" esprime l'\"autosvuotamento\" del \"Logos\" divino nell'incarnazione, nella realt\u00e0 della sua ubbidienza verso il divin Padre, nella cosciente accettazione della sua morte.\nNella vita cristiana.\nNelle teologie cristiane, il concetto di \"kenosis\" indica anche il processo interiore che porta il cristiano a \"svuotarsi\" della propria volont\u00e0 incline al peccato e al male, a svuotarsi del proprio egocentrismo, per diventare interamente recettivo alla volont\u00e0 della Divinit\u00e0 e potersi quindi abbandonare ad essa senza provare sentimenti di ribellione o di paura o di privazione della libert\u00e0. Lo \"spogliarsi\" (kenosis) \u00e8 premessa indispensabile e funzionale al \"rivestimento\" con Cristo ad opera della Grazia e dello Spirito divino.\nLa kenosis sarebbe un percorso di conversione doloroso in quanto demolirebbe le sicurezze e le certezze che l'uomo, nel corso della vita, si costruisce. Un esempio celebre di kenosis \u00e8 la Notte Oscura dell'Anima raccontata dal mistico Giovanni della Croce (riprendendo un mistico tedesco: Johannes Meister Eckhart) il quale narra il senso di angoscia e di cieca disperazione che precedette la sua piena conversione, a Imitazione di Cristo.\nAnche l'episodio della conversione di Francesco d'Assisi, quando il \"poverello\" di Assisi, sulla piazza, si spoglia delle ricchezze della famiglia per abbracciare una vita religiosa, segnala una fase cruciale della sua kenosis.\nOpinioni di minoranza.\nAlcuni, in particolare le chiese che non accettano la preesistenza di Cristo, ritengono che lo \"svuotamento\" ha avuto luogo nella vita di Cristo, e non prima della sua nascita.\nLa preghiera del cuore o preghiera semplice.\nUna delle invocazioni tradizionali associate alla kenosis \u00e8 la celebre preghiera del cuore, detta anche \"preghiera semplice\": \u00abSignore Ges\u00f9 Cristo, figlio di Dio, abbi piet\u00e0 di me peccatore\u00bb. Il riconoscimento della propria condizione di creatura bisognosa di ristabilire un legame con il suo Creatore, sarebbe infatti, per il cristiano, il primo passo verso la conversione.\nAnalogie con altre religioni.\nIl concetto di kenosis, tanto nell'etimologia quanto nell'uso che ne viene fatto, richiama il concetto orientale della \"Vacuit\u00e0\" e, nel Buddhismo, del Nirvana.\nIl concetto di kenosis sembra essere legato anche a quello ebraico di tzimtzum.\nAspetti paradossali.\nIl cristianesimo pone la Divinit\u00e0 al di sopra del Tempo (in quanto Eterno, \"Antico di giorni\") e dello Spazio (in quanto Infinito e Onnipresente). Dio \"entra\", per cos\u00ec dire, nello spazio e nel tempo (come il Tutto nel particolare) per farsi uomo, spogliandosi dei propri attributi divini per assumere la \"natura umana\" in Ges\u00f9 di Nazareth. Nelle teologie cristiane, Ges\u00f9 \u00e8 onorato come \"vero Dio e vero uomo\", senza nessun dilemma logico. Egli, in quanto Dio, avrebbe secondo alcuni liberamente disposto di \"svuotarsi\" degli attributi divini di onnipotenza, onniscienza, onnipresenza, eternit\u00e0, infinit\u00e0, immutabilit\u00e0 che sono considerati generalmente non compatibili con gli attributi limitati dell'essere umano, finito e mortale, per essere nel Cristo anche veramente uomo, quell'uomo che pure \u00e8 stato creato appunto a partire dagli attributi divini del suo Creatore e del quale porta l'impronta dello Spirito Santo che \"riempie\" ogni spazio che lo \"svuotamento\" per Amore genera.\nLa non comprensione di tale dilemma ebbe un ruolo centrale nei dibattiti interni al Protestantesimo del XVI secolo.\nAlcuni tentarono di risolvere la questione affermando che lo svuotamento non \u00e8 una perdita definitiva di attributi divini, ma una realt\u00e0 \"temporanea\" perch\u00e9 Ges\u00f9 promette di lasciare agli uomini dopo la morte e resurrezione lo Spirito-Consolatore e di tornare \"nella gloria\" divina il giorno del Giudizio Finale (cui sono da aggiungere le Apparizioni di Ges\u00f9 a singoli). In quel momento, secondo le Scritture, giudicher\u00e0 tutti gli uomini (onniscienza), rester\u00e0 con loro (onnipresenza) per un regno che non avr\u00e0 fine (eternit\u00e0), senza morte/malattie/dolore e senza il male (onnipotenza). \nSecondo la teologia cattolica, condivise in tutto la vita umana, fuorch\u00e9 nel peccato (pur subendone le conseguenze, come la morte): rispetto al peccato, rest\u00f2 l'attributo divino dell'immutabilit\u00e0, con l'esempio della vita corporea, del pensiero e della volont\u00e0. La Scrittura mostra in vari passi che Ges\u00f9 nella vita terrena non perde gli attributi divini dell'onniscienza (miracoli a persone che Ges\u00f9 dice essere salvate dalla loro fede, il bacio di Giuda e la predizione a Pietro che lo rinnegher\u00e0 tre volte prima del canto del gallo), e cos\u00ec pure l'onnipotenza (l'arresto dei romani e le dieci legioni di angeli che Ges\u00f9 rinuncia a chiedere al Padre, la guarigione di ciechi e malati, le persone esorcizzate dai demoni nel Suo nome, la resurrezione dai morti di Lazzaro). Nella vita terrena, gli attributi divini restano ma non al servizio proprio, ma per glorificare il Padre."}
{"id": "2001733", "revid": "599013", "url": "https://it.wikipedia.org/wiki?curid=2001733", "title": "Vyso\u010dany", "text": "Vyso\u010dany pu\u00f2 riferirsi a diversi toponimi:"}
{"id": "2001734", "revid": "155634", "url": "https://it.wikipedia.org/wiki?curid=2001734", "title": "Casa di Livia", "text": "La cosiddetta \"Casa di Livia\" \u00e8 una delle abitazioni repubblicane rimaste sul colle Palatino, scavata dal 1869. L'attribuzione della casa alla moglie di Augusto \u00e8 priva di fondamento reale e risale ai primi scavi condotti da Pietro Rosa su incarico di Napoleone III. L'edificio si trova poco distante dal tempio della Magna Mater, sull'estremit\u00e0 occidentale del colle, su una terrazza pi\u00f9 bassa del tempio e su un terreno lievemente in pendenza.\nDescrizione.\nL'accesso avveniva tramite un corridoio inclinato, che conserva il mosaico pavimentale originale, con tessere nere disposte in maniera regolare sullo sfondo di tessere bianche. Anche il pianerottolo presenta una decorazione simile. Molto probabilmente questo non \u00e8 l'accesso originario, che venne chiuso durante uno dei vari rimaneggiamenti. esso doveva trovarsi sul lato opposto, dove restano tracce forse di un \"impluvium\" e alcuni \"cubicola\" (stanzette da letto).\nDa qui si accede a un cortile rettangolare con pilastri che dovevano sostenere una tettoia e dei quali oggi restano solo le basi. Il tablino, posto tra altre due stanze che si affacciano sul cortile, doveva essere il passaggio di comunicazione tra le due parti della casa. Qui e nei due ambienti adiacenti si \u00e8 conservata una famosa decorazione ad affreschi di secondo stile, oggi staccate e databili al 30 a.C. Le pareti erano pi\u00f9 antiche, come ha dimostrato lo stacco evidenziando passaggi appositamente tamponati per disporre della parete intera: esse sono in opera reticolata non troppo regolare e sono attribuibili al 75-50 a.C.\nLa parete meglio conservata \u00e8 quella di destra del tablino, tripartita da colonne corinzie dipinte su un basso podio, raffigurate su alte basi che creano effetti illusionistici \"sfondando\" la parete. Sostengono un soffitto a cassettoni in prospettiva, che crea una sorta di quinta teatrale. Al centro, entro una finta porta aperta, \u00e8 presente un soggetto mitologico, \"Io sorvegliata da Argo e Mercurio che giunge a liberarla\", copia di un celebre quadro del greco Nikias (Nicia) o della sua scuola. Ai lati si trovano altre due porte dipinte coi battenti aperti, dove al centro lasciavano vedere una complessa citt\u00e0 con architetture in prospettiva, non prive di incongruenze e popolate da vari, piccoli personaggi (quella di destra \u00e8 perduta). A met\u00e0 altezza si trovano quadretti con scene di genere, mentre un po' tutta la superficie \u00e8 popolata da vari elementi decorativi minori: sfingi, figurine alate, racemi e candelabre. La parete opposta all'ingresso aveva al centro un quadro con \"Polifemo e Galatea\", ben conservata al momento della scoperta ma oggi quasi del tutto svanita.\nNella stanza di destra si \u00e8 ben conservata la parete di sinistra, con una partitura a riquadri pi\u00f9 semplice del tablino, con ghirlande, frutta, fogliame e, in alto, un fregio a sfondo giallo con scene egittizzanti, realizzate con un'interessante tecnica a schizzo con lumeggiature. La stanza di sinistra era decorata da partiture simili, ma senza elementi figurati. Tutte queste stanze hanno conservato resti del pavimento in mosaici bianchi e neri piuttosto semplici. nel tablino si \u00e8 anche conservata una conduttura di piombo, che portava acqua alla casa; su di essa, come di consueto, si trova il nome del proprietario, \"Iulia Aug(usta)\", che ha fatto pensare a Livia, ma anche alla figlia di Tito, Giulia.\nLa stanza a sud del cortile (il cosiddetto triclinio), vicino a dove sbucava il corridoio che probabilmente portava all'accesso originario, era pure decorato da pitture, tra le quali spiccava al centro della parete davanti all'ingresso un paesaggio con simulacro aniconico di Diana.\nAttribuzione.\nL'attribuzione della casa come \"di Livia\" \u00e8 basata solo sulla traccia del nome generico sulla tubatura e da elementi circostanziali come la vicinanza alla Casa di Augusto. In ogni caso non si tratta della casa dove Livia visse col primo marito Tiberio Nerone, ma forse un appartamento a essa riservato nella casa del marito, che era un agglomerato di numerose case pi\u00f9 antiche. Dopo il ritorno dalla Sicilia del 36 a.C., infatti, Augusto si dedic\u00f2 a questa abitazione e potrebbe essere stata l'occasione in cui avvennero le forti modifiche che resero la \"casa di Livia\" una sorta di \"d\u00e9pendance\" non autosufficiente. Le pitture risalgono infatti agli anni 30 a.C. e alcuni restauri in mattoni sarebbero pertinenti a dopo l'incendio del 3."}
{"id": "2001737", "revid": "857138", "url": "https://it.wikipedia.org/wiki?curid=2001737", "title": "Zlatno", "text": "Zlatno pu\u00f2 riferirsi a diversi toponimi della Slovacchia:"}
{"id": "2001741", "revid": "647919", "url": "https://it.wikipedia.org/wiki?curid=2001741", "title": "Costantino V Copronimo", "text": ""}
{"id": "2001742", "revid": "1728", "url": "https://it.wikipedia.org/wiki?curid=2001742", "title": "Carl Pavlovi\u010d Brjullov", "text": ""}
{"id": "2001744", "revid": "18323", "url": "https://it.wikipedia.org/wiki?curid=2001744", "title": "\u017diar", "text": ""}
{"id": "2001746", "revid": "28592", "url": "https://it.wikipedia.org/wiki?curid=2001746", "title": "Accordo di pace", "text": ""}
{"id": "2001747", "revid": "1604512", "url": "https://it.wikipedia.org/wiki?curid=2001747", "title": "Sovrapprenotazione", "text": "Sovrapprenotazione o sovraprenotazione (calco dell'inglese overbooking) \u00e8 un termine usato principalmente dalle compagnie aeree, ma anche in altri ambiti, come ad esempio l'industria alberghiera, per definire situazioni in cui si accettano prenotazioni al di sopra delle capacit\u00e0 effettive dell'aeromobile o della struttura ricettiva. \u00c8 una tecnica tipica del \"revenue management\" e \"mira ad aumentare l'utilizzazione dei contingenti in un sistema che preveda delle prenotazioni le quali facciano rilevare una certa probabilit\u00e0 che non vadano a buon fine\". In altre parole, serve a migliorare il coefficiente di riempimento dei posti (\"load factor\") e, quindi, ad aumentare i guadagni.\nDescrizione.\nLa sovrapprenotazione consiste nell'accettare prenotazioni oltre il numero di posti realmente a disposizione, considerando la probabilit\u00e0 che al momento dell'imbarco alcuni passeggeri non si presentino, sia per annullamenti o per cambi di prenotazioni prima del volo, sia per mancata presentazione al \"check-in\" (tecnicamente \"no-show\").\nLa sovrapprenotazione \u00e8 differente dall'inserimento in lista d'attesa, condizione in cui il passeggero che prenota viene informato della situazione ed accetta di essere inserito in coda in attesa di posti che si rendano liberi per annullamenti o cambi.\nAncora differente \u00e8 il caso dei biglietti per i dipendenti (\"staff ticket\"), o biglietti emessi con sconti particolari per cui il passeggero si imbarca solo quando tutti gli altri passeggeri abbiano effettuato il \"check-in\" e l'\"handling agent\" abbia verificato la disponibilit\u00e0 di posti liberi sull'aeromobile.\nLa prenotazione, quindi, non assicura la disponibilit\u00e0 del posto: solo l'operazione di \"check-in\" e la corrispettiva emissione della carta d'imbarco assicura che il posto venga assegnato definitivamente.\nFu l'economista Julian Simon che per primo propose pubblicamente alle compagnie aeree d'incentivare i viaggiatori a rinunciare al loro posto sui voli in caso di sovrapprenotazione, anzich\u00e9 lasciare alcuni passeggeri a terra a caso (pratica denominata \"bumping\"). Sebbene l'industria del trasporto aereo di passeggeri negli Stati Uniti abbia inizialmente respinto la proposta, il suo suggerimento venne accolto successivamente con gran successo, come narra Milton Friedman nella sua Prefazione al libro di Simon \"The Ultimate Resource II\".\nConseguenze.\nLa procedura di sovrapprenotazione non \u00e8 vietata n\u00e9 perseguibile. Le compagnie applicano le proprie normative interne per le tariffe da applicare e per i rimborsi in caso di mancato imbarco per sovrapprenotazione. Dal 2005 la situazione per il passeggero \u00e8 migliorata almeno per l'Europa: con il regolamento CE n.261/2004 i diritti dei passeggeri vengono tutelati nel modo seguente:\nQuesto regolamento, tuttavia, non si applica nei casi in cui il passeggero sia stato avvertito preventivamente del rischio di mancato imbarco (e.g. lista d'attesa)."}
{"id": "2001749", "revid": "825935", "url": "https://it.wikipedia.org/wiki?curid=2001749", "title": "Campionati del mondo di ciclismo su strada 1928", "text": "I Campionati del mondo di ciclismo su strada 1928 si disputarono a Budapest in Ungheria il 16 agosto 1928. A differenza dell'edizione precedente, dilettanti e professionisti gareggiarono in due prove differenti.\nFurono assegnati due titoli:\nStoria.\nL'edizione 1928 fu caratterizzata dalla decisione di limitare a tre il numero di corridori schierabili da ogni nazione e i partecipanti furono solamente sedici, di cui la met\u00e0 portarono a termine la corsa. La gara prese il via alle 6.15 del mattino, nel totale disinteresse del pubblico ungherese (solo 200 gli spettatori presenti alla partenza) e con la ben pi\u00f9 folta partecipazione di giornalisti, inviati dalle testate sportive di tutta Europa. I tre rappresentanti della selezione italiana, Alfredo Binda e Costante Girardengo che nel 1927 avevano dominato la corsa e Gaetano Belloni, badarono solo a curarsi reciprocamente senza rappresentare un pericolo per gli altri corridori, tant'\u00e8 che superata da poco met\u00e0 gara, al 114\u00ba Km, i primi due si ritirarono contemporaneamente, una volta tagliati fuori dalla vittoria finale. Questa and\u00f2 al belga Georges Ronsse, mentre i due italiani furono squalificati al ritorno in Italia.\nLa stampa sportiva italiana ebbe forti parole di critica verso Binda e Girardengo, accusati di passivit\u00e0, invece esaltando la prova fornita dalla stessa selezione italiana dilettanti che concret\u00f2 un'insperata doppietta con la vittoria di Allegro Grandi e il secondo posto di Michele Mara, giunto \"ad una macchina\" dal primo, distaccando il belga Aerts, terzo arrivato, di oltre 14 minuti."}
{"id": "2001752", "revid": "149485", "url": "https://it.wikipedia.org/wiki?curid=2001752", "title": "Campionati del mondo di ciclismo su strada 1929", "text": "Pierino Bertolazzo vincitore dei campionati del mondo di ciclismo su strada di Zurigo 1929.png\nI Campionati del mondo di ciclismo su strada 1929 si disputarono a Zurigo in Svizzera il 16 e 17 agosto 1929.\nFurono assegnati due titoli:\nStoria.\nA Zurigo, a differenza della disastrosa edizione precedente, la selezione italiana formata da Alfredo Binda, capitano, e Domenico Piemontesi e Leonida Frascarelli come gregari, fece la corsa fermando i primi tentativi di fuga e imponendo un ritmo tale da ridurre il numero dei battistrada a sei: gli stessi Binda e Frascarelli, il belga Georges Ronsse iridato nel 1928, l'austriaco Max Bulla, il francese Marcel Bidot e il lussemburghese Nicolas Frantz. L'attacco di Bidot e Frantz costrinse i due italiani a ricucire il distacco, mentre Ronsse e Bulla rimasero a ruota degli azzurri sfruttandone il lavoro. Raggiunti i fuggitivi, Bidot si stacc\u00f2 e sul traguardo si presentarono in cinque, con Ronsse che beff\u00f2 i compagni di fuga in volata e biss\u00f2 il successo di Budapest. Dei ventuno partiti, in sedici arrivarono al traguardo.\nAncora una doppietta per la selezione italiana nella gara dilettanti, con Pierino Bertolazzo medaglia d'oro e Remo Bertoni argento."}
{"id": "2001757", "revid": "149485", "url": "https://it.wikipedia.org/wiki?curid=2001757", "title": "Campionati del mondo di ciclismo su strada 1930", "text": "I Campionati del mondo di ciclismo su strada 1930 si disputarono a Liegi in Belgio il 30 agosto 1930.\nFurono assegnati due titoli:\nStoria.\nL'edizione del 1930 si corse nella patria del due volte iridato Georges Ronsse, considerato il principale favorito alla vittoria finale. Furono ancora i portacolori della selezione italiana (composta da Alfredo Binda, Learco Guerra e Allegro Grandi) a fare la corsa, in particolare nella seconda met\u00e0, dopo che Binda ebbe superato i problemi di inizio gara (un'indisposizione di stomaco, una foratura e una caduta). Fu lo stesso Binda ad attaccare, staccando tutti gli avversari compreso il compagno Guerra, ma fu recuperato lungo la discesa successiva da Ronsse, Kurt St\u00f6pel e Guerra. Arrivati sul traguardo in quattro, Guerra tir\u00f2 la volata a Binda, portandolo alla vittoria e terminando lui stesso secondo. Terzo si classific\u00f2 l'atleta di casa Ronsse che, dopo quattro mondiali, aveva lo stesso palmar\u00e8s di Binda con due ori e un bronzo. Dei ventisei partiti, in diciassette arrivarono al traguardo.\nPer la terza volta consecutiva la prova dilettanti fu dominata dall'Italia, con Giuseppe Martano medaglia d'oro e Eugenio Gestri argento."}
{"id": "2001761", "revid": "161273", "url": "https://it.wikipedia.org/wiki?curid=2001761", "title": "Donald Machholz", "text": ""}
{"id": "2001764", "revid": "161273", "url": "https://it.wikipedia.org/wiki?curid=2001764", "title": "Donald E. Machholz", "text": ""}
{"id": "2001769", "revid": "287204", "url": "https://it.wikipedia.org/wiki?curid=2001769", "title": "Karl Pavlovic Brjullov", "text": ""}
{"id": "2001770", "revid": "12290", "url": "https://it.wikipedia.org/wiki?curid=2001770", "title": "Absolute Kingdom Come", "text": ""}
{"id": "2001776", "revid": "158286", "url": "https://it.wikipedia.org/wiki?curid=2001776", "title": "Kohl (cosmetica)", "text": ""}
{"id": "2001777", "revid": "1543377", "url": "https://it.wikipedia.org/wiki?curid=2001777", "title": "Campionati del mondo di ciclismo su strada 1931", "text": "I Campionati del mondo di ciclismo su strada 1931 si disputarono a Copenaghen in Danimarca il 26 agosto 1931 e furono l'unica edizione in cui il titolo professionisti fu assegnato con una gara a cronometro.\nFurono assegnati due titoli:\nStoria.\nL'edizione del 1931 fu l'unica in cui la prova in linea venne sostituita da una cronometro individuale, da correre sulla distanza di 170\u00a0km. La vittoria fu ancora della selezione italiana, con Learco Guerra che vinse la medaglia d'oro staccando di pi\u00f9 di 4 minuti il secondo e il terzo classificato, rispettivamente il francese Ferdinand Le Drogo e lo svizzero Albert B\u00fcchi. Solo diciassette corridori presero parte alla prova e in tredici la conclusero.\nNella prova dilettanti, termin\u00f2 il dominio dell'Italia che si aggiudic\u00f2 solo la medaglia d'argento con Giuseppe Olmo, mentre il danese Henry Hansen vinse l'oro."}
{"id": "2001781", "revid": "111535139", "url": "https://it.wikipedia.org/wiki?curid=2001781", "title": "Lauren Lappin", "text": "Gioca nel ruolo di ricevitore (catcher).\nAlla Loara High School ha giocato a softball e calcio e nel 2002 \u00e8 stata eletta sportiva dell'anno della contea di Orange. Ha frequentato l'universit\u00e0 di Stanford giocando nella sua squadra di softball.\nCon la nazionale statunitense ha vinto una medaglia d'oro alla Canada Cup del 2003 (in questo torneo \u00e8 stata eletta miglior giocatrice in difesa), ai giochi panamericani del 2007 e alla World Cup dello stesso anno e una medaglia d'argento alle Olimpiadi del 2008.\nVita personale.\nLappin ha dichiarato di essere lesbica."}
{"id": "2001786", "revid": "633110", "url": "https://it.wikipedia.org/wiki?curid=2001786", "title": "Flotta d'alto mare", "text": "Con il termine flotta d'alto mare, flotta d'altura o flotta oceanica (in inglese blue-water navy) si intende una forza navale capace di operare con larga autonomia e su vasta scala, lontano dalla madrepatria in mare aperto. Il termine \u00e8 spesso usato nel Regno Unito per descrivere una \u00abforza navale in possesso di capacit\u00e0 di spedizione marittime\u00bb. Bench\u00e9 le definizioni di ci\u00f2 che costituisca questa forza possano variare, permane il requisito di poter effettuare un controllo marittimo ad ampio spettro.\nIl Defense Security Service del Dipartimento della Difesa degli Stati Uniti d'America ha definito una \"blue-water navy\" come \u00abuna forza marittima in grado di operare in maniera continua attraverso le acque profonde degli oceani aperti. Una blue-water navy permette a un paese di proiettare il potere lontano dal paese di origine e di solito comprende uno o pi\u00f9 portaerei. Piccole blue-water navies sono in grado di inviare un numero di navi all'estero per brevi periodi di tempo\u00bb.\nAttributi di una flotta d'altura.\nNel linguaggio comune, una capacit\u00e0 d'alto mare \u00e8 identificata nelle operazioni navali di \"capital ships\" come corazzate e portaerei. Ad esempio, durante il dibattito nel 1970 se l'Australia dovesse sostituire la , un ex capo della Marina sostenuto che se l'Australia non sostituiva la sua ultima portaerei, lei \u00ab\"non avrebbe pi\u00f9 una flotta d'alto mare\"\u00bb. In alla fine l'Australia non ha acquistato una nuova portaerei, ma l'ex consigliere della difesa, il parlamentare Gary Brown continuava a pretendere ancora nel 2004 che la sua marina militare rimaneva \u00ab\"una efficace marina d'altura\"\u00bb. La marina sovietica verso la fine della guerra fredda \u00e8 un altro esempio di una \"blue-water navy\" che ha avuto una minima aviazione di marina, basandosi invece su sottomarini, navi di superficie missilistiche e bombardieri a lungo raggio basati a terra.\nUna \"flotta d'alto mare\" implica una capacit\u00e0 di protezione da sottomarini, navi di superficie, forze aeree e una capacit\u00e0 logistica sostenibile, tali da permettere una persistente presenza al largo (lontano dalle proprie coste). Un tratto distintivo di una flotta d'alto mare \u00e8 la capacit\u00e0 di condurre il rifornimento in mare (RAS), e la messa in servizio di navi di rifornimento \u00e8 un forte segno delle ambizioni di \"flotta d'altura\" di una marina. Mentre una marina d'altura pu\u00f2 proiettare il proprio potere di controllo nei mari litoranei di un'altra nazione, essa rimane suscettibile alle minacce da parte delle forze meno capaci (guerra asimmetrica). Manutenzione e logistica a distanza hanno costi elevati, e ci potrebbe essere un vantaggio di saturazione su una forza dispiegata attraverso l'uso di basi aeree terrestri o di missili superficie-superficie, di sottomarini diesel-elettrici o di tattiche asimmetriche quali Fast Inshore Attack Craft. Un esempio di questa vulnerabilit\u00e0 \u00e8 stato l'attentato allo USS Cole dell'ottobre 2000 a Aden.\nIl termine \"flotta d'altura\" non deve essere confuso con la capacit\u00e0 di una singola nave. Ad esempio, le navi di una \"flotta costiera\" spesso operano in mare aperto per breve i periodi di tempo. Un certo numero di nazioni hanno una vasta flotta navale ma non hanno la capacit\u00e0 di mantenerla in alto mare per via dell'assenza di una adeguata flotta logistica. Alcune di queste marine integrano coalizioni e task force in dispiegamenti in alto mare, come ad esempio il pattugliamento anti-pirateria al largo della Somalia.\nIn pratica si tratta di flotte composte da navi di grosso tonnellaggio, come le portaerei e gli incrociatori, con una adeguata scorta, che possono operare per lunghi periodi in piene acque oceaniche o in quelle di altri continenti, con in aggiunta la capacit\u00e0 di lanciare operazioni anfibie (quindi con la presenza di navi da sbarco). Spesso molte navi della flotta sono dislocate in pi\u00f9 porti lontani dalla madrepatria per avere una migliore e pi\u00f9 rapida capacit\u00e0 di intervento. Il concetto attorno a cui \u00e8 nata la marina d'altura \u00e8 la \"proiezione di potenza\", teorizzata da Alfred Thayer Mahan.\nQueste flotte vengono distinte da quelle per il pattugliamento e la difesa costiera, lacuale o fluviale (dette in inglese rispettivamente \"green-water navy\", termine creato ed in uso presso la United States Navy e \"brown-water navy\"), generalmente composte da navi di tonnellaggio inferiore, come le corvette.\nDefinizioni.\nSecondo una definizione da dizionario, la capacit\u00e0 d'altura si riferisce ad una flotta oceanica in grado di operare in alto mare lontano dal porto base della sua nazione. Alcune operano in tutto il mondo.\nNella sua pubblicazione del 2012, \"Sea Power and the Asia-Pacific\", il docente di scienze politiche Patrick C. Bratton delineato quello che ha definito come \"criteri sintetici\" per quanto riguarda la classificazione di marine marrone, verde e blu. Lui scrive:\nBratton continua a dire che anche con tale definizione e la comprensione della gerarchia navale, il termine blue-water navy \u00e8 ancora \"ambiguo\". Ad esempio, mentre la Francia e gli Stati Uniti possono essere considerate entrambe blue-water navy, egli afferma che la \u00abcapacit\u00e0 operativa e la portata geografica di entrambe le marine sono decisamente diverse\u00bb.\nUn'altra definizione afferma che \"brown-water\" si riferisce alle acque litoranee entro le 100 miglia nautiche dalla costa. \"Green-water\" inizia dalle 100 miglia nautiche fino alla successiva piattaforma continentale. Mentre \"blue-water\" \u00e8 la capacit\u00e0 di proiettare la forza navale per almeno 1.500 miglia nautiche al di l\u00e0 della costa. Tradizionalmente una distinzione era in uso per differenziare una \"brown-water navy\", che operava nelle acque litoranee all'interno delle 200 miglia nautiche (o 370 chilometri), e una flotta d'altura (\"blue-water navy\"), oceanica. Tuttavia, la Marina degli Stati Uniti cre\u00f2 un nuovo termine, \"green-water navy\", di sostituire il termine \"brown-water navy\" nel gergo della USN. Oggi, una \"brown-water navy\" \u00e8 considerata come una forza prevalentemente fluviale.\nIl \"USA's 2010 Naval Operations Concept\" definisce \"blue-water\" come \"il mare aperto\", \"green-water\" come \"le acque costiere, i porti e gli approdi\", e \"brown-water\" come \"i fiumi navigabili e le loro foci\". Robert Rubel del \"US Naval War Colleg\" include le baie sua definizione di \"brown-water\", e in passato commentatori militari statunitensi estesero le \"brown-waters\" al di l\u00e0 di 100 miglia nautiche (190\u00a0km) dalla costa.\nNonostante quanto sopra per\u00f2, non esiste una definizione concordata del termine.\nMarine considerate \"blue-water navy\".\nQueste marine sono state descritte da vari esperti di difesa o docenti universitari come \"blue-water navy\". Alcune di esse hanno utilizzato con successo le loro capacit\u00e0 d'altura per esercitare un controllo in alto mare e hanno proiettato la loro forza in acque litoranee di altre nazioni. Tuttavia, non esiste una definizione concordata in merito a ci\u00f2 che costituisce una marina blu-water.\nCina.\nLa Marina dell'Esercito Popolare di Liberazione mantiene una portaerei in fase di addestramento operativo, la \"Liaoning\", con un embrione di gruppo aereo imbarcato, vari cacciatorpediniere antiaerei e antinave di squadra, tra cui due della classe Sovremenny, e moderne fregate antisommergibile; \u00e8 in piena espansione con diversi progetti in corso.\nFrancia.\nLa Marine nationale mantiene un gruppo da battaglia attorno alla portaerei nucleare \"De Gaulle\" a Tolone, la quale pu\u00f2 imbarcare fino a 40 aerei (i caccia Rafale, eventualmente armati anche con i missili nucleari ASMPA, e gli aerei AEW E-2 Hawkeye). La marina possiede anche delle basi periferiche nell'Oceano Atlantico (Antilles-Guyane), nell'Oceano Indiano (Gibuti, R\u00e9union e Abu Dhabi) e nell'Oceano Pacifico (Nuova Caledonia e Polinesia francese). Essa dispone anche di due classi di 10 sottomarini nucleari (SNA e SNLE-NG, questi ultimi sono una componente principale della \"Force de frappe\" e garantiscono permanentemente la deterrenza nucleare), di 3 LHD e 10 cacciatorpediniere missilistici. Sono in costruzione una nuova classe di 6 sottomarini nucleari e 8 cacciatorpediniere multiruolo.\nIndia.\nLa Marina militare dell'India mantiene un gruppo di navi con la portaerei \"Viraat\" e con navi da trasporto anfibio INS \"Jalashwa\"; \u00e8 in piena espansione con diversi progetti in corso.\nItalia.\nLa Marina Militare grazie alla portaerei \"Cavour\" e all'incrociatore portaeromobili \"Garibaldi\" con un gruppo aereo imbarcato composto da velivoli AV8-B Harrier II ed elicotteri antisommergibile ed AEW, nonch\u00e9 alle navi da sbarco classe San Giorgio e \"San Giusto\" e ai tre rifornitori di squadra, \u00e8 considerata una blue-water navy del terzo tipo. La Marina Militare italiana ha dimostrato in operazioni come Enduring Freedom e le missioni contro la pirateria nel Golfo Persico di essere in grado di operare in scenari distanti dall'Italia.\nRegno Unito.\nLa Royal Navy in questo momento (2018) non possiede alcuna portaerei, e neanche velivoli ad ala fissa dell'aviazione imbarcata, pur avendo una lunga esperienza nell'operare portaerei; possiede delle navi da assalto anfibio, come la portaelicotteri d'assalto HMS \"Ocean\" e le navi anfibie della classe Albion. La marina britannica inoltre ha due classi di sottomarini SSN e SSBN a propulsione nucleare per garantire permanentemente la propria deterrenza nucleare. Diversi programmi navali sono in corso: nuova classe di 2 superportarei (che imbarcheranno gli F-35B), una classe di 7 SSN e una classe di 4 navi da rifornimento (per la RFA) sono in corso di costruzione e/o ingresso in servizio; una nuova classe di 8 fregate e una nuova classe di SSBN sono in corso di progettazione. Oltre alle basi navali nel Regno Unito, la marina possiede della basi navali nelle isole Falkland, a Akrotiri e Dhekelia, a Gibilterra, un'installazione navale a Singapore e, anche se la base navale \u00e8 della US Navy, l'isola di Diego Garcia \u00e8 di propriet\u00e0 del Regno Unito, nel 2015 inoltre ha riaperto la base HMS Jufair nel Bahrain.\nRussia.\nLa Voenno-Morskoj Flot Rossijskoj Federacii, erede della Voenno-morskoj flot SSSR, dispone di 1 portaerei, di 5 incrociatori (di cui 3 a propulsione nucleare), di 13 cacciatorpediniere, di 37 fregate, di 14 SSBN, 9 SSGN, 19 SSN e 22 SSK. La marina ha in corso diversi progetti per il rinnovamento della propria flotta: nuove portaerei, incrociatori, cacciatorpediniere, fregate, corvette, LST, SSBN, SSGN ed SSK. La marina inoltre garantisce permanentemente la propria deterrenza nucleare.\nStati Uniti d'America.\nLa United States Navy, attraverso basi periferiche, mantiene flotte dislocate in diversi punti del globo come in Giappone e in Italia. Inoltre con i suoi 11 gruppi da battaglia fondati sulle superportaerei nucleari \u00e8 in grado di operare in qualsiasi scenario lontano dagli Stati Uniti.\nMarine con potenziale capacit\u00e0 d'altura.\nPoche nazioni oggi operano delle \"blue-water navies\", ma alcune \"green-water navies\" hanno la possibilit\u00e0 e l'ambizione di sviluppare della capacit\u00e0 d'altura."}
{"id": "2001787", "revid": "1568601", "url": "https://it.wikipedia.org/wiki?curid=2001787", "title": "Fonte di Lucullo", "text": "La Fonte di Lucullo (o Fonti di Lucullo) \u00e8 una grotta artificiale romana con funzione di cisterna d'acqua, situata all'interno del Parco Nazionale del Circeo in localit\u00e0 Molella, a met\u00e0 strada tra Sabaudia e San Felice Circeo. \nLa fonte, anticamente conosciuta col nome di \"Bagnara\", ora \u00e8 indicata col nome del patrizio Lucio Licinio Lucullo il quale, nel 78 a.C., avrebbe conferito l'incarico a Gneo Domizio Amando di raccogliere le acque di quella zona.\nIl costruttore cre\u00f2 due fonti di acqua: una usata per bere e, l'altra, che portava acqua meno pulita, utilizzata per gli impianti termali.\nLa fonte fu scoperta nel 1904, sotto 15 metri di sabbia, e sgorga ancora all'interno dell'antica struttura romana con copertura a volta. Oggi il degrado e costruzioni abusive per la ristorazione ne mortificano l'aspetto originario."}
{"id": "2001789", "revid": "1498232", "url": "https://it.wikipedia.org/wiki?curid=2001789", "title": "Hermaea (traghetto)", "text": "La Hermaea \u00e8 stata una nave traghetto di tipo ferroviario che ha prestato servizio per le Ferrovie dello Stato sulla rotta Civitavecchia - Golfo Aranci. Costruito nel 1962 ai Cantieri Navali Riuniti di Palermo (oggi Fincantieri), \u00e8 stato in servizio dal 1962 al 1997, per poi essere radiato e demolito nel 1999 (anche se risultava gi\u00e0 alienato nel 1997).\nLa \"Hermaea\", gemella della \"Tyrsus\", effettuava due corse giornaliere tra la penisola italiana e la Sardegna con partenze regolari, trasportando passeggeri con auto al seguito, carri ferroviari e mezzi gommati pesanti. Nell'ultimo periodo d'esercizio, la \"Hermaea\" non svolgeva pi\u00f9 servizio passeggeri ma veniva utilizzata solo per il trasporto merci, in riserva all'unit\u00e0 cargo \"Garibaldi\".\nLe auto venivano stipate sia nei ponti inferiori, tramite appositi ascensori, e sul ponte scoperto di poppa, raggiungibile da apposite rampe ubicate latermente alle invasature dei porti. Il traghetto aveva a disposizione 70 cabine con servizi per i passeggeri (47 singole e 23 doppie), sala poltrone, un bar e un ristorante self service.\nOrigine del nome.\nHermaea \u00e8 il nome antico dell'isola di Tavolara."}
{"id": "2001791", "revid": "1005847", "url": "https://it.wikipedia.org/wiki?curid=2001791", "title": "Elezioni europee del 1994 in Francia", "text": "Le elezioni europee in Francia del 1994 si sono tenute il 12 giugno per il rinnovo della delegazione francese al Parlamento europeo.\nGli europarlamentari spettanti alla Francia per la IV legislatura (1994-1999) erano 87."}
{"id": "2001794", "revid": "1941276", "url": "https://it.wikipedia.org/wiki?curid=2001794", "title": "Poesia romantica", "text": "La poesia romantica consiste in quella forma poetica caratteristica del periodo conosciuto con la denominazione di Romanticismo, un'et\u00e0 a cavallo tra la fine del '700 e la prima met\u00e0 dell'800, ricca anche di filosofia, letteratura, arte e cultura in generale; essa principalmente reagisce contro gli ideali prevalenti dell'Illuminismo del suo tempo e fornendo in alternativa temi naturali, emozionali e personali rispetto all'arte precedente. Inevitabilmente, la caratterizzazione di una tal vasta gamma di poeti contemporanei e di poesie sotto il singolo nome unificante di romanticismo pu\u00f2 essere vista pi\u00f9 come un esercizio di compartimentazione storica che un tentativo di catturare l'essenza del movimento reale. Poeti come William Wordsworth sono stati attivamente impegnati nel cercare di creare un nuovo tipo di poesia che avesse la capacit\u00e0 di sottolineare l'intuizione sulla ragione e l'ambito pastorale su quello urbano, spesso evitando una lingua consapevolmente poetica, nel tentativo di usare un linguaggio pi\u00f9 colloquiale.\nWordsworth stesso nella prefazione alla raccolta sua e di Samuel Taylor Coleridge intitolata \"Ballate liriche\" definisce come buona poesia \"la prevalenza e pienezza spontanea di sentimenti potenti\", anche se nello stesso discorso va avanti a chiarire questa dichiarazione affermando che comunque qualsiasi poesia di valore deve ancora e sempre essere composta da un uomo \"in possesso di un grado pi\u00f9 alto di sensibilit\u00e0 rispetto a quella solamente organica; di qualcuno che abbia anche pensato a lungo e profondamente\" \nSottolinea anche l'importanza dell'uso del metro in poesia (che considera come una delle caratteristiche principali che differenzia la poesia dalla prosa). Anche se molte persone sottolineano il concetto di spontaneit\u00e0 della poesia romantica, il movimento \u00e8 stato ancora gravemente preoccupato dallo sforzo di composizione, cio\u00e8 di tradurre queste risposte emotive in forma poetica. Infatti, Coleridge, un altro poeta romantico importante e critico, vede l'arte come \"la mediatrice e riconciliatrice della natura e dell'uomo\". Un tale atteggiamento riflette ci\u00f2 che potrebbe essere chiamato il tema dominante della poesia romantica: il filtraggio dell'emozione naturale attraverso la mente umana per creare arte, accoppiato con la consapevolezza della dualit\u00e0 creata da un tale processo.\nI sei autori inglesi pi\u00f9 conosciuti sono, in ordine di nascita e con un esempio del loro lavoro:\nAnche se cronologicamente viene prima tra questi scrittori, William Blake \u00e8 stato aggiunto alla lista relativamente tardi; prima del 1970, il romanticismo era noto nella letteratura anglosassone per i suoi \"Big Five\"\nFigure femminili.\nTra le pi\u00f9 notevoli poetesse dell'epoca romantica possiamo includere Elizabeth Barrett Browning, Felicia Hemans, Mary Shelley, Anna Laetitia Barbauld, Charlotte Turner Smith, Mary Robinson, Hannah More, Alice Trickey, e Joanna Baillie."}
{"id": "2001798", "revid": "111319", "url": "https://it.wikipedia.org/wiki?curid=2001798", "title": "Monika Kaserer", "text": "Una delle grandi interpreti del Circo bianco degli anni 1970, nel suo palmar\u00e8s figurano tra l'altro una Coppa del Mondo di slalom gigante e due medaglie iridate.\nBiografia.\nStagioni 1969-1974.\nSciatrice polivalente, Monika Kaserer in Coppa del Mondo ottenne il primo risultato di rilievo nella stagione 1968-1969, il 3 gennaio a Oberstaufen piazzandosi 9\u00aa in slalom gigante, e il primo podio Il 18 dicembre 1971, giungendo 3\u00aa in slalom speciale a Sestriere alle spalle della francese Fran\u00e7oise Macchi e della tedesca occidentale Rosi Mittermaier. Si piazz\u00f2 30\u00aa nella discesa libera, 13\u00aa nello slalom gigante e 7\u00aa nello slalom speciale agli XI Giochi olimpici invernali di , sua prima presenza olimpica, e chiuse la stagione di Coppa del Mondo al 2\u00ba posto nella classifica di slalom gigante, staccata di 39 punti dalla vincitrice Annemarie Moser-Pr\u00f6ll, e al 4\u00ba in quella generale, con sei podi.\nIl 17 gennaio 1973 vinse la prima gara in Coppa del Mondo, lo slalom speciale di Grindelwald, e in quella stessa stagione conquist\u00f2 la Coppa del Mondo di slalom gigante con 16 punti di vantaggio sulla Moser-Pr\u00f6ll e - dopo aver ottenuto nove podi con tre vittorie - concluse 2\u00aa nella classifica generale, alle spalle della Moser-Pr\u00f6ll di 74 punti, e 3\u00aa in quella di slalom speciale. L'anno dopo fu convocata per i Mondiali di Sankt Moritz, dove si aggiudic\u00f2 la medaglia di bronzo nella combinata e si piazz\u00f2 4\u00aa nella discesa libera, 5\u00aa nello slalom gigante e 7\u00aa nello slalom speciale. Anche in quella stagione in Coppa del Mondo fu 2\u00aa nella classifica generale dietro alla Moser-Pr\u00f6ll, che ebbe 115 punti di margine, e chiuse 3\u00aa in quella di slalom gigante; i suoi podi stagionali furono tre, con due vittorie.\nStagioni 1975-1980.\nNella stagione 1975-1975 fu nuovamente 3\u00aa nella Coppa del Mondo di slalom gigante, mentre in quella successiva prese parte ai XII Giochi olimpici invernali di , sua ultima presenza olimpica, classificandosi 9\u00aa nella discesa libera, 6\u00aa nello slalom gigante e non completando lo slalom speciale; quell'anno in Coppa del Mondo, dopo aver ottenuto otto podi (due le vittorie), chiuse al 3\u00ba posto nella classifica generale e al 2\u00ba in quella di slalom gigante, battuta dalla svizzera Lise-Marie Morerod di 25 punti.\nIl 27 febbraio 1977 a Furano vinse la sua ultima gara di Coppa del Mondo, uno slalom gigante, e a fine stagione risult\u00f2 3\u00aa nella classifica generale e 2\u00aa, staccata di 32 punti dalla Morerod, in quella di slalom gigante; i suoi podi stagionali furono otto, con due vittorie. Sal\u00ec per l'ultima volta sul podio in Coppa del Mondo il 10 gennaio 1978 sulle nevi di Les Mosses in slalom gigante, piazzandosi 2\u00aa dietro la liechtensteinese Hanni Wenzel; un mese dopo partecip\u00f2 ai Mondiali di Garmisch-Partenkirchen, dove conquist\u00f2 la medaglia di bronzo nello slalom speciale. L'ultimo piazzamento della sua attivit\u00e0 agonistica fu il 15\u00ba posto ottenuto nello slalom gigante di Coppa del Mondo disputato a Saint-Gervais-les-Bains il 26 gennaio 1980.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nPR = slalom parallelo"}
{"id": "2001810", "revid": "120555090", "url": "https://it.wikipedia.org/wiki?curid=2001810", "title": "Est\u00e9e Lauder Companies", "text": "Est\u00e9e Lauder \u00e8 una delle pi\u00f9 grandi aziende nel mercato dei cosmetici, dei profumi e dei prodotti per la cura della pelle e dei capelli. Fondata nel 1946 a New York, dove ha tuttora la sede principale, da Joseph Lauder ed Est\u00e9e Lauder, ha circa 28.500 dipendenti e un fatturato di 7 miliardi di dollari.\nStoria.\nLa compagnia viene aperta nel 1946 da Joseph Lauder e la moglie Est\u00e9e a New York, inizialmente commercializzando soltanto quattro prodotti. Nei 15 anni successivi la produzione viene ampliata su diversi prodotti di cosmetica e profumi, e finalmente nel 1960 i prodotti di Este\u00e9 Lauder cominciano ad essere esportati al di fuori degli Stati Uniti. Inizialmente viene aperto un negozio all'interno di Harrods a Londra, e l'anno seguente un ufficio a Hong Kong.\nNel 1967 Est\u00e9e Lauder \u00e8 stata premiata da l'Albert Einstein College of Medicine nel 1968, come riconoscimento dei risultati ottenuti nel mondo del commercio. Lo stesso anno viene aperto \"Clinique Laboratories, Inc.\", la prima azienda di cosmetici e profumi dermatologicamente testati. Dal 1981 i prodotti \"Est\u00e9e Lauder\" vengono esportati anche in Unione Sovietica.\nEsistono negozi \"Est\u00e9e Lauder\" in tutto il mondo.\nDal luglio 2012 guida il gruppo l'italiano Fabrizio Freda, il primo manager esterno a prendere in mano Est\u00e9e Lauder, quotato in borsa, gestito fino ad allora direttamente dall'omonima famiglia, in particolare da Leonard Lauder e dal figlio William.\nTestimonial.\nLa compagnia \u00e8 da sempre conosciuta anche per i testimonial, scelti fra famosi attori e attrici o personaggi dello spettacolo, fra cui si ricordano Karen Graham, Bruce Boxleitner, Shaun Casey, Willow Bay, Pavl\u00edna Po\u0159\u00edzkov\u00e1, Gwyneth Paltrow, Hilary Rhoda, Carolyn Murphy ed Elizabeth Hurley.\nMarchi.\nI suoi marchi principali sono:"}
{"id": "2001825", "revid": "830939", "url": "https://it.wikipedia.org/wiki?curid=2001825", "title": "David Joris", "text": "Biografia.\nNon sono conosciuti con sicurezza i dati riguardanti la nascita di Joris. Si ritiene sia nato a Gent o a Bruges, nel 1501 o nel 1502. Pittore su vetro di professione, nel 1524 Joris si stabil\u00ec a Delft (attualmente nei Paesi Bassi). Fu coinvolto nelle controversie del periodo successivo alla Riforma, avvicinandosi al Luteranesimo con atteggiamenti e scritti molto polemici verso la Chiesa cattolica romana. Nel 1528, a Delft, nel giorno dell'Ascensione, insult\u00f2 i partecipanti alla processione eucaristica e fu condannato dalla corte dell'Aia a una multa, a essere frustato sulla lingua e ad essere bandito per tre anni da Delft.\nIn seguito Joris si avvicin\u00f2 all'Anabattismo, un movimento privo di clero che sosteneva la necessit\u00e0 di impartire il battesimo in et\u00e0 adulta ed era diviso fra elementi moderati non violenti ed elementi estremisti. Joris fu battezzato nuovamente nel settembre 1534 a Delft da Obbe Philips, un leader anabattista moderato, assumendo nell'occasione il nome del biblico Davide. Joris si comport\u00f2 come un profeta, dichiarando di aver avuto visioni mistiche, e presentandosi come il \"terzo Davide\", dopo il re biblico e Cristo discendente di Davide. Ebbe origine un movimento detto \"\"Davidismo\" o \"Jorismo\"\" che riconosceva in Joris il profeta che avrebbe completato il processo della salvezza. Nel 1542 scrisse anche un \"Wonderboeck\" (Libro dei prodigi). Egli considerava il diavolo come solo un'allegoria.\nDopo i tragici eventi di M\u00fcnster del 1534-35, Joris cerc\u00f2 di riorganizzare gli anabattisti, screditati e perseguitati, ma non ebbe successo per l'opposizione di Menno Simons a causa dei suoi atteggiamenti apocalittici. Perseguitato anche dagli stessi anabattisti, nel 1544 fugg\u00ec da Delft, dove 32 suoi seguaci tra cui la stessa madre erano stati giustiziati, e si trasfer\u00ec a Basilea con un numeroso seguito, facendosi passare per \"Jan van Br\u00fcgge\" un calvinista perseguitato. Visse oscuramente in Svizzera per altri 12 anni, mantenendo tuttavia contatti con religiosi tolleranti come Sebastiano Castellione e Celio Secondo Curione; deceduto il 25 agosto 1556, fu seppellito nella chiesa di San Leonardo a Basilea.\nTre anni dopo, il genero Nicolas van Blesdijk confess\u00f2 quale fosse stata la vera identit\u00e0 di Jan van Br\u00fcgge. Il cadavere di David Joris venne dunque riesumato, sottoposto a un macabro processo per eresia da parte dei calvinisti e infine arso pubblicamente il 13 maggio 1559."}
{"id": "2001827", "revid": "73843", "url": "https://it.wikipedia.org/wiki?curid=2001827", "title": "Evgenij Petrovi\u010d Obolenskij", "text": "Fu lui, il 14 dicembre 1825, a ferire con un colpo di baionetta il governatore di San Pietroburgo, generale Michail Andreevi\u010d Miloradovi\u010d, mentre questi tentava di calmare i membri decabristi del senato."}
{"id": "2001828", "revid": "834", "url": "https://it.wikipedia.org/wiki?curid=2001828", "title": "Brothers in Arms (Dire Straits)", "text": ""}
{"id": "2001829", "revid": "116958396", "url": "https://it.wikipedia.org/wiki?curid=2001829", "title": "Pierangelo Ferrari", "text": "Biografia.\nSi laurea in Lettere moderne presso l'Universit\u00e0 statale di Milano nel 1975.\n\u00c8 sposato e padre di una ragazza.\nDopo una esperienza nel movimento dei Consigli di quartiere, si iscrive al Partito Comunista Italiano nei primi anni settanta.\nNel partito si occupa di corsi di formazione politica, di cultura e di politiche per la scuola e per l'universit\u00e0.\nNegli anni ottanta fa parte del Consiglio di amministrazione del Centro Teatrale Bresciano, un teatro a gestione pubblica, e viene eletto nel Consiglio provinciale di Brescia.\nNel 1990 viene eletto ultimo segretario del Partito Comunista Italiano di Brescia e l'anno successivo diventa il primo segretario provinciale del neonato Partito Democratico della Sinistra.\nDa segretario, nel 1992, porta un ex PCI per la prima volta nella storia di Brescia, al governo della citt\u00e0 con un sindaco PDS, Paolo Corsini.\nQualche mese dopo viene eletto segretario regionale della Lombardia ed entra nella Direzione nazionale del Partito Democratico della Sinistra.\nSempre nel 1992 gestisce l'operazione che porter\u00e0 all'ingresso del PDS nella Giunta regionale (prima e unica volta della sinistra nella storia della Lombardia) e alla presidenza Ghilardotti (PDS).\nNel 1995 \u00e8 eletto consigliere regionale nelle liste del Partito Democratico della Sinistra, capolista nella Circoscrizione di Milano.\nViene rieletto consigliere regionale nel 2000, sempre come capolista nella Circoscrizione di Milano, e diventa presidente del gruppo consiliare dei Democratici di Sinistra.\nNel 2005 terminati i due mandati in regione, torna all'insegnamento presso l'IT \u201cLunardi\u201d di Brescia.\nNel 2006 \u00e8 eletto parlamentare alla Camera dei deputati nella lista de L'Ulivo, nella Circoscrizione Lombardia 2; \u00e8 componente della I Commissione ([Affari costituzionali]) e membro indicato dal proprio gruppo nel Comitato per la legislazione (10 componenti, 5 di maggioranza e 5 di opposizione).\nNel 2008 viene rieletto parlamentare alla Camera dei deputati nella lista del Partito Democratico, nella Circoscrizione Lombardia 2; \u00e8 componente della I Commissione ([Affari costituzionali]) e membro della [Commissione parlamentare per la semplificazione della legislazione]."}
{"id": "2001837", "revid": "112912866", "url": "https://it.wikipedia.org/wiki?curid=2001837", "title": "Palazzo Tango", "text": "Il palazzo Tango \u00e8 un palazzo monumentale di Napoli ubicato in via Salvator Rosa.\nL'edificio venne eretto, nel posto che anticamente veniva chiamato dell'\"Infrascata\", dall'ingegnere regio Onofrio Tango come propria abitazione. Il palazzo venne rimaneggiato nel XVIII secolo da architetti ignoti.\nDi notevole fattura \u00e8 la scala aperta realizzata nel corso del rimaneggiamento settecentesco: essa \u00e8 composta da archi ribassati uniti da archi rampanti."}
{"id": "2001838", "revid": "1305772", "url": "https://it.wikipedia.org/wiki?curid=2001838", "title": "Fratelli di sangue", "text": ""}
{"id": "2001839", "revid": "339392", "url": "https://it.wikipedia.org/wiki?curid=2001839", "title": "Madarame Ikkaku", "text": ""}
{"id": "2001841", "revid": "184755", "url": "https://it.wikipedia.org/wiki?curid=2001841", "title": "Cooperative librarie universitarie", "text": "Le cooperative librarie universitarie sono organizzazioni in forma cooperativa nate in ambito universitario per la gestione di librerie specializzate ed attivit\u00e0 editoriale di testi, soprattutto con valenza didattica, preparati dai docenti o spontanee raccolta di appunti tratti dalle lezioni.\nLa fase delle fondazioni.\nIntorno agli anni '60 l'organismo rappresentativo degli studenti universitari Unuri promosse la fondazione di numerose cooperative (una per ateneo) raggruppate in un Consorzio, \"Cunicle\". Riusc\u00ec ad ottenere anche lo stanziamento da parte del ministero della pubblica Istruzione di appositi fondi, al fine di dotare le cooperative di macchinari di stampa per l'autoproduzione di dispense.\nIl Cunicle promosse corsi per la formazione di dirigenti delle predette cooperative e si lanci\u00f2 in ambiziosi programmi editoriali, sullo stile delle \"University press\" del mondo anglosassone \nLa successiva crisi del '68 port\u00f2 alla fine della rappresentanza studentesca e determin\u00f2 la fine anche del Cunicle come organizzazione unitaria.\nSituazione attuale.\nLe cooperative librarie sono presenti in molti atenei, ma spesso il collegamento con gli organismi rappresentativi studenteschi unitari per diventare espressione dell'una o dell'altra associazione."}
{"id": "2001842", "revid": "767487", "url": "https://it.wikipedia.org/wiki?curid=2001842", "title": "Novomyrhorod", "text": "Novomyrhorod, \u00e8 una citt\u00e0 dell'oblast' di Kirovohrad in Ucraina, centro amministrativo dell'omonimo distretto."}
{"id": "2001843", "revid": "729019", "url": "https://it.wikipedia.org/wiki?curid=2001843", "title": "Placca indiana", "text": "La placca indiana \u00e8 una delle placche tettoniche in cui \u00e8 divisa la litosfera. Originariamente era parte dell'antico continente di Gondwana. \nNel tardo periodo Cretaceo, circa 90 milioni di anni fa, in seguito alla divisione dal continente Gondwana, la placca indiana si divise dal Madagascar. Inizi\u00f2 uno spostamento verso nord, a circa 20\u00a0cm all'anno, e and\u00f2 a collidere con la placca euroasiatica tra i 50 ed i 55 milioni di anni fa, nell'Eocene (Cenozoico). Secondo altre ipotesi la collisione avvenne circa 34 milioni di anni fa.\nCirca tra i 50 e i 55 milioni di anni fa la placca indiana si congiunse con l'adiacente placca australiana dando vita alla placca indo-australiana. La placca indiana comprende il subcontinente indiano ed una porzione del bacino dell'adiacente oceano Indiano."}
{"id": "2001844", "revid": "233579", "url": "https://it.wikipedia.org/wiki?curid=2001844", "title": "Gasparo Molo", "text": ""}
{"id": "2001845", "revid": "1005847", "url": "https://it.wikipedia.org/wiki?curid=2001845", "title": "Elezioni europee del 1994 in Germania", "text": "Le elezioni europee del 1994 in Germania si sono tenute il 12 giugno."}
{"id": "2001846", "revid": "1543377", "url": "https://it.wikipedia.org/wiki?curid=2001846", "title": "Ecoterrorismo", "text": "Il termine ecoterrorismo \u00e8 un neologismo, il cui utilizzo indica una forma di terrorismo a sostegno di ragioni ambientaliste e animaliste. Secondo l'FBI \u00e8 descrivibile come \u00abl'uso o la minaccia di ricorrere alla violenza in modo criminale, contro istituzioni o beni privati, da parte di organizzazioni d'orientamento ecologista, per ragioni politiche legate all'ambientalismo, o animate dalla volont\u00e0 di ottenere visibilit\u00e0 tramite un obiettivo, spesso di natura simbolica\u00bb.\nFra le organizzazioni etichettate come ecoterroriste negli Stati Uniti d'America troviamo l'Earth Liberation Front, che nel 2001 l'FBI ha definito come \"uno dei gruppi estremisti pi\u00f9 attivi negli Stati Uniti\" ed una \"minaccia terroristica\" bench\u00e9 la stessa abbia sconfessato pubblicamente ogni danno ad umani ed animali e l'Animal Liberation Front."}
{"id": "2001847", "revid": "599013", "url": "https://it.wikipedia.org/wiki?curid=2001847", "title": "Giordano Turrini", "text": "Da dilettante nel 1968 fu medaglia d'argento olimpica nella velocit\u00e0 ai Giochi di Citt\u00e0 del Messico e campione del mondo nel tandem. Fu poi professionista dal 1969 al 1981, vincendo quattro medaglie iridate nella velocit\u00e0.\nCarriera.\nSpecialista nelle gare su pista, nel 1968, al culmine della sua carriera da dilettante, partecip\u00f2 ai Giochi della XIX Olimpiade di Citt\u00e0 del Messico dove vinse la medaglia d'argento nella velocit\u00e0 inserendosi fra i due campioni francesi Daniel Morelon e Pierre Trentin. Nello stesso anno vinse il titolo di campione mondiale nella velocit\u00e0 su tandem in coppia con Walter Gorini, insieme al quale era stato terzo nel precedente mondiale, due anni prima, e quarto ai Giochi messicani.\nPassato al professionismo l'anno seguente, fu terzo ai campionati mondiali di velocit\u00e0 su pista nel 1971 e 1972, mentre fu secondo nel 1973 e nel 1976. Al suo palmar\u00e8s da professionista vanno aggiunti otto titoli di campione italiano e sei titoli di campione europeo."}
{"id": "2001848", "revid": "599013", "url": "https://it.wikipedia.org/wiki?curid=2001848", "title": "Daniel Morelon", "text": "Specialista della velocit\u00e0, tra i dilettanti vinse due titoli olimpici e sette titoli mondiali. Si fregi\u00f2 di un alloro olimpico e di uno iridato anche nel tandem.\nCarriera.\nMorelon fu uno dei migliori velocisti al mondo fra la seconda met\u00e0 degli anni sessanta e la prima met\u00e0 degli anni settanta, in particolare nella categoria dilettanti. Non pass\u00f2 mai al professionismo, se non nel 1980, cosa che gli consent\u00ec di partecipare a quattro edizioni dei Giochi olimpici, conquistando complessivamente cinque medaglie di cui tre d'oro: due nella velocit\u00e0 e una nel tandem."}
{"id": "2001849", "revid": "1543377", "url": "https://it.wikipedia.org/wiki?curid=2001849", "title": "Giorgio Vanzetta", "text": "\u00c8 fratello di Bice, a sua volta fondista di alto livello.\nBiografia.\nCarriera sciistica.\nIn Coppa del Mondo ha ottenuto il primo risultato di rilievo il 16 gennaio 1982 nella 15\u00a0km di Le Brassus (17\u00b0), il primo podio il 2 marzo 1986 nella 15\u00a0km a tecnica classica di Lahti (3\u00b0) e l'unica vittoria il 1\u00ba marzo 1991 nella staffetta disputata nella medesima localit\u00e0. Ha concluso la sua carriera in Coppa del Mondo all'inizio della stagione 1997-1998; negli anni successivi, fino al ritiro definitivo nel 2002, ha preso parte ad alcune gare minori.\nIn carriera ha partecipato a cinque edizioni dei Giochi olimpici invernali (, , , e ), vincendo quattro medaglie, e a otto dei Campionati mondiali, vincendo due medaglie. In campo olimpico dest\u00f2 eccezionale interesse la vittoria ottenuta in Norvegia ai XVII Giochi olimpici invernali di , quando fu terzo frazionista della staffetta 4x10 che super\u00f2 in volata la squadra di casa data come favorita.\nAltre attivit\u00e0.\nNella Cerimonia di apertura dei XX Giochi olimpici invernali di \u00e8 stato uno dei protagonisti dell'ultima parte della staffetta della fiamma olimpica assieme ai compagni del quartetto vincente nella 4x10 km di Lillehammer."}
{"id": "2001851", "revid": "1498232", "url": "https://it.wikipedia.org/wiki?curid=2001851", "title": "Tyrsus", "text": "La Tyrsus \u00e8 stata una nave traghetto che ha prestato servizio per le Ferrovie dello Stato sulla rotta Civitavecchia - Golfo Aranci dal 1961 al 1994, costruita nel 1961 ai Cantieri Navali Riuniti di Palermo (oggi Fincantieri).\nLa \"Tyrsus\" seguita dopo pochi mesi dalla gemella \"Hermaea\", dava la possibilit\u00e0 di fare due corse giornaliere tra il \"continente\" e la Sardegna con partenze regolari, trasportando passeggeri con auto al seguito, carri ferroviari e mezzi gommati pesanti.\nLe auto venivano stipate sia nei ponti inferiori tramite appositi ascensori, e sul ponte scoperto di poppa, raggiungibile da apposite rampe ubicate lateralmente alle invasature dei porti.\nIl traghetto aveva a disposizione per i passeggeri, 70 cabine con servizi (47 singole e 23 doppie), sala poltrone, un bar e un ristorante self service.\nLa nave, dopo la vendita, \u00e8 appartenuta alle compagnie di navigazione maltesi \"Plurimar\" e \"Coral Maritime Limited\" nel 1994, per poi essere venduta alla egiziana \"El Salam Maritime Transport S.A. Co\" che ne cambier\u00e0 il nome in \"Duba 94\", oltre a modificarne la struttura con l'aggiunta di sovrastrutture per aumentarne la recettivit\u00e0. Nel 1996 venne venduta alla societ\u00e0 saudita \"El Salam Shipping &amp; Trading\", cambiando il nome in \"Al Salam El Saudi\". Nel 1997 venne messa in disarmo e solo nel 2002 venne trasferita e demolita in India con il nome di \"Veesham III\".\nOrigine del nome.\nTyrsus \u00e8 il nome antico del fiume Tirso."}
{"id": "2001852", "revid": "12582", "url": "https://it.wikipedia.org/wiki?curid=2001852", "title": "Eco-terrorismo", "text": ""}
{"id": "2001853", "revid": "125777634", "url": "https://it.wikipedia.org/wiki?curid=2001853", "title": "Mavone", "text": "Il fiume Mavone \u00e8 il tributario pi\u00f9 ricco d'acqua perenne del fiume Vomano, nel quale confluisce da destra circa 9,4 chilometri a valle dell'abitato di Montorio al Vomano, in localit\u00e0 San Rustico di Basciano.\nDescrizione.\nNasce dall'omonima sorgente sul versante orientale del Monte Corno (2.912\u00a0m) ed inizia il suo corso nel fosso Inferno di Corno; riceve le acque dei fossi Spoledra, San Nicola (a Casale San Nicola) e Vittore.\nPoi dalla destra idrografica, vicino a Isola del Gran Sasso, accoglie il suo maggior affluente, il torrente Ruzzo, che a sua volta ha gi\u00e0 ricevuto le acque del Malepasso e della Fossaceca.\nDa Castelli arrivano poi le acque del fosso Leomogna e da Castiglione della Valle, infine, quelle del fosso Fiumetto.\nLe acque del Ruzzo e del Mavone sono captate a fini idroelettrici dall'Enel e potabili dall'Acquedotto del Ruzzo.\nCollegamenti esterni.\nil Mavone a Isola del Gran Sasso."}
{"id": "2001854", "revid": "247222", "url": "https://it.wikipedia.org/wiki?curid=2001854", "title": "Tavo", "text": "Il Tavo \u00e8 un fiume italiano che scorre in Abruzzo.\nNasce sul Gran Sasso, in localit\u00e0 Pietrattina, a 1.560 , vicino al monte Guardiola (1.828\u00a0m), al margine orientale dell'altopiano di Campo Imperatore; scorre in direzione W-E, SW-NE perpendicolarmente alla costa.\nInizia il suo corso tra le altissime pareti rocciose del Vallone d'Angora dove le acque delle sorgenti \"Pisciarelli\" si aggiungono alle sue; attraversa la pi\u00f9 ampia Valle D'Angri e, in localit\u00e0 Mortaio D'Angri, si insinua turbinosamente nella stretta forra della Bocca dell'Inferno; riceve le acque dalla spettacolare Cascata del Vitello d'Oro, alta 28 metri.\nNel Parco Nazionale \u00e8 popolato dalla trota fario mentre una grande variet\u00e0 di specie animali come la biscia dal collare, il picchio rosso maggiore, il merlo acquaiolo, la ballerina bianca e la ballerina gialla, trova un habitat ideale nella rigogliosa vegetazione della zona ripariale, caratterizzata da pioppo bianco, nero, salice bianco e salice rosso.\nRiceve i primi scarichi inquinanti nella valle sotto Farindola e le sue contrade, che attraversa su un letto ghiaioso.\nTra le colline subappenniniche giunge fino a Penne, dove uno sbarramento forma l'invaso artificiale del Lago di Penne che dal 1987 \u00e8 Area naturale protetta. \nLa siccit\u00e0 degli ultimi anni ha lasciato spesso il lago in secca.\nNelle acque rilasciate dalla diga confluisce il Fosso dell'Acqua Ventina, che proviene da Penne ed \u00e8 molto inquinato dagli scarichi.\nIl Tavo prosegue attraverso i comuni di Loreto Aprutino, Moscufo, Collecorvino e Cappelle sul Tavo, un territorio collinare a destinazione agricola e zootecnica, e la captazione di acqua si fa pi\u00f9 intensa nell'ultimo tratto, dove ci sono industrie e cave di ghiaia.\nTermina in una pianura alluvionale in localit\u00e0 Congiunti, all'altezza del confine tra Cappelle sul Tavo e Citt\u00e0 Sant'Angelo dove, unendosi con il fiume Fino, d\u00e0 origine al fiume Saline.\nIl Tavo ha un regime torrentizio, la sua portata media giornaliera \u00e8 di 2,97 metri cubi al secondo, rilevata per un trentennio immediatamente a valle della diga di Penne, alla stazione di misura di San Pellegrino. \nLa sempre maggiore captazione delle acque per uso potabile e l'abbassamento della falda acquifera causato dalla costruzione del Traforo del Gran Sasso, negli anni settanta, hanno ridotto fortemente la portata delle sorgenti (Mortaio d'Angri, Acquasanta, Vitella d'Oro) che alimentano il fiume che, di conseguenza nei periodi di siccit\u00e0 \u00e8 quasi privo d'acqua.\nPrincipali affluenti, tutti in destra idrografica, sono il fosso del Canneto, il torrente Mirabello ed il torrente Gallero; quest'ultimo nasce alle pendici orientali del Gran Sasso, dal monte Morrone (1315\u00a0m), scorre per 10\u00a0km con un andamento meandriforme nell'ultimo tratto e in localit\u00e0 Penne, nei pressi di Castiglione, confluisce nel Tavo. \nL'unico affluente in sinistra idrografica di una certa importanza \u00e8 il fosso Rigopiano, che nasce nella localit\u00e0 omonima ad oltre 1200\u00a0m sul livello del mare ed ha portata abbondante e regolare."}
{"id": "2001857", "revid": "1543377", "url": "https://it.wikipedia.org/wiki?curid=2001857", "title": "Campionati del mondo di ciclismo su strada 2001", "text": "I Campionati del mondo di ciclismo su strada 2001 si disputarono a Lisbona in Portogallo tra il 9 ed il 14 ottobre 2001."}
{"id": "2001858", "revid": "125591230", "url": "https://it.wikipedia.org/wiki?curid=2001858", "title": "Dilatazione del tempo", "text": "In fisica la dilatazione del tempo, in accordo con la teoria della relativit\u00e0 ristretta, \u00e8 il fenomeno per cui la durata di un medesimo evento risulta maggiore se misurata in un sistema di riferimento in moto rispetto a quello assunto come solidale con l'evento. La dilatazione temporale diventa rilevante solo se la velocit\u00e0 relativa tra i due sistemi di riferimento \u00e8 una frazione significativa (&gt; 10%) della velocit\u00e0 della luce nel vuoto.\nDescrizione.\nL'evento \"E\", misurato da un osservatore \"O\" che si trova nel sistema di riferimento \"S\" solidale a \"E\" (in quiete rispetto a \"E\") ha durata formula_1 (tempo proprio), che risulta essere la durata minima possibile. Un osservatore \"O'\" che si trovi nel sistema di riferimento \"S'\" con velocit\u00e0 relativa \"v\" rispetto a \"S\" misurer\u00e0 per lo stesso evento \"E\" una durata formula_2 maggiore, data dalla relazione\ndove:\nVa notato che, essendo \"v\" la velocit\u00e0 relativa tra i due sistemi, il fenomeno \u00e8 reciproco. Risulta del tutto equivalente assumere che \n\"S\" (in cui si trovano \"E\" e \"O\" in quiete uno rispetto all'altro) sia fermo e che \"S'\" si muova con velocit\u00e0 \"v\" oppure che \"S'\" sia fermo mentre \"S\" (e quindi anche \"E\" e \"O\") si muove rispetto a \"S'\" con velocit\u00e0 relativa \"v\".\nDilatazione del tempo nel decadimento dei muoni.\nTra le conferme sperimentali disponibili circa la dilatazione del tempo, ha rilevanza storica il decadimento di un particolare tipo di particelle elementari, i muoni, prodotti sia dai raggi cosmici sia nei grandi acceleratori di particelle. Furono Bruno Rossi e David B. Hall nel 1940, grazie ad un esperimento divenuto celebre, ad evidenziare per primi la dilatazione temporale nel decadimento dei muoni prodotti per effetto dell'interazione dei raggi cosmici con l'atmosfera terrestre. I raggi cosmici incontrano l'atmosfera a circa 10\u00a0km di altezza e, viaggiando a una velocit\u00e0 di poco inferiore a quella della luce, impiegano circa formula_10 secondi per raggiungere la superficie terrestre. I muoni per\u00f2 decadono con vita media formula_11 secondi, un tempo circa 14 volte inferiore, e non dovrebbero quindi riuscire a raggiungere il suolo. Poich\u00e9 si muovono cos\u00ec velocemente, la dilatazione del tempo diventa un fattore non trascurabile. In effetti, i muoni decadono con vita media molto maggiore di quella propria formula_12, riuscendo quindi ad attraversare l'atmosfera e ad essere rilevati anche a basse quote."}
{"id": "2001864", "revid": "262457", "url": "https://it.wikipedia.org/wiki?curid=2001864", "title": "Antaiji", "text": ""}
{"id": "2001869", "revid": "1543377", "url": "https://it.wikipedia.org/wiki?curid=2001869", "title": "Campionati del mondo di ciclismo su strada 1932", "text": "I Campionati del mondo di ciclismo su strada 1932 si disputarono a Roma in Italia il 31 agosto 1932.\nFurono assegnati due titoli:\nStoria.\nL'edizione 1932 vide ancora il dominio italiano, con Learco Guerra, Remo Bertoni e Alfredo Binda a rappresentare i colori azzurri. Guerra fu messo a dura prova dai saliscendi dei colli romani e si stacc\u00f2 mentre il duo formato da Binda e Bertoni rimase solo al comando della corsa e nello stesso ordine pass\u00f2 sul traguardo. Con le rappresentative nazionali ancora limitate a tre atleti ciascuna, ventun corridori presero parte alla prova e in diciassette la conclusero.\nNella prova dilettanti, torn\u00f2 al successo l'Italia che si aggiudic\u00f2 la medaglia d'oro con Giuseppe Martano."}
{"id": "2001870", "revid": "648716", "url": "https://it.wikipedia.org/wiki?curid=2001870", "title": "Bersezio (Croazia)", "text": "Bersezio (in croato Brse\u010d, conosciuto in italiano anche come \"Bersez\") \u00e8 una localit\u00e0 istriana di 126 abitanti, frazione del comune di Draga di Moschiena in Croazia.\nGeografia fisica.\n\u00c8 un piccolo borgo medievale adagiato sulle falde orientali dei \"Monti Caldiera\" che lo sovrastano con le cime \"Siccovaz\" (780 m) e \"Sissol\" (835 m). L'abitato \u00e8 posto in posizione panoramica sul ciglio di una parete di 150 metri a dirupo sul canale di Faresina.\nStoria.\nNel paese sono rinvenibili iscrizioni sia in latino che in glagolitico. Dal 1922, quando era sotto sovranit\u00e0 italiana, la localit\u00e0 era chiamata \"Bersez\" e costituiva comune autonomo. Dal 1924 il comune fu chiamato \"Bersezio del Quarnaro\", venne poi soppresso nel 1929 e riaggregato a Moschiena.\nLa chiesa del paese, del XIV secolo, \u00e8 dedicata a San Giorgio ed il suo caratteristico campanile a base quadrata, con cuspide bassa ed ottagonale, fu ricavato da una torre dell'antico castello del XIII secolo.\nIl paese ha dato i natali allo scrittore e politico croato Eugen Kumi\u010di\u0107."}
{"id": "2001872", "revid": "547034", "url": "https://it.wikipedia.org/wiki?curid=2001872", "title": "Victoria Woodhull", "text": "Biografia.\nNata col nome Victoria California Claflin nella citt\u00e0 di Homer, contea di Licking, Ohio, quinta dei sette figli di Reuben Buckman (Buck) Claflin (1795/6-1885), proprietario di un mulino, fu sposato con Roxanna (Anna), nata Hummel (1803/4-1889). La persona pi\u00f9 vicina a Victoria fu la sorella Tennessee Celeste Claflin (1845-1923), nota anche con lo pseudonimo di Tennie C.\nLe notizie sui primi anni di vita di Victoria sono scarse, la sua formazione scolastica ebbe luogo, in maniera poco continuativa, presso la scuola della chiesa metodista della cittadina di Omero. Quando il mulino di propriet\u00e0 del padre prese fuoco in circostanze sospette, la famiglia fu costretta ad abbandonare la citt\u00e0 e a costituire, approfittando della passione della madre per la chiaroveggenza, una compagnia itinerante di guaritori e chiaroveggenti.\nAll'et\u00e0 di quindici anni spos\u00f2 il medico Canning Woodhull, originario di Rochester (New York). La coppia ebbe due figli: Byron (1854-1932), disabile, e Zulu Maud, in seguito chiamata Zula (1861-1940). Canning Woodhull si rivel\u00f2 un alcolista con numerose relazioni extraconiugali, cos\u00ec nel 1865 Victoria e Canning si separarono e un anno dopo Victoria spos\u00f2 il colonnello James Harvey Blood (morto nel 1885), un ufficiale dell'esercito reduce della guerra di secessione. Questo matrimonio, dal quale non nacquero figli, si interruppe dieci anni dopo; nel frattempo per\u00f2 Blood appoggi\u00f2 le attivit\u00e0 della moglie che divenne una delle donne pi\u00f9 celebri degli Stati Uniti.\nNel 1868 la coppia si trasfer\u00ec a New York dove Victoria prese parte attivamente alla vita sociale, interessandosi di riforme sociali e del diritto di voto alle donne. La guerra civile aveva messo in luce l'importanza del ruolo femminile nella famiglia ma anche nella societ\u00e0, nacquero i primi movimenti femminili che, nel pi\u00f9 ampio contesto della ridiscussione dei diritti civili in seguito all'emancipazione degli schiavi per lo pi\u00f9 d'origine africana, rivendicavano l'eguaglianza politica e sociale anche per le donne.\nVictoria, affascinata e coinvolta da questo clima sociale e politico, riconobbe ben presto la necessit\u00e0 di una solida base economica e di buone relazioni con i personaggi pi\u00f9 influenti della vita economica e sociale della citt\u00e0. Utilizzando il suo indiscutibile fascino, e con l'appoggio del marito, conquist\u00f2 l'ammirazione di Cornelius Vanderbilt, uno dei personaggi pi\u00f9 influenti dell'establishment della metropoli, da poco rimasto vedovo. Cornelius aiut\u00f2 Victoria in una serie di remunerative operazioni speculative nel mercato dell'oro e nel 1869 Victoria e Tennessee aprirono la prima societ\u00e0 femminile di agenti di borsa di Wall Street, la Woodhull, Claflin &amp; Co.\nLe due sorelle erano gi\u00e0 oggetto di una scettica e talvolta ostile curiosit\u00e0 da parte dell'ambiente economico di New York, e uno scandalo ancora maggiore suscit\u00f2 la pubblicazione del primo numero del \"Woodhull and Claflin Weekly\" (14 maggio 1870), una pubblicazione settimanale, finanziata da Victoria e Tennessee, che si occupava di argomenti come l'eguaglianza sessuale, l'amore libero, l'educazione sessuale, l'occupazione femminile e il diritto di voto. La prima traduzione in inglese, negli USA, del Manifesto del Partito Comunista di Marx venne pubblicata nel numero del 30 dicembre 1871 del \"Weekly\". Nel 1872 Victoria inizi\u00f2 una relazione, che dur\u00f2 tre anni, con l'editore anarchico Benjamin Tucker.\nCome prima donna broker e direttrice di un giornale, la Woodhull ancora oggi \u00e8 un modello di ispirazione. Alla fine dell\u2018800, a causa delle sue idee politiche troppo avanzate per i tempi e in un mondo ancora fortemente maschilista, venne tacciata di essere una sorta di demonio. Nonostante ci\u00f2, il 10 maggio 1872 venne scelta dall'Equal Rights Party per la corsa alla Casa Bianca, nella quale non raccolse per\u00f2 nemmeno un voto, anche perch\u00e9 met\u00e0 della popolazione, quella femminile, non pot\u00e9 votare, poich\u00e9 il voto alle donne non era ancora riconosciuto (arriver\u00e0 nel 1920). , ma il tutto \u00e8 difficilmente ricostruibile, mancando documenti dell'epoca che possano provare una discriminazione nei suoi confronti.\nInoltre il 3 novembre 1872, a pochi giorni dalle elezioni presidenziali, la Woodhull fu arrestata dalle autorit\u00e0 federali, insieme al marito e alla sorella, per un'inchiesta pubblicata sulle pagine del \"Woodhull &amp; Claflin's Weekly\", il giornale diretto dalla donna, che denunciava un caso di adulterio tra il reverendo Henry Ward Beecher e Elizabeth Tilton, moglie di un editore di New York. La ragione di tale pubblicazione della Woodhull sul Beecher, che aveva criticato in pubblico le idee della candidata sull'amore libero, nasceva dalla volont\u00e0 di evidenziare l'ipocrisia del prelato e di portare la discriminazione femminile al centro dell'attenzione.\nSei mesi dopo l'arresto la Woodhull venne rilasciata, ben dopo le elezioni, cui non aveva potuto quindi partecipare per dare visibilit\u00e0 al suo programma di lotta contro la discriminazione. La Woodhull, che non si era scoraggiata, si ripresent\u00f2 nel 1884 e nel 1892, di nuovo senza successo. Nel frattempo, la donna divorzi\u00f2 dal secondo marito e successivamente si trasfer\u00ec in Inghilterra, dove si spos\u00f2 per la terza volta.\nPerso l'interesse per la corsa alla Casa Bianca, la Woodhull non fece pi\u00f9 ritorno negli Stati Uniti, e in Inghilterra diede alle stampe la rivista \"The Humanitarian\", continuando a difendere i diritti delle donne. Ritiratasi a vita privata nel 1901, mor\u00ec il 9 giugno 1927. La traccia da lei lasciata permise a Tonie Nathan di essere, nel 1972, la prima donna a ricevere un voto di un grande elettore USA (era candidata alla vicepresidenza per il Partito Libertario e ricevette il voto di un grande elettore repubblicano)."}
{"id": "2001873", "revid": "124393549", "url": "https://it.wikipedia.org/wiki?curid=2001873", "title": "Jean Daniel", "text": "Biografia.\nNato a Blida, nell'allora Algeria francese da famiglia ebraica algerina, di nazionalit\u00e0 francese grazie al Decreto Cr\u00e9mieux che, entrato in vigore all'inizio degli anni '70 dell'Ottocento, aveva conferito la nazionalit\u00e0 francese agli ebrei d'Algeria. Era l'undicesimo e ultimo figlio di Rachel Bensimon e Jules Bensa\u00efd, commercianti. Molto presto Jean Daniel, il suo \"nom de plume\", apparve meno attaccato alla sua identit\u00e0 ebraica che alla cultura mediterranea e alla cittadinanza francese. \nAllievo del college di Blida, divenne, a quindici anni, un lettore regolare del settimanale \"Vendredi\", un giornale della sinistra intellettuale, indipendente e favorevole al Fronte popolare. Appassionato di letteratura, il suo entusiasmo per il lavoro di Andr\u00e9 Gide lo port\u00f2 a vedere l'URSS come un paradiso socialista. Per due anni si \u00e8 immerso nel marxismo sotto l'influenza di libri prestatigli da un amico, Vicente P\u00e9rez. Ma nel 1936, leggere il libro di Gide \"Retour de URSS\" gli fece perdere le sue illusioni comuniste. Si ritrov\u00f2 quindi in quella generazione di non comunisti segnata dall'episodio del Fronte popolare e dal socialismo di L\u00e9on Blum. Lavor\u00f2 per alcuni anni al quotidiano \"Combat\", diretto dall'amico Albert Camus. Successivamente, divenne capo del servizio politico e poi caporedattore del settimanale \"L'Express.\" \nFond\u00f2 il settimanale \"Le Nouvel Observateur\" (di cui fino a giugno 2008 fu anche direttore responsabile). Fece parte del think tank della Fondazione Saint-Simon.\nIntellettuale umanista, orientato politicamente a sinistra, nel libro \"La prison juive: Humeurs et m\u00e9ditations d'un t\u00e9moin\" sostiene che gli ebrei, considerandosi il popolo eletto, si sono imprigionati. Le sue opere sono percorse dall'interrogativo sul ruolo della religione nella morale moderna. In Italia \u00e8 stata pubblicata l'opera \"Resistere all'aria del tempo (Con Camus)\" [Mesogea, (2009)]\nJean Daniel \u00e8 morto nel 2020, a 99 anni.\nVita privata.\nLa sua prima compagna \u00e8 stata la scrittrice corsa Marie Susini. In seguito ha sposato Mich\u00e8le Bancilhon, la prima moglie di Claude Perdriel, con la quale ha avuto una figlia, la giornalista Sara Daniel. "}
{"id": "2001875", "revid": "62004", "url": "https://it.wikipedia.org/wiki?curid=2001875", "title": "Campionati del mondo di ciclismo su strada 1933", "text": "I Campionati del mondo di ciclismo su strada 1933 si disputarono a Montlh\u00e9ry in Francia il 12 e 14 agosto 1933.\nFurono assegnati due titoli:\nStoria.\nL'edizione 1933 vide la prima vittoria del titolo mondiale da parte di un francese. Georges Speicher, promosso titolare il giorno prima della gara per un infortunio di un compagno, corse una gara d'attacco continuando a scattare lungo un percorso caratterizzato da diverse asperit\u00e0 che ne favorirono l'azione. Giunse solo sul traguardo, staccando di cinque minuti la medaglia d'argento Antonin Magne, anch'egli francese. La selezione italiana, che negli anni precedenti aveva dominato la corsa, si perse ancora nel dualismo tra Learco Guerra e Alfredo Binda, impegnati a controllarsi reciprocamente come avvenne nel 1928 tra lo stesso Binda e Girardengo. Dei ventotto corridori che presero parte alla prova, solo tredici la conclusero.\nNemmeno nella prova dilettanti l'Italia conferm\u00f2 le medaglie degli anni precedenti e fu la Svizzera a piazzare una doppietta con Paul Egli e Kurt Stettler."}
{"id": "2001878", "revid": "1728", "url": "https://it.wikipedia.org/wiki?curid=2001878", "title": "La Giduglia", "text": ""}
{"id": "2001879", "revid": "162893", "url": "https://it.wikipedia.org/wiki?curid=2001879", "title": "Chiesa di San Leonardo (Cerreto Guidi)", "text": ""}
{"id": "2001884", "revid": "1543377", "url": "https://it.wikipedia.org/wiki?curid=2001884", "title": "Campionati del mondo di ciclismo su strada 2002", "text": "I Campionati del mondo di ciclismo su strada 2002 si disputarono a Zolder in Belgio tra l'8 ed il 13 ottobre 2002."}
{"id": "2001885", "revid": "20654", "url": "https://it.wikipedia.org/wiki?curid=2001885", "title": "Brse\u010d", "text": ""}
{"id": "2001888", "revid": "119350129", "url": "https://it.wikipedia.org/wiki?curid=2001888", "title": "Campionati del mondo di ciclismo su strada 1934", "text": "I Campionati del mondo di ciclismo su strada 1934 si disputarono a Lipsia in Germania il 18 agosto 1934.\nFurono assegnati due titoli:\nStoria.\nL'edizione 1934 vide tornare alla vittoria il Belgio, dopo i titoli di Georges Ronsse nelle edizioni precedenti. Karel Kaers, specialista della pista, rimase a ruota per tutta la gara, favorito da un percorso senza difficolt\u00e0, e sul traguardo batt\u00e9 tutti in volata. Learco Guerra, chiuso dallo stesso Kaers, termin\u00f2 secondo nonostante le proteste della selezione italiana davanti a giudici della gara. Dei ventisei corridori che presero parte alla prova, quindici la conclusero.\nNella prova dilettanti i Paesi Bassi colsero la prima medaglia d'oro, con Kees Pellenaers."}
{"id": "2001891", "revid": "659223", "url": "https://it.wikipedia.org/wiki?curid=2001891", "title": "Cola da Caprarola", "text": "Biografia.\nSul finire del XV secolo lavor\u00f2 con Antonio da Sangallo il Vecchio nella Fortezza di Civita Castellana e nella Rocca di Nepi.\nIl suo progetto pi\u00f9 celebre \u00e8 la chiesa della Consolazione a Todi, cominciata nel 1508 e completata quasi un secolo dopo sotto la direzione di altri architetti. Il disegno, tipicamente rinascimentale, fu influenzato dall'opera di Bramante e Leonardo da Vinci, tanto che alcuni hanno ipotizzato un apporto diretto del primo nella progettazione della fabbrica. Si tratta di un edificio a pianta centrale, a croce greca, con quattro absidi e una cupola centrale.\nGli vengono attribuite anche la ristrutturazione del duomo di Foligno e la fortificazione di Porto Ercole sull'Argentario."}
{"id": "2001892", "revid": "1543377", "url": "https://it.wikipedia.org/wiki?curid=2001892", "title": "Campionati del mondo di ciclismo su strada 1935", "text": "I Campionati del mondo di ciclismo su strada 1935 si disputarono a Floreffe in Belgio il 18 agosto 1935.\nFurono assegnati due titoli:\nStoria.\nNel 1935 continu\u00f2 il dominio della selezione belga, che correva in casa su un percorso caratterizzato da numerosi saliscendi e tratti in pav\u00e9. Alla selezione italiana, che presentava Learco Guerra come capitano con Giuseppe Olmo e Aldo Bini a suo servizio, si opponeva il Belgio che puntava su Jean Aerts e Gustave Danneels mentre Karel Kaers, non adatto a un percorso simile, non fu nemmeno convocato. Guerra fu in difficolt\u00e0 fin dall'inizio e si ritir\u00f2 a met\u00e0 gara, Olmo, che riusc\u00ec a rimanere a ruota del gruppo di testa, cadde sul pav\u00e9 e si ritir\u00f2 a sua volta. Aerts si gioc\u00f2 il titolo iridato con lo spagnolo Luciano Montero, riuscendo a batterlo e confermare il titolo vinto l'anno precedente da Kaers. Dei ventisei corridori che presero parte alla prova, la met\u00e0 la conclusero.\nLa selezione italiana torn\u00f2 invece alla vittoria nella prova dilettanti con Ivo Mancini."}
{"id": "2001896", "revid": "729019", "url": "https://it.wikipedia.org/wiki?curid=2001896", "title": "Aeroporto di Bratislava-M.R. \u0160tef\u00e1nik", "text": "LAeroporto M.R. \u0160tef\u00e1nik (in slovacco: \"Letisko Milana Rastislava \u0160tef\u00e1nika\"), pi\u00f9 noto come Aeroporto di Bratislava o Aeroporto di Bratislava-Ivanka, situato a circa 9\u00a0km a nord-est del centro di Bratislava e posizionato su un'area che copre in parte tre comuni (Bratislava-Ru\u017einov, Bratislava-Vraku\u0148a e Ivanka pri Dunaji) \u00e8 il principale aeroporto internazionale della Slovacchia. Nel 1993 fu intitolato al generale Milan Rastislav \u0160tef\u00e1nik, Ministro della Guerra della Repubblica di Cecoslovacchia, che rimase ucciso in un incidente aereo sopra Bratislava nel 1919.\nPosizione.\nL'aeroporto di Bratislava si trova 9\u00a0km a nord-est del centro della citt\u00e0 e sorge su un'area di circa 4,77\u00a0km\u00b2. Dista circa un'ora d'automobile da Vienna (Austria), Brno (Repubblica Ceca) e Gy\u0151r (Ungheria), coprendo quindi un bacino di utenza di quattro stati.\nCaratteristiche.\nIl primo volo regolare tra Praga e Bratislava avvenne nel 1923, per mezzo dell'appena formatasi Czechoslovak Airlines. A quel tempo l'aeroporto di Bratislava era a Vajnory, a 3\u00a0km dall'aeroporto attuale, poi dismesso. I lavori di preparazione per l'aeroporto attuale cominciarono nel 1947 e la costruzione vera e propria nel 1948, con due piste perpendicolari (04/22, 1900\u00a0m e 13/31, 1500\u00a0m). Infine l'aeroporto fu aperto nel 1951.\nL'aeroporto ha un traffico di voli intercontinentali, internazionali e nazionali. Le piste attuali consentono l'atterraggio di qualsiasi mezzo aereo usato ad oggi nel mondo, eccetto gli Airbus A380, gli Antonov An-225 e i Boeing 747-8.\n\u00c8 dotato di due piste perpendicolari (04/22 e 13/31), che hanno subito una completa ristrutturazione nel 1980. La pista 13/31 \u00e8 attrezzata per l'ICAO di III categoria per l'avvicinamento e l'atterraggio, mentre la 04/22 \u00e8 di categoria I.\nL'aeroporto ha un terminal; esso \u00e8 l'originale terminal A, costruito nel 1970, demolito nel gennaio 2011 e sostituito dal nuovo terminal A a luglio 2012, che serve sia le partenze che gli arrivi. Gli arrivi al terminal B, costruito nel 1994, e gli arrivi al terminal C, costruito nel 2006, sono ora in disuso in quanto il nuovo terminal A ha ospitato tutti gli arrivi dalla ristrutturazione. Una nuova torre di controllo fu costruita negli anni novanta. Inoltre una nuova struttura in principio usata per connettere il terminal delle partenze al terminal B degli arrivi fu terminata nel 2008 e ospita attualmente diverse agenzie di viaggio slovacche e un ufficio delle poste.\nIl numero di passeggeri servito all'aeroporto di Bratislava \u00e8 andato calando nei primi anni novanta per via della maggiore competitivit\u00e0 del vicino Aeroporto Internazionale di Vienna (a soli 55\u00a0km), per poi crescere rapidamente da allora. A causa dell'attuale crisi economica e del collasso delle tre principali compagnie aeree slovacche (SkyEurope, Air Slovakia e Seagle Air) \u00e8 tornato a calare dal 2009 ad oggi.\nIl parcheggio accanto al terminal ha una capacit\u00e0 di 970 posti e viene usato per stazionamenti a breve e a lungo termine. La capacit\u00e0 attuale dell'aeroporto corrisponde a 5 milioni potenziali di passeggeri annui.\nL'aeroporto \u00e8 base della compagnia Go2Sky.\nTrasporti.\nStrada.\nL'aeroporto di Bratislava pu\u00f2 essere raggiunto dal centro in macchina, 9\u00a0km, o dall'autostrada D1.\nVi \u00e8 un servizio di parcheggio a breve e lunga scadenza, di fronte alla struttura. P1 \u00e8 il parcheggio all'aperto per soste di massimo 15 minuti. P2 \u00e8 l'altro parcheggio all'aperto per soste di lunga permanenza."}
{"id": "2001898", "revid": "1543377", "url": "https://it.wikipedia.org/wiki?curid=2001898", "title": "Campionati del mondo di ciclismo su strada 1936", "text": "I Campionati del mondo di ciclismo su strada 1936 si disputarono a Berna in Svizzera il 5 e 6 settembre 1936.\nFurono assegnati due titoli:\nStoria.\nNel 1936 torn\u00f2 alla Francia il titolo mondiale tra i professionisti, dopo l'oro del 1933. La gara, corsa sul circuito di Berna, fu animata sin dall'inizio e l'altro ritmo imposto dai battistrada screm\u00f2 il gruppo di testa impedendo di rientrare ai corridori pi\u00f9 attardati. L'attacco decisivo vide protagonisti il francese Antonin Magne, il danese Werner-Grundhal Hansen e il belga Gustaaf Deloor, che si stacc\u00f2 per primo a causa di una foratura. Nel corso dell'ultimo giro Hansen non riusc\u00ec a rispondere all'attacco di Magne e cedette perdendo anche il podio. Il francese giunse solo al traguardo con quasi dieci minuti di vantaggio e vinse l'oro dopo l'argento del 1933. L'italiano Aldo Bini e l'olandese Theo Middelkamp completarono il podio, mentre un giovane Gino Bartali termin\u00f2 settimo. Su trentanove corridori partiti, solo nove conclusero la prova.\nDoppietta svizzera invece nella prova dilettanti con Edgar Buchwalder e Gottlieb Weber."}
{"id": "2001901", "revid": "1543377", "url": "https://it.wikipedia.org/wiki?curid=2001901", "title": "Formula di Bethe", "text": "La formula di Bethe \u00e8 l'estensione quantistica del calcolo di Bohr.\nSi tratta di un calcolo, effettuato da Bethe e Bohr nel 1930, per stimare le perdite di ionizzazione di una radiazione incidente su di un bersaglio che tiene conto degli effetti quantistici ed \u00e8 valido per particelle che non siano elettroni. Per questi ultimi, difatti, bisogna considerare la natura delle singole particelle implicate nell'interazione e quali effetti quantistici comporta.\nLe ipotesi e la formula.\nConsideriamo dunque una radiazione costituita da particelle di carica formula_1 che attraversano un bersaglio che ha una densit\u00e0 elettronica per unit\u00e0 di volume formula_2, per una distanza formula_3. \nLe perdite di energia delle particelle nell'attraversare il bersaglio sono dunque:\ndove:\nConsiderazioni generali.\nBisogna dire che questa formula esprime delle perdite medie di energia, poich\u00e9 si riferisce a processi di natura stocastica. In altre parole: se n particelle identiche aventi tutte la stessa energia iniziale attraversano una stessa porzione di materiale, in generale subiscono perdite di energia diverse. La formula di Bethe fornisce il valore medio di queste perdite di energia mentre le fluttuazioni intorno al valore medio sono descritte dalla distribuzione di Landau."}
{"id": "2001905", "revid": "204012", "url": "https://it.wikipedia.org/wiki?curid=2001905", "title": "Osteopenie", "text": ""}
{"id": "2001909", "revid": "93556", "url": "https://it.wikipedia.org/wiki?curid=2001909", "title": "Jean Joseph Dessolles", "text": "Nell'et\u00e0 della Restaurazione, fu Primo ministro di Luigi XVIII dal 29 dicembre 1818 al 18 novembre 1819. Nello stesso periodo ricopr\u00ec anche la carica di Ministro degli Affari Esteri.\nBiografia.\nNativo di Auch, egli ricevette una brillante formazione dallo zio Ir\u00e9n\u00e9e-Yves Dessolle, che era vescovo di Digne e poi di Chamb\u00e9ry\nLa Rivoluzione francese.\nEntr\u00f2 in servizio nel 1792, che lo vide aiutante-generale agli ordini di Napoleone Bonaparte, durante le prime campagne d'Italia. Il 31 maggio 1797 ricevette il grado di generale di brigata.\nCapo di Stato maggiore di Moreau nel 1799, si distinse in Valtellina combattendo contro gli austriaci (1800). Infatti il 5 germinale dell'Anno VII sconfisse gli austriaci nonostante la sua forte inferiorit\u00e0 numerica (met\u00e0 uomini delle truppe nemiche): furono uccisi 1200 nemici e catturati 4018 cannoni. Assistette alla battaglia di Novi, a quella di Santa Maria, quando fu nominato generale di divisione il 3 aprile 1799, e quella di Lodi, ove si merit\u00f2 il glorioso nome di \"Decio francese\". Assistette poi a tutte le battaglie, assedi, passaggi, ecc. fino alla pace di Lun\u00e9ville.\nL'Impero.\nIl 30 frimaio dell'Anno X fino all'Anno XII, fu poi rientr\u00f2 nel servizio militare, passando poi nel servizio straordinario nell'anno XII, ove rimase fino al 1805 come membro del Consiglio di amministrazione della guerra.\nIl 12 piovoso dell'Anno XIII fu nominato governatore del palazzo di Versailles. Nel 1805 ricevette la medaglia di Grand'Ufficiale della Legion d'onore. Fu quindi comandante provvisorio dell'Armata di Hannover. Sostituito da Bernadotte, rimase a disposizione fino al 1808.\nTuttavia nel 1806 entr\u00f2 in disgrazia per aver mostrato propositi ostili a Napoleone e il 2 febbraio 1806 il suo nome fu cancellato dall'elenco dei Consiglieri. In proposito Napoleone scrisse a Joseph Fouch\u00e9 il 19 termidoro dell'Anno XIII:\nEgli quindi si ritir\u00f2 in una sua propriet\u00e0 presso Auch, la Certosa del Pastiss\u00e9 a Preignan.\nSuccessivamente riottenne i favori imperiali, senza tuttavia essere reintegrato nel Consiglio di Stato, e fu inviato in Spagna, ove prest\u00f2 servizio come comandante di divisione dal 1809 al 1811. Al comando di una divisione dell'armata di Spagna si distinse nell'affare di Toledo, nella battaglia di Oca\u00f1a, nel passaggio dalla Sierra Morena, a Despena-Perros, ecc. Conquist\u00f2 Cordova, che govern\u00f2 in modo di \"riconciliarsi i cuori\".\nRientr\u00f2 in Francia nel febbraio 1811 e a marzo 1812 fu nominato Capo di stato maggiore di Eugenio di Beauharnais. Nel 1812 giunse a Smolensk,ma per problemi di salute dovette rientrare a Parigi.\nLa Restaurazione.\nNel 1814 il governo provvisorio lo nomin\u00f2 generale in capo della Guardia nazionale e di tutte le truppe della 1\u00aa divisione; il Conte d'Artois lo nomin\u00f2 membro del Consiglio di Stato provvisorio e il re, Ministro di Stato, Pari di Francia, maggior generale di tutte le guardie nazionali del regno, commendatore dell' Ordine di San Luigi, Gran Cordone della Legion d'onore. Questi favori furono la ricompensa per i suoi sforzi presso l'imperatore Alessandro I di Russia per respingere la reggenza di Maria Luisa d'Austria e ristabilire sul trono di Francia i Borboni.\nDurante i Cento giorni si oppose al ritorno di Napoleone e si pronunci\u00f2 nel 1814 in favore dei Borboni. Nel 1817 fu insignito del titolo nobiliare di marchese.\nSotto la Seconda restaurazione egli persegu\u00ec una carriera politica. \nIl 28 dicembre 1818 fu nominato Presidente del Consiglio dei Ministri e quando lasci\u00f2 il Ministero ricevette dalla riconoscenza pubblica il titolo di \"Ministro onest'uomo\". Fu Presidente del Consiglio dei Ministri e Ministro degli Affari esteri dal dicembre 1818 al novembre 1819, quando si ritir\u00f2 disgustato dalle richieste del partito reazionario. Egli si mostr\u00f2 sempre in seguito partigiano delle libert\u00e0 pubbliche. \nMor\u00ec il 3 novembre 1828 sulle sue terre di Saulx-les-Chartreux, nel Castello di Monthuchet. La sua salma fu inumata nel cimitero di P\u00e8re-Lachaise, 28\u00aa divisione. Il suo nome \u00e8 inciso sull'Arco di trionfo di Parigi, pilastro Est, 15\u00aa e 16\u00aa colonna.\nMatrimonio e discendenza.\nSpos\u00f2 Anne \u00c9milie (1777-1852), figlia del generale Auguste Marie Henri Picot de Dampierre, ed ebbe una sola figlia, H\u00e9l\u00e8ne-Charlotte-Pauline (Parigi, 17 luglio 1803 \u2013 Parigi, 10 luglio 1864), che and\u00f2 sposa a Alexandre Jules de La Rochefoucauld (1796-1856), duca d'Etissac."}
{"id": "2001910", "revid": "121537596", "url": "https://it.wikipedia.org/wiki?curid=2001910", "title": "Italia ai Giochi olimpici intermedi", "text": "L'Italia partecip\u00f2 alle giochi olimpici intermedi, svoltesi ad Atene dal 22 aprile al 2 maggio 1906, con una delegazione di ?? atleti."}
{"id": "2001911", "revid": "729019", "url": "https://it.wikipedia.org/wiki?curid=2001911", "title": "Rivolta de Su Connotu", "text": "La rivolta de Su Connotu fu un episodio di ribellione verificatosi a Nuoro in Sardegna il 26 aprile del 1868.\nL'episodio trae origine a seguito dell'emanazione nel 1865 di una legge con la quale si aboliva l\u2019istituto degli ademprivi e si imponeva una tassazione particolarmente onerosa sulle abitazioni. \nQuesto provvedimento era stato preceduto dall' \"Editto delle chiudende\", emanato nel 1820 dall'allora re di Sardegna Vittorio Emanuele I, e autorizzava la chiusura dei terreni che erano fino ad allora di propriet\u00e0 collettiva, introducendo di fatto la propriet\u00e0 privata.\nStoria.\nIn Barbagia ed in Ogliastra l'abolizione degli usi comunitari aveva provocato dei gravissimi scompensi. Nei primi decenni di attuazione dell'editto la popolazione locale inizi\u00f2 a opporsi con determinazione, con azioni frammentarie anche se spesso molto violente. La situazione precipit\u00f2 allorch\u00e9 nel 1858 furono alienati anche i terreni demaniali su cui gli abitanti dei villaggi avevano diritto di pascolo e di legnatico, in virt\u00f9 del sistema dell'ademprivio. Le popolazioni cominciarono a ribellarsi in molti paesi della Sardegna.\nA Nuoro il 26 aprile del 1868 scoppi\u00f2 una grande rivolta nota al motto di \"Torrare a su Connotu\" (\"Tornare al conosciuto\" cio\u00e8 tornare al vecchio sistema): i rivoltosi, guidati da Paskedda Zau, chiedevano il ripristino dell'antico sistema di gestione dei terreni. Nei giorni della rivolta fu assalito il comune e furono bruciati i documenti di compravendita delle terre comunali ex ademprivili. Giorgio Asproni, uno dei politici pi\u00f9 in vista di quel territorio e deputato in Parlamento, era favorevole alla vendita dei terreni comunali, e nel contempo assegnava al clero un ruolo di responsabilit\u00e0 nella rivolta; tuttavia, a seguito di questi gravi fatti, sollecit\u00f2 (insieme con altri deputati sardi) il governo italiano ad avviare un'indagine sulle condizioni sociali ed economiche della Sardegna.\nNel novembre dello stesso anno fu istituita la Commissione parlamentare di indagine, presieduta dal Agostino Depretis. La Commissione si rec\u00f2 nell'isola nel 1869, e furono vani i tentativi di Francesco Cocco Ortu e del marchese di Laconi Ignazio Aymerich di spiegare ai commissari i problemi economici dell'isola. L'unico che si impegn\u00f2 seriamente fu Quintino Sella che produsse un'eccellente relazione sull'industria mineraria isolana. L'operato della commissione tuttavia non produsse alcun atto concreto."}
{"id": "2001915", "revid": "729019", "url": "https://it.wikipedia.org/wiki?curid=2001915", "title": "SIAI-Marchetti SM-102", "text": "Il SIAI-Marchetti SM-102 era un bimotore da trasporto passeggeri realizzato dall'azienda Italiana SIAI-Marchetti negli anni cinquanta e successivamente convertito all'uso militare.\nDerivato dal monomotore SM-101 accantonato per l'impossibilit\u00e0 di trovare spazi di mercato per quella tipologia di velivolo, l'azienda decise di proporre sul mercato internazionale, tra cui India, medio ed estremo oriente, un velivolo dalle caratteristiche pi\u00f9 idonee. Il prototipo vol\u00f2 per la prima volta il 24 febbraio 1949 ma pur vantando caratteristiche all'altezza del ruolo l'azienda non ricevette alcun ordine. Di conseguenza ne venne realizzata una versione pi\u00f9 spartana e proposta come aereo da trasporto all'Aeronautica Militare, che nel primo dopoguerra aveva la necessit\u00e0 di reintegrare il parco volante decimato dagli eventi bellici della seconda guerra mondiale. Il modello cos\u00ec modificato vol\u00f2 per la prima volta il 7 aprile 1950 riscontrando questa volta l'apprezzamento da parte delle autorit\u00e0 militari che ne richiesero una piccola serie.\nTecnica.\nIL prototipo dell'SM.101 era caratterizzato da una fusoliera dotata di cabina di pilotaggio chiusa a due posti affiancati, seguita da un vano passeggeri dalla capacit\u00e0 di 8 posti a sedere e che terminava in una coda dall'impennaggio classico monoderiva. L'ala era montata bassa ed a sbalzo. Il carrello d'atterraggio era un triciclo classico, anteriormente retrattile, integrato posteriormente da un ruotino d'appoggio posto sotto la coda. La propulsione era affidata ad due motori 8 cilindri a V rovesciata Ranger SGV-770C-1B da 500 hp (373 kW) montati sul bordo d'attacco alare.\nIl modello militare era caratterizzato, oltre che da una sezione passeggeri e merci pi\u00f9 spartana, dall'adozione dei meno potenti motori radiali Pratt &amp; Whitney R-985."}
{"id": "2001916", "revid": "1543377", "url": "https://it.wikipedia.org/wiki?curid=2001916", "title": "Tell Me (Diddy)", "text": "Tell Me \u00e8 un brano musicale di Diddy, estratto come secondo singolo dal suo album del 2006 \"Press Play\". La canzone vede la partecipazione di Christina Aguilera ed \u00e8 prodotta da Just Blaze.\nDescrizione.\nLa canzone nasce come un demo per testare l'appeal del gruppo pop\u2013R&amp;B Danity Kane, ma all'ultimo momento Diddy decise di cantarla egli stesso, avvalendosi della partecipazione della cantante Christina Aguilera.\nLa canzone era stata composta dai cantanti R&amp;B Steve \"Static\" Garrett e Yummy Bingham. La parte rap di Diddy invece \u00e8 stata composta insieme a Royce Da 5'9.\nLa canzone \u00e8 stata generalmente accolta positivamente, ottenendo ottimi riscontri, bench\u00e9 scarsamente pubblicizzata.\nIl video.\nIl video prodotto per \"Tell Me\" \u00e8 stato girato nell'ultima settimana di settembre a Los Angeles, ed \u00e8 stato diretto da Erik White. Nel video Diddy si trova in una stanza bianca ed asettica, ad eccezione di un enorme impianto stereo, che trasmette il brano \"Press Play\". Un'attraente donna chiede a Diddy se vuole che prema \"play\" (\"press play\" appunto), ed a quel punto inizia il brano. Christina Aguilera viene mostrata su uno schermo, mentre Diddy esegue i propri versi dalla stanza bianca. Occasionalmente i due vengono mostrati insieme in una specie di tunnel."}
{"id": "2001917", "revid": "62004", "url": "https://it.wikipedia.org/wiki?curid=2001917", "title": "Campionati del mondo di ciclismo su strada 2003", "text": "I Campionati del mondo di ciclismo su strada 2003 si disputarono a Hamilton in Canada tra il 7 ed il 12 ottobre 2003.\nDavid Millar venne in seguito squalificato per due anni e privato della medaglia d'oro della cronometro dalla British cycling federation per aver assunto EPO. In seguito alla squalifica, l'UCI dichiar\u00f2 Michael Rogers vincitore, assegnando la medaglia d'argento a Uwe Peschel ed il bronzo a Michael Rich."}
{"id": "2001918", "revid": "125262051", "url": "https://it.wikipedia.org/wiki?curid=2001918", "title": "Gran Premio d'Olanda 1983", "text": "Il Gran Premio d'Olanda 1983 \u00e8 stata la dodicesima prova della stagione 1983 del Campionato mondiale di Formula 1. Si \u00e8 corsa domenica 28 agosto 1983 sul Circuito di Zandvoort. La gara \u00e8 stata vinta dal francese Ren\u00e9 Arnoux su Ferrari; per il vincitore si tratt\u00f2 del settimo, e ultimo, successo nel mondiale. Ha preceduto sul traguardo il connazionale Patrick Tambay, anch'egli su Ferrari e il britannico John Watson su McLaren-Ford Cosworth. Per Watson questo fu il ventesimo, e ultimo, podio in una gara del mondiale.\nVigilia.\nSviluppi futuri.\nKeke Rosberg venne confermato alla Williams anche per la stagione . Venne annunciato che l'Osella avrebbe avuto a disposizione, nel 1984, un motore turbo dell'Alfa Romeo.\nAspetti tecnici.\nLa gara vide l'esordio per la McLaren MP4/1E, motorizzata col propulsore turbo TAG-Porsche, nato dalla collaborazione tra la societ\u00e0 lussemburghese e il costruttore tedesco, che rientrava in F1 dopo quasi vent'anni (ultima apparizione proprio al Gran Premio d'Olanda 1964, con Carel Godin de Beaufort alla guida di una vettura costruita dalla Porsche stessa). Il motore proponeva una potenza misurata in 600 cv a 11.000 giri. La vettura, che possedeva degli iniettrori Bosch, ed era stata ridisegnata nella parte posteriore, venne affidata, nell'unico esemplare presente, a Niki Lauda.\nLa Tyrrell decise di impiegare, per tutto il \"weekend\", il nuovo modello 012, solo testato in Austria. Anche in questo caso il solo Michele Alboreto ebbe a disposizione il nuovo modello.\nAspetti sportivi.\nA differenza dell'edizione 1982, che venne organizzata solo all'ultimo momento, che comport\u00f2 la difficolt\u00e0 di vendere biglietti anche all'estero, l'edizione del 1983 venne regolarmente preparata, tanto che il numero di biglietti venduti doppi\u00f2 quelli dell'anno 1982.\nTra il 18 e il 19 agosto il Circuito di Monza ospit\u00f2 ben 9 scuderie per una sessione di test. Nella prima giornata di prove il pi\u00f9 veloce fu Nelson Piquet, mentre nella seconda giornata tocc\u00f2 ad Andrea De Cesaris. Alle prove assistette anche Clay Regazzoni, che tornava a visitare il \"circus\" per la prima volta dopo l'incidente di Long Beach.\nQualifiche.\nResoconto.\nNella prima giornata di prove ufficiali venne sancita la superiorit\u00e0 delle vetture motorizzate dalla Renault: Elio De Angelis concluse primo, davanti ad Alain Prost (Renault) e all'altro pilota della Lotus Nigel Mansell. Fu ottima, in generale, la prestazione delle vetture gommate dalla Pirelli; oltre il risultato della Lotus, fu valido anche quello della Toleman, con Derek Warwick sesto. Il miglior pilota che correva su una vettura a motore a pressione atmosferica fu Michele Alboreto, quattordicesimo.\nChiuse quarto Patrick Tambay, mentre deluse l'altro ferrarista Ren\u00e9 Arnoux che ottenne solo il dodicesimo posto. Le vetture italiane non avevano preso parte ai test effettuati a luglio, per cui si trovarono nella necessit\u00e0 di mettere a punto le vetture in maniera pi\u00f9 approfondita. Arnoux, inoltre, pat\u00ec problemi al motore sia sulla vettura titolare che sul muletto. Deluse anche il comportamento della Brabham.\nAl sabato Nelson Piquet ottenne la \"pole position\", l'ottava della sua carriera nel mondiale. Il brasiliano interruppe una striscia di 5 \"pole position\" consecutive della Ferrari, e di 10 per piloti francesi. Essa fu la prima partenza al palo, per una vettura a motore BMW, dal Gran Premio d'Austria 1982, ottenuta sempre da Piquet. In prima fila si pose Patrick Tambay, staccato di sette decimi. De Angelis scal\u00f2 terzo: il pilota romano, nel primo tentativo veloce, fu penalizzato da un problema a uno pneumatico, mentre, nel secondo tentativo, venne rallentato da Danny Sullivan. La giornata fu caratterizzata da un grande nervosismo tra i piloti. Andrea De Cesaris e Riccardo Patrese ebbero un malinteso che port\u00f2 a una lunga sfida in pista fra i due. Il diverbio prosegu\u00ec anche ai box. Nelson Piquet sfior\u00f2 la collisione con Arnoux. Il francese, dodicesimo al venerd\u00ec, risal\u00ec solo al decimo posto; chiuse diciannovesimo Niki Lauda, che aveva portato al debutto la nuova McLaren a motore TAG-Porsche.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nIl \"warm up\" evidenzi\u00f2 la superiorit\u00e0 delle vetture gommate dalla Michelin, rispetto a quelle della Goodyear; alla Brabham dovettero sostituire il motore sulla monoposto di Nelson Piquet, mentre su quella di Riccardo Patrese venne riparata una perdita d'olio. \nNel giro di formazione si verific\u00f2 un problema al motore della vettura di Manfred Winkelhock: il pilota tedesco per\u00f2 riprese il via quando ormai il giro era quasi completato ma, invece di partire dal fondo del plotone, come previsto dal regolamento, part\u00ec dalla settima piazzola, come stabilito dalle qualifiche.\nAl via Nelson Piquet mantenne il comando della gara, seguito dalle due Renault, Riccardo Patrese, Andrea De Cesaris, Elio De Angelis e Ren\u00e9 Arnoux. Nigel Mansell, nel tentativo di passare Patrese, usc\u00ec di pista, perdendo diverse posizioni. Chi fu autore di una partenza ben peggiore fu Patrick Tambay, che si ritrov\u00f2 solo ventunesimo. Arnoux, al giro 2, pass\u00f2 De Angelis.\nAl quinto giro Prost prese la seconda posizione al compagno di team Cheever, mentre si ritir\u00f2 De Cesaris, per l'esplosione del turbo. All'ottavo giro Cheever, che scontava dei problemi al propulsore, cedette un'altra posizione, questa volta a Patrese. Lo statunitense tent\u00f2, senza successo, di riprendersi la terza posizione, al giro seguente. Poco dopo si ritir\u00f2 anche De Angelis, mentre era al settimo posto.\nAl giro 15, alla prima curva del tracciato, Ren\u00e9 Arnoux sorpass\u00f2 Cheever, che cos\u00ec scal\u00f2 quinto. Nelson Piquet continuava a comandare il gran premio, con sei secondi e sei decimi di vantaggio su Alain Prost e oltre quattordici sull'altro pilota della Brabham, Patrese. Al giro 21, sfruttando un doppiaggio, Arnoux cerc\u00f2 di sorprendere Patrese, ma il pilota padovano riusc\u00ec a mantenere il terzo posto. Il ferrarista si rifece, per\u00f2, il giro dopo.\nAl ventisettesimo giro Nigel Mansell err\u00f2 nella frenata, al momento di un tentativo di sorpasso a Derek Warwick, and\u00f2 in testacoda, e termin\u00f2 la sua gara nella via di fuga. Al giro 32, un errore di cambiata di Patrese, permise a Eddie Cheever di recuperare il quarto posto. Un giro dopo, Warwick, che era sesto, effettu\u00f2 una lunga sosta per il rabbocco di carburante: ci\u00f2 lo fece scendere al dodicesimo posto.\nNei giri successivi Prost si avvicin\u00f2 a Piquet, mentre, al giro 38, fu il turno della sosta per Cheever. Ci\u00f2 consent\u00ec a Patrick Tambay di entrare in zona punti, dopo una lunga rimonta. Il giro seguente, l'altro ferrarista, Arnoux, effettu\u00f2 il suo \"pit stop\": fu cos\u00ec rapido che rientr\u00f2 in gara sempre terzo.\nAl giro 40 Cheever decise di ritirarsi, per i problemi al motore. Giunto ai box venne invitato a proseguire la gara dai membri della sua scuderia: uscendo dai box lo statunitense colp\u00ec il tecnico della ATS Gustav Brunner; Cheever prosegu\u00ec il gran premio, mentre Brunner venne soccorso dai meccanici della ATS. La gara di Cheever termin\u00f2 dopo un giro. Anche Patrese effettu\u00f2 una sosta rapida, rientrando sesto, dietro a Tambay.\nAl quarantaduesimo giro vi fu la svolta della gara: Alain Prost attacc\u00f2 Nelson Piquet alla curva \"Tarzan\", blocc\u00f2 per\u00f2 le ruote anteriori: la vettura si intravers\u00f2 e colp\u00ec quella di Piquet. Il brasiliano perse il controllo della sua Brabham, e termin\u00f2 nella via di fuga, ritirandosi. Prost prosegu\u00ec, ma poche centinaia di metri dopo, un nuovo bloccaggio delle ruote lo costrinse all'uscita di pista, e al primo abbandono della stagione.\nRen\u00e9 Arnoux si trov\u00f2 al comando della gara, davanti a Riccardo Patrese, Patrick Tambay, John Watson e Derek Warwick. Le soste di Tambay e Watson non modificarono la classifica.\nAl cinquantunesimo giro Manfred Winkelhock venne fermato dai commissari con le bandiere nere, per i sorpassi effettuati durante il giro di formazione. Arnoux comandava la gara con un ampio margine, anche se si lament\u00f2, durante un doppiaggio di Bruno Giacomelli, dell'atteggiamento del pilota della Toleman.\nNegli ultimi giri, approfittando della perdita di potenza del motore BMW della vettura di Patrese, Patrick Tambay si avvicin\u00f2 all'italiano, passandolo al giro 67. La situazione del pilota padovano era al limite del ritiro: scelse per\u00f2 di proseguire, dovendo per\u00f2 cedere diverse posizioni negli ultimi giri.\nRen\u00e9 Arnoux vinse per la settima, e ultima volta, nel mondiale di F1. Precedette il compagno di team Patrick Tambay, con la Scuderia Ferrari che colse la sua trentaseiesima doppietta. John Watson colse il ventesimo, e ultimo podio, in F1. Derek Warwick chiuse quarto cogliendo i primi punti per lui, per la Toleman e per i motori Hart.\nRisultati.\nI risultati del gran premio furono i seguenti:"}
{"id": "2001920", "revid": "339392", "url": "https://it.wikipedia.org/wiki?curid=2001920", "title": "B side", "text": ""}
{"id": "2001922", "revid": "827882", "url": "https://it.wikipedia.org/wiki?curid=2001922", "title": "Overtime", "text": ""}
{"id": "2001925", "revid": "1305772", "url": "https://it.wikipedia.org/wiki?curid=2001925", "title": "Un mondo nuovo", "text": ""}
{"id": "2001934", "revid": "547034", "url": "https://it.wikipedia.org/wiki?curid=2001934", "title": "Walter Gorini", "text": "Carriera.\nInizi\u00f2 a gareggiare da giovanissimo, dapprima con il gruppo sportivo \"Mago\" di Barbiano e poi con il \"Pedale Fusignanese\". Passato alla categoria dilettanti, nel 1966 conquist\u00f2 il titolo di campione italiano nel chilometro da fermo e nella velocit\u00e0 su tandem in coppia con il bolognese Giordano Turrini. Si conferm\u00f2 campione nazionale nelle stesse specialit\u00e0 anche nel 1968 e nel 1969, questa volta in tandem con il forlivese Mauro Orlati.\nIn tandem con Turrini vinse la medaglia di bronzo ai campionati mondiali del 1966 a Francoforte e quella d'oro nel 1968 a Montevideo. Lo stesso anno, in coppia con Luigi Borghetti, giunse quarto nella gara di tandem dei Giochi Olimpici di Citt\u00e0 del Messico."}
{"id": "2001935", "revid": "143439", "url": "https://it.wikipedia.org/wiki?curid=2001935", "title": "Cellule di Schwann", "text": ""}
{"id": "2001939", "revid": "1494169", "url": "https://it.wikipedia.org/wiki?curid=2001939", "title": "Indestructible", "text": "Indestructible (in italiano \"indistruttibile\") pu\u00f2 riferirsi a:"}
{"id": "2001941", "revid": "132266", "url": "https://it.wikipedia.org/wiki?curid=2001941", "title": "Fra Pantaleo", "text": ""}
{"id": "2001942", "revid": "298055", "url": "https://it.wikipedia.org/wiki?curid=2001942", "title": "MASINT", "text": " \nMASINT (acronimo inglese per Measurement and Signature Intelligence) \u00e8 l'attivit\u00e0 di raccolta di \"intelligence\" non classificabili in alcuna delle altre discipline principali di raccolta.\nHa ottenuto il riconoscimento formale come categoria logico-classificatoria della raccolta di \"intelligence\" dallo \"United States Department of Defense\" nel 1986.\nSi tratta di \"intelligence\" derivata tecnicamente che, raccolta, trattata e analizzata da sistemi MASINT specifici, si traduce in informazioni atte a scoprire e classificare obiettivi, identificare o descrivere tracce strumentali (caratteristiche distintive) o sorgenti-bersaglio fisse o dinamiche."}
{"id": "2001943", "revid": "339392", "url": "https://it.wikipedia.org/wiki?curid=2001943", "title": "Fussball Club S\u00fcdtirol-Alto Adige", "text": ""}
{"id": "2001947", "revid": "125830240", "url": "https://it.wikipedia.org/wiki?curid=2001947", "title": "NBA All-Star Game Kobe Bryant Most Valuable Player Award", "text": "L'NBA All-Star Game Kobe Bryant Most Valuable Player Award \u00e8 il premio conferito dalla National Basketball Association al miglior giocatore dell'All-Star Game.\nIl premio venne istituito nella stagione 1951-52. Il primo a vincere questo titolo \u00e8 stato Ed Macauley dei Boston Celtics. I giocatori ad averne vinti il maggior numero (4) sono Bob Pettit e Kobe Bryant. Durante l'edizione del 2020 il premio \u00e8 stato intitolato proprio a Kobe Bryant, il quale era tragicamente scomparso poche settimane prima."}
{"id": "2001948", "revid": "1305772", "url": "https://it.wikipedia.org/wiki?curid=2001948", "title": "Istituto autonomo per le case popolari della provincia di Napoli", "text": "L'istituto autonomo per le case popolari della provincia di Napoli \u00e8 un ente fondato nel 1908 durante il governo Giolitti III con lo scopo soddisfare il fabbisogno abitativo di Napoli e del suo hinterland, attraverso lo sviluppo dell'edilizia popolare. \nLa sede istituzionale e storica dell'Ente si trova nel quartiere Chiaia a Napoli, in Via Domenico Morelli.\nStoria.\nAl momento della sua istituzione, acquis\u00ec tredicimila metri quadrati di terreni dalla Banca d'Italia nelle zone di Poggioreale, Fuorigrotta e Arenaccia. Nel 1910 iniziano le costruzioni di edilizia popolare a Poggioreale, per un totale di 173 vani. Successivamente si prosegue con la costruzione di edifici a Fuorigrotta (rione Duca d'Aosta e rione Miraglia, quest'ultimo intitolato al primo presidente dell'istituto, conte Nicola Miraglia). Nonostante la periodica mancanza di liquidit\u00e0 e i gravi danni arrecati dalla seconda guerra mondiale, alla fine degli anni cinquanta l'istituto ha edificato un totale di 957 fabbricati, a Napoli e provincia, per il fabbisogno di famiglie. Il periodo di massima attivit\u00e0 corrisponde a quello della selvaggia speculazione edilizia condotta sotto l'amministrazione del sindaco Achille Lauro (ed efficacemente descritta nel film \"Le mani sulla citt\u00e0\"). In questo periodo sorgono veri e propri rioni, come Traiano, tra i quartieri Soccavo e Fuorigrotta, dall'evidente carattere speculativo.\nTra il 1947 e il 1958 lo I.A.C.P. raggiunge la fase di massima attivit\u00e0. L'edificazione si spinge anche nei quartieri Vomero (via Rossini), Barra (zona Baronessa), San Carlo all'Arena (calata Capodichino).\nNel corso degli anni settanta l'attivit\u00e0 dell'istituto \u00e8 modificata, in quanto le leggi statali assegnano agli I.A.C.P. italiani la possibilit\u00e0 di edificare non pi\u00f9 solo fabbricati popolari ma anche di attuare interventi di edilizia residenziale pubblica. Ci\u00f2 conduce a un nuovo assetto dell'istituto che avvia la realizzazione di nuovi interventi in convenzione con il Comune. Ad oggi l'opera dello I.A.C.P. continua con l'edificazione di nuove abitazioni pubbliche a Ponticelli, Soccavo, Scampia e con la riqualificazione di numerosi fabbricati vetusti e non pi\u00f9 adeguati alle esigenze attuali."}
{"id": "2001953", "revid": "3115", "url": "https://it.wikipedia.org/wiki?curid=2001953", "title": "Densit\u00e0 energetica", "text": "La densit\u00e0 energetica \u00e8 la quantit\u00e0 di energia immagazzinata in un dato sistema o regione dello spazio per unit\u00e0 di volume o per unit\u00e0 di massa, a seconda del contesto, anche se nel secondo caso si parla pi\u00f9 correttamente di energia specifica. In alcuni casi risulta chiaro dal contesto quale quantit\u00e0 sia pi\u00f9 idonea: ad esempio, nella missilistica si fa riferimento all'energia per unit\u00e0 di massa, mentre nello studio dei gas in pressione e nella magnetoidrodinamica l'energia per unit\u00e0 di volume \u00e8 pi\u00f9 appropriata.\nIn alcune applicazioni (quando ad esempio si compara l'efficacia dell'idrogeno come carburante rispetto alla benzina) entrambi i valori sono importanti e devono essere dichiarati esplicitamente.\nL'energia per unit\u00e0 di volume ha sempre le stesse unit\u00e0 fisiche (\"dimensioni\") della pressione, e in molte circostanze \u00e8 davvero un sinonimo esatto: ad esempio, la densit\u00e0 di energia del campo magnetico pu\u00f2 essere espressa (e si comporta) come una pressione in fisica, e l'energia richiesta per comprimere un gas pu\u00f2 essere determinata moltiplicando la pressione del gas compresso per la sua variazione di volume.\nDensit\u00e0 dell'energia in immagazzinamento e carburanti.\nNell'applicazione dello stoccaggio dell'energia, la densit\u00e0 di energia \u00e8 correlata alla massa di un medio di stoccaggio e all'energia che immagazzina. Con una maggiore densit\u00e0 di energia, pi\u00f9 energia pu\u00f2 essere stoccata o trasportata a parit\u00e0 di massa. Nel contesto di una scelta del carburante pi\u00f9 adatto alle proprie disponibilit\u00e0 e necessit\u00e0, la densit\u00e0 energetica di un carburante viene definita anche energia specifica, anche se in genere, un motore che usi quel combustibile fornir\u00e0 meno energia a causa delle inefficienze e a considerazioni di termodinamica; per questo il consumo specifico di carburante di un motore sar\u00e0 maggiore rispetto al reciproco dell'energia specifica di un carburante.\nLa densit\u00e0 gravimetrica e volumetrica di alcuni carburanti e tecnologie di immagazzinamento (modificate dalla voce inglese riguardante la benzina):\nCommento alla tabella.\nLe fonti di energia a maggiore densit\u00e0 sono la fusione nucleare e la fissione nucleare. L'energia del Sole \u00e8 una forma di fusione nucleare (deuterio-deuterio) che si calcola come disponibile per circa 5 miliardi di anni (sotto forma di luce solare e altre radiazioni), ma l'odierna tecnologia non ha ancora (forse? vedi Polywell e Z machine) risolto il problema di creare un reattore a fusione sostenibile. La fissione del U-235 nelle centrali nucleari sar\u00e0 ancora disponibile per milioni di anni a causa della vasta disponibilit\u00e0 dell'elemento sulla Terra (filtrando o facendo evaporare l'acqua di mare, nel sedimento ottenuto si trova cloruro di sodio, manganese, carbonato di calcio e terre rare, tra queste gli attinidi e tra questi l'uranio.).\nIl carbone e il petrolio sono le principali fonti di energia primaria negli Stati Uniti ma possiedono una densit\u00e0 energetica molto minore. La combustione delle biomasse locali pu\u00f2 soddisfare le limitate necessit\u00e0 di energia domestiche di utenze isolate (case ben coibentate, con cogenerazione) in zone rurali e periferiche (riscaldamento, lampada a olio, ecc.) a livello mondiale.\nLa densit\u00e0 energetica (quanta energia si ha per unit\u00e0 di peso o volume) non \u00e8 una misura della efficienza della conversione in energia (energia fornita in rapporto a quella immessa) o energia incorporata (quanto costa in energia la fornitura energetica in rapporto alla coltivazione-estrazione, raffinazione, distribuzione, e la gestione dell'inquinamento). Come ogni processo su larga scala, l'uso intensivo dell'energia causa un impatto sull'ambiente: ad esempio, l'effetto serra, l'accumulo di scorie nucleari, la deforestazione, l'inquinamento dei mari, sono alcune delle conseguenze della scelta tra diversi tipi di energia.\nDividendo per 3,6 le cifre per megajoule/kilogrammo le si convertonon in kilowatt-ora/kilogrammo. L'energia disponibile dall'estrazione da una riserva energetica \u00e8 sempre meno rispetto all'energia immagazzinata, come spiegato dalle leggi della termodinamica. Nessun particolare metodo di immagazzinamento fornisce il meglio in tutto tra potenza specifica, energia specifica, e densit\u00e0 di energia. La legge di Peukert descrive come la rapidit\u00e0 nell'ottenere una certa quantit\u00e0 di energia dipenda da quanto velocemente la tiriamo fuori.\nDensit\u00e0 gravimetrica.\nLa densit\u00e0 gravimetrica di una batteria \u00e8 il rapporto tra la quantit\u00e0 di energia in essa contenuta e il suo peso (Wh/kg). Tale unit\u00e0 di misura \u00e8 utile per determinate il peso complessivo del pacco batterie di un'auto elettrica in base alla quantit\u00e0 di energia che deve essere stoccata a bordo del mezzo per garantirne una data autonomia.\nDensit\u00e0 di energia di campi elettrici e magnetici.\nI campi elettrici e magnetici contengono energia. Nel vuoto, la densit\u00e0 di energia per unit\u00e0 di volume (in unit\u00e0 SI) \u00e8 data da"}
{"id": "2001954", "revid": "256896", "url": "https://it.wikipedia.org/wiki?curid=2001954", "title": "Istituto Autonomo Case Popolari di Napoli", "text": ""}
{"id": "2001956", "revid": "834", "url": "https://it.wikipedia.org/wiki?curid=2001956", "title": "Boy in Da Corner", "text": ""}
{"id": "2001958", "revid": "834", "url": "https://it.wikipedia.org/wiki?curid=2001958", "title": "Maths and English", "text": ""}
{"id": "2001961", "revid": "433605", "url": "https://it.wikipedia.org/wiki?curid=2001961", "title": "Tombe Golini", "text": "Le tombe Golini I e II sono site nella necropoli dei Settecamini ad Orvieto.\nStoria.\nLe tombe furono scoperte da Domenico Golini (da cui deriva il nome delle tombe) nel 1863.\nOriginariamente le due tombe etrusche si chiamavano \"Tomba delle due bighe\" (la cosiddetta tomba Golini I) e \"Tomba dei Velii\" (la cosiddetta tomba Golini II).\nSono originarie della seconda met\u00e0 del IV secolo a.C.\nAttualmente gli affreschi originali sono conservati nel museo archeologico ad Orvieto, e visibili in un allestimento che riproduce fedelmente la struttura delle camere funerarie.\nDescrizione.\nLe due tombe sono affrescate con scene rappresentative del defunto (verosimilmente, fino a prova contraria, i sepolti nelle rispettive tombe) ed il suo arrivo nell'Ade ed il suo accoglimento nell'aldil\u00e0 con un banchetto preparato in suo onore."}
{"id": "2001965", "revid": "267099", "url": "https://it.wikipedia.org/wiki?curid=2001965", "title": "Day of Defeat Source", "text": ""}
{"id": "2001967", "revid": "287204", "url": "https://it.wikipedia.org/wiki?curid=2001967", "title": "Ignacio Ambriz", "text": ""}
{"id": "2001968", "revid": "287204", "url": "https://it.wikipedia.org/wiki?curid=2001968", "title": "Rafael Garcia", "text": ""}
{"id": "2001970", "revid": "767487", "url": "https://it.wikipedia.org/wiki?curid=2001970", "title": "Chalk River Laboratories", "text": "I Chalk River Laboratories (conosciuti anche come CRL, Chalk River Labs e ufficialmente Chalk River Nuclear Laboratories, CRNL) sono un istituto di ricerca nucleare canadese situato vicino al fiume Chalk, a circa 180 km a nord ovest di Ottawa.\nI CRL sono uno dei laboratori pi\u00f9 importanti per la ricerca e lo sviluppo di tecnologie nucleari, in particolare le tecnologie dei reattori CANDU. Al CRL lavorano scienziati da tutto il mondo nei settori come la fisica, metallurgia, chimica, biologia, ingegneria. Per esempio Bertram Brockhouse ricevette il premio Nobel per le ricerche effettuate al CRL. John Cockcroft fu uno dei direttori del CRL e anche un premio Nobel. I laboratori sono anche uno dei maggiori siti di produzione di radioisotopi per scopi medici. Fa parte della Atomic Energy of Canada Limited."}
{"id": "2001971", "revid": "339392", "url": "https://it.wikipedia.org/wiki?curid=2001971", "title": "Reattore CANDU", "text": ""}
{"id": "2001972", "revid": "32698", "url": "https://it.wikipedia.org/wiki?curid=2001972", "title": "CRNL", "text": ""}
{"id": "2001974", "revid": "1305772", "url": "https://it.wikipedia.org/wiki?curid=2001974", "title": "Innocence", "text": ""}
{"id": "2001975", "revid": "287204", "url": "https://it.wikipedia.org/wiki?curid=2001975", "title": "Innocence (album)", "text": ""}
{"id": "2001976", "revid": "125955030", "url": "https://it.wikipedia.org/wiki?curid=2001976", "title": "Unai Emery", "text": "Da allenatore ha vinto quattro Europa League (di cui tre con il e una con il ), stabilendo un record per la competizione, un campionato francese, due Coppe di Francia, due Coppe di Lega francesi e due Supercoppe francesi (con il ).\nCarriera.\nGiocatore.\nHa trascorso la sua carriera calcistica sempre nelle divisioni inferiori del calcio spagnolo, giocando per squadre come e . Si \u00e8 ritirato nel 2005, a quasi trentaquattro anni.\nAllenatore.\nInizi.\nHa iniziato ad allenare proprio il Lorca, nel gennaio 2005, mentre ha disputato la sua ultima stagione da calciatore; a fine stagione porta il club alla promozione. Nella successiva stagione (2005-2006) converte la squadra nella rivelazione del campionato tanto da far lottare il club fino all'ultima giornata per una storica promozione in Primera Divisi\u00f3n. Nella stagione 2006-2007, viene ingaggiato come allenatore dell' squadra che lo porta alla seconda promozione in carriera, questa volta in Liga chiudendo la stagione in seconda posizione. Nella stagione seguente, continua la sua avventura con il club neopromosso e fa la sua prima esperienza nella massima divisione spagnola essendo uno dei tecnici rivelazione della stagione, chiudendo l'annata in ottava posizione e con ben 52 punti.\nValencia.\nIl 22 maggio 2008, viene presentato come nuovo tecnico del firmando per due stagioni e diventando l'allenatore pi\u00f9 giovane della storia del club. Dopo due buone stagioni, nell'estate 2010, rinnova di un altro anno il contratto con il club valenciano, dopo aver portato i \"Blanquinegres\" a qualificarsi nuovamente in Champions League con un terzo posto.\nNella stagione successiva, ripete il risultato piazzandosi nuovamente terzo, nonostante le vendite di giocatori chiave come David Villa e David Silva.\nLa successiva stagione per lui inizia con un'altra vendita importante, quella di Juan Manuel Mata. Dopo aver ottenuto buoni risultati nell'andata in campionato, la squadra scende di prestazioni e in classifica, ricevendo numerose critiche dopo essere stati eliminati nel girone di Champions League piazzandosi terzi dietro e .\nNonostante questo raggiunse le semifinali di UEFA Europa League e Copa del Rey essendo poi eliminati rispettivamente da e . Malgrado i risultati non gli verr\u00e0 prolungato il contratto e chiuder\u00e0 la stagione per poi essere sostituito dal nuovo allenatore Mauricio Pellegrino.\nSpartak Mosca.\nIl 7 maggio 2012, Emery firma per lo . L'esperienza in Russia dura pochi mesi, a causa dei cattivi risultati: l'allenatore \u00e8 esonerato nel novembre dello stesso anno a seguito della sconfitta per 1-5 nel derby contro la .\nSiviglia.\nIl 14 gennaio 2013, subentra a M\u00edchel alla guida del firmando un contratto annuale. Il 14 maggio 2014, vince ai rigori l'Europa League contro il al termine di una partita che si era conclusa 0-0. Il 27 maggio 2015, vince la sua seconda Europa League battendo in finale il per 3-2. Il 18 maggio 2016, conquista per la terza volta consecutiva l'Europa League dopo un 3-1 ai danni del . Il 22 maggio, perde la finale di Coppa del Re con il Barcellona. Il 12 giugno seguente, lascia il club andaluso.\nParis Saint-Germain.\nIl 28 giugno 2016, firma un contratto triennale con i francesi del .\nSotto la sua gestione, il club \"parigino\" conquista un campionato francese, due Coppe di Francia, due Coppe di Lega francesi e due Supercoppe francesi. Tuttavia i risultati europei non sono all'altezza delle aspettative, con due eliminazioni consecutive agli ottavi contro Barcellona e Real Madrid. Ad aprile 2018, il club e l'allenatore spagnolo comunicano la volont\u00e0 di separarsi al termine della stagione.\nArsenal.\nIl 23 maggio 2018 viene annunciata la sua nomina ad allenatore dell'. In campionato conduce la squadra al quinto posto finale, migliorando il sesto posto della stagione precedente, ma manca la qualificazione alla UEFA Champions League per l'anno successivo. In Europa League i \"Gunners\" raggiungono l'atto conclusivo della manifestazione, dove sono battuti per 1-4 dai rivali cittadini del Chelsea.\nNel corso della stagione 2019-2020, il 29 novembre 2019, viene esonerato dopo la sconfitta per 1-2 contro l', che mette a rischio il primato nel girone di Europa League, mentre in campionato la squadra si trova all'ottavo posto.\nVillarreal.\nIl 23 luglio 2020 viene nominato allenatore del , quattro anni dopo la sua ultima esperienza in Spagna. Conclude il campionato al 7\u00ba posto, mentre in Europa League, raggiunge per la quinta volta la finale. Il 26 maggio, grazie al successo dei gialli ai tiri di rigore contro il a Danzica, Emery vince il trofeo per la quarta volta, stabilendo un nuovo record per la competizione (precedentemente condiviso con Giovanni Trapattoni).\nInizia la stagione seguente perdendo ai rigori la Supercoppa UEFA contro il Chelsea campione d\u2019Europa.\nStatistiche.\nStatistiche da allenatore.\n\"Statistiche aggiornate al 27 febbraio 2022.\" In grassetto le competizioni vinte."}
{"id": "2001978", "revid": "32698", "url": "https://it.wikipedia.org/wiki?curid=2001978", "title": "Chalk River Nuclear Laboratories", "text": ""}
{"id": "2001979", "revid": "125214508", "url": "https://it.wikipedia.org/wiki?curid=2001979", "title": "Ponte a Cappiano", "text": "Ponte a Cappiano \u00e8 una frazione del comune di Fucecchio.\nLa localit\u00e0 Ponte a Cappiano sorge presso il canale Usciana, emissario del Padule di Fucecchio, alle pendici estreme delle Cerbaie. Essa prende il nome dall'omonimo ponte mediceo e dalla collina di Cappiano, che sovrasta il ponte.\nStoria.\nL'area risulta frequentata fin dall'antichit\u00e0, come attestato dal rinvenimento (avvenuto nel 1912) di due lingotti di rame risalenti all'epoca pre-romana in localit\u00e0 \"Tricolle\", posta lungo il canale Usciana circa a nord-est dell'attuale centro abitato. Nella stessa localit\u00e0 \"Tricolle\" furono poi rinvenuti (nel 1924) un'armilla e un componente di finimenti equini di epoca romana.\nL'esistenza del ponte \u00e8 invece documentata a partire dal primo Medioevo: era gestito dagli Ospitalieri di Altopascio e su di esso transitava l'antica Via Francigena. \nIn particolare nell'itinerario di Sigerico, Arcivescovo di Canterbury, esso rappresentava la XXIV tappa (\"Submansio\") e la localit\u00e0 era allora definita \"Aqua Nigra\", molto probabilmente a causa dell'acqua scura del canale Usciana, allora detto \"Gusciana\", emissario del Padule di Fucecchio.\nLa localit\u00e0 venne menzionata successivamente col nome di \"Cappianus de Ultra Ponte\" e quindi \"Pons ad Cappianum\" in riferimento all'omonima pieve.\nNel 1325 durante il conflitto fra Firenze e Lucca, il ponte fu distrutto. Successivamente fu ricostruito e poi fortificato con una torre e dotato di ponti levatoi.\nLa struttura era dotata di una chiusa per regolare il deflusso delle acque ma favoriva anche la pesca delle anguille. C'erano inoltre un mulino ed una sega ad acqua per tagliare il legno.\nIl Ponte di Cappiano fu studiato anche da Leonardo da Vinci. Nel foglio RLW 12685, il grande artista e scienziato raffigura il ponte evidenziandone la struttura difensiva e, in particolare la torre.\nLa forma attuale fu edificata nella prima met\u00e0 del Cinquecento da Cosimo I de' Medici. In quel periodo vennero costruiti il ponte scoperto e il ponte coperto. Furono aggiunti gli edifici annessi: l'osteria, la ferriera e la casa del provveditore che presiedeva all'amministrazione della fattoria.\nAncora oggi si possono osservare due lapidi, una in latino e una in italiano, che testimoniano questi fatti."}
{"id": "2001982", "revid": "155613", "url": "https://it.wikipedia.org/wiki?curid=2001982", "title": "Cola di Caprarola", "text": ""}
{"id": "2001983", "revid": "155613", "url": "https://it.wikipedia.org/wiki?curid=2001983", "title": "Cola di Matteuccio da Caprarola", "text": ""}
{"id": "2001987", "revid": "14691", "url": "https://it.wikipedia.org/wiki?curid=2001987", "title": "Panca ad inversione", "text": ""}
{"id": "2001997", "revid": "1543377", "url": "https://it.wikipedia.org/wiki?curid=2001997", "title": "Campionati del mondo di ciclismo su strada 1937", "text": "I Campionati del mondo di ciclismo su strada 1937 si disputarono a Copenaghen in Danimarca il 23 e 25 agosto 1937.\nFurono assegnati due titoli:\nStoria.\nI mondiali tornarono ad essere disputati sul circuito di Copenaghen, dopo l'edizione del 1931, lungo un percorso totalmente pianeggiante. Sul traguardo arriv\u00f2 una fuga composta da cinque corridori, tra i quali il belga \u00c9loi Meulenberg regol\u00f2 in volata Emil Kijewski, Paul Egli, Jean Majerus e Georges Speicher. Su trentaquattro corridori partiti, solo otto conclusero la prova.\nL'Italia ritorn\u00f2 a vincere la medaglia d'oro nella prova dilettanti con Adolfo Leoni."}
{"id": "2001998", "revid": "729019", "url": "https://it.wikipedia.org/wiki?curid=2001998", "title": "Glomerulopatia a lesioni minime", "text": "La glomerulopatia a lesioni minime (o in lingua inglese minimal change disease, MCD) \u00e8 una patologia idiopatica del rene, frequente in et\u00e0 pediatrica, che causa sindrome nefrosica selettiva.\nEpidemiologia.\nLa MCD \u00e8 responsabile del 70-90% dei casi di sindrome nefrosica in et\u00e0 pediatrica &gt; 1 anno e del 10-15% dei casi in et\u00e0 adulta. L'incidenza annuale della patologia nei bambini \u00e8 stimata in circa 5-10casi su 100.000, con un picco di incidenza tra i due e otto anni di et\u00e0. La malattia \u00e8 ubiquitaria sebbene si presenti con maggiore frequenza nel sud est asiatico e nel sub continente indiano rispetto ai paesi europei.\nDopo la pubert\u00e0, \u00e8 causata da un cambiamento minimo della malattia circa la met\u00e0 delle volte. Tra i bambini piccoli, i ragazzi sembrano avere maggiori probabilit\u00e0 di sviluppare una malattia a lesioni minime rispetto alle ragazze (circa 2: 1).\nAnatomia Patologica.\nAl microscopio ottico i glomeruli appaiono normali e anche in immunofluorescenza non si riscontrano anomalie se non occasionalmente IgM nel mesangio. La microscopia elettronica consente di riscontrare una perdita dei pedicelli dei podociti e dunque un indebolimento della membrana glomerulare. Le cellule dei tubuli prossimali invece appaiono vacuolate per via dell'aumentato assorbimento di lipoproteine che sono state precedentemente perse dal glomerulo; da qui il nome nefrosi lipoidea.\nSintomi e segni.\nI pazienti con MCD presentano edema, ipoalbuminemia, proteinuria selettiva (quasi esclusivamente albumina) e sedimenti urinari acellulari.Possono essere presenti ipertensione, sintomi allergici, microematuria, leggera o moderata riduzione della velocit\u00e0 di filtrazione glomerulare.La prima manifestazione clinica,specie nel bambino, resta comunque l'edema che spesso si manifesta al volto e successivamente si estende ad altri distretti corporei (borsa scrotale,arti inferiori). Estremamente raro l'interessamento del pericardio con versamento.La pressione arteriosa nella maggior parte dei casi si mantiene nel range della normalit\u00e0 sebbene si passano osservare alterazioni del ritmo circadiano (profilo non-dipper).La presenza di sindrome nefrosica conclamata associata ad iperviscosit\u00e0 ematica,elevati livelli di fibrinogeno e bassi livelli di antitrombina III pu\u00f2 favorire la comparsa di ipercoagulabilit\u00e0 e infezioni.\nPatogenesi.\nLa patogenesi \u00e8 probabilmente immunologica, dovuta forse ad una citochina secreta dai linfociti T: ci\u00f2 \u00e8 confermato dal fatto che spesso la malattia segue a vaccinazioni, allergie, uso di farmaci antinfiammatori non steroidei o al linfoma di Hodgkin e che la remissione \u00e8 spesso indotta dall'uso di steroidi. Esiste anche una causa genetica associata alla mutazione della nefrina; un recettore glomerulare per le immunoglobuline situato sul cromosoma 19, da cui deriva una forma congenita della malattia conosciuta come \"tipo finlandese\".Nella maggior parte dei casi la patologia resta comunque idiopatica.\nProteinuria.\nLa causa e la patogenesi della patologia non sono chiare ed \u00e8 attualmente considerata idiopatica. Tuttavia, non sembra implicata la deposizione di molecole del complemento o immunoglobuline. Piuttosto, si ritiene che un'alterata risposta immunologica mediata dalle cellule T con secrezione anormale di linfochine da parte delle cellule T modifichi la membrana basale glomerulare, in particolare i podociti, aumentando la permeabilit\u00e0. Ci\u00f2 consente la fuoriuscita di albumina e altre proteine sieriche nelle urine. Inoltre, l'esatta citochina responsabile non \u00e8 ancora stata chiarita. IL-12, IL-18 e IL-13 sono state maggiormente studiate in questo senso, ma nessuna pu\u00f2 chiaramente essere definita responsabile della patologia.\nSi \u00e8 discusso del coinvolgimento delle cellule B nella sindrome nefrosica, in particolare la malattia a cambiamento minimo dovuta al successo dell'immunoterapia che ha come bersaglio sia le cellule B che le cellule T, i marcatori aumentati per l'attivazione delle cellule B durante una ricaduta della malattia a cambiamento minimo e le alterazioni nella sub cellula B classi durante la remissione della malattia con minimo cambiamento. Tuttavia, considerando che non si nota alcuna deposizione di immunoglobuline sulla biopsia renale, \u00e8 possibile che le cellule B svolgano un ruolo secondario nell'attivazione delle cellule T che portano alla malattia, il che spiegherebbe l'efficacia degli immunosoppressori che hanno come target le cellule B.\nEdema.\nQuando l'albumina viene escreta nelle urine, la sua concentrazione sierica (di sangue) diminuisce. Di conseguenza, la pressione oncotica plasmatica si riduce rispetto al tessuto interstiziale. Il successivo movimento di liquido dal compartimento vascolare al compartimento interstiziale si manifesta come gonfiore dei tessuti molli indicato come edema. Questo fluido si raccoglie pi\u00f9 comunemente nei piedi e nelle gambe, in risposta alla gravit\u00e0, in particolare nei soggetti con le valvole mal funzionanti. Nei casi pi\u00f9 gravi, il fluido pu\u00f2 spostarsi nella cavit\u00e0 peritoneale (addome) e causare ascite. A causa del liquido in eccesso, le persone con una malattia a cambiamento minimo spesso aumentano di peso, poich\u00e9 stanno espellendo meno acqua nelle urine e sperimentano affaticamento.\nDiagnosi.\nPoich\u00e9 la malattia a lesioni minime causa la sindrome nefrosica, la diagnosi prevede la ricerca di una combinazione di edema, elevate quantit\u00e0 di proteine nelle urine, bassa albumina e colesterolo sierico elevato. I test diagnostici iniziali devono includere un'analisi delle urine, test di funzionalit\u00e0 renale, livello sierico di albumina e il profilo lipidico. Quantit\u00e0 microscopiche di sangue sono presenti nelle urine del 10-30% degli adulti con MCD.\nPoich\u00e9 l'MCD \u00e8 il tipo pi\u00f9 comune di sindrome nefrosica nei bambini, la biopsia renale non viene di solito eseguita nei bambini di et\u00e0 inferiore ai 10 anni, a meno che non ci siano delle caratteristiche insolite per la malattia (ipertensione, sangue nelle urine, disfunzione renale) e se non rispondono alla terapia con corticosteroidi. Questo caso suggerirebbe che potrebbe non trattarsi di una malattia a lesioni minime. Negli adulti, \u00e8 necessaria una biopsia renale in quanto esiste uno spettro di diagnosi differenziali molto pi\u00f9 ampio per la sindrome nefrosica. Come suggerisce il nome, la biopsia renale di un paziente con una malattia a cambiamento minimo mostrerebbe un'evidenza minima o nulla di malattia alla microscopia ottica, l'unico caso tra le cause di sindrome nefrosica.\nTerapia.\nBambini.\nLa patologia risponde bene ai corticosteroidi (soprattutto prednisone e prednisolone). Nel bambino la risposta al trattamento steroideo costituisce un importante criterio di diagnosi differenziale: in un bambino con sindrome nefrosica che non regredisce dopo 8 settimane di trattamento, molti autori consigliano di eseguire una biopsia renale per escludere la possibilit\u00e0 di altre glomerulonefriti responsabili del quadro clinico. Insieme alla terapia con corticosteroidi, la gestione sintomatica in acuto comporta una restrizione dell'apporto di sale e liquidi per controllare l'edema. I pazienti pediatrici hanno una pi\u00f9 alta probabilit\u00e0 di andare incontro a recidive rispetto agli adulti, le recidive sono per\u00f2 pi\u00f9 resistenti alla terapia.\nAdulti.\nGli adulti nella maggior parte dei casi necessitano di un trattamento di 24 settimane per ottenere la remissione. In alcuni casi, tuttavia, anche nella glomerulopatia a lesioni minime pu\u00f2 rendersi necessario l'uso di immunosoppressori come la ciclofosfamide, il clorambucile o il tacrolimus. Non sono generalmente necessar gli ACE-inibitori per ridurre la quantit\u00e0 di proteine nelle urine o le statine per ridurre i livelli elevati di colesterolo osservati di solito con la sindrome nefrosica. Gli ACE-inibitori possono essere considerati nelle persone con MCD che hanno anche la pressione alta. In una piccola percentuale di pazienti questa malattia pu\u00f2 evolvere in glomerulosclerosi segmentaria focale, patologia a prognosi meno favorevole, spesso associata a progressiva insufficienza renale."}
{"id": "2001999", "revid": "1645873", "url": "https://it.wikipedia.org/wiki?curid=2001999", "title": "Partito Nazionalista del Bangladesh", "text": "Il Partito Nazionalista del Bangladesh (Bangladesh Jatiotabadi D\u00f4l, BJD) \u00e8 un partito politico del Bangladesh.\nIl BJD \u00e8 un partito di destra, che combina elementi di conservatorismo, corporativismo, nazionalismo. \u00c8 espressione della classe media, ha il sostegno di molti esponenti dell'esercito ed \u00e8 vicino alla sensibilit\u00e0 religiosa islamica. \nIl BJP \u00e8 stato fondato nel 1978, dall'allora presidente del Bangladesh Ziaur Rahman. Il partito ha governato il paese in quattro diversi periodi. La portavoce del partito \u00e8 Begum Khaleda Zia, vedova del generale Zia un ex-Primo ministro. Alle politiche del 2001 il BJD raccolse il 40,9% dei voti ed ha eletto 193 deputati. Il BJD form\u00f2 il nuovo governo con il sostegno del Blocco Islamico Bengalese ed alcune formazioni politiche minori.\nZiaur Rahman si impegn\u00f2 per ridefinire la politica estera fino a quel momento perseguita dalla Lega Popolare Bengalese: allent\u00f2 il legame con l'India, rafforzando i rapporti con i paesi a maggioranza musulmana, ma anche con i paesi europei, gli USA e la Cina. Ziaur Rahman permise la libera stampa. I successivi governi a guida nazionalista (1991-1996 e 2001-2006) si impegnarono per rafforzare la rete infrastrutturale e stabilizzare la politica economica. \nIl mandato della presidente del consiglio Khaleda Zia del BJD termin\u00f2 il 27 ottobre 2006. La Costituzione prevedeva la creazione di un Governo di transizione che garantisse il passaggio verso la nuova legislatura e organizzasse elezioni libere. La decisione di attribuire la guida di questo esecutivo al presidente della Repubblica, Iajuddin Ahmed, eletto con l'appoggio del BJD, provoc\u00f2 le proteste della Lega Popolare Bengalese e dei suoi alleati, che diedero vita ad una serie di manifestazioni di piazza. L'11 gennaio 2007, per il prolungarsi della crisi politica venne proclamato lo Stato d'emergenza e le elezioni, previste per il 22 gennaio successivo, vennero rinviate. Venne costituito un governo di transizione presieduto da Fakhruddin Ahmed e sostenuto dalle Forze armate, che ha amministr\u00f2 il Paese fino al dicembre 2008.\nAlle elezioni politiche del dicembre 2008, il BJD ottenne appena 30 seggi su 300, contro i 230 ottenuti dalla Lega Popolare Bengalese, guidata da Sheikh Hasina."}
{"id": "2002001", "revid": "1543377", "url": "https://it.wikipedia.org/wiki?curid=2002001", "title": "Campionati del mondo di ciclismo su strada 1938", "text": "I Campionati del mondo di ciclismo su strada 1938 si disputarono a Valkenburg aan de Geul nei Paesi Bassi il 3 e il 5 settembre 1938.\nFurono assegnati due titoli:\nStoria.\nFu ancora il Belgio a fregiarsi del titolo mondiale nell'ultima edizione disputata prima dello stop a causa della seconda guerra mondiale, portando a sei il numero delle medaglie d'oro vinte, di cui quattro nelle ultime cinque edizioni. La gara fu corsa ancora su un circuito, quello di Valkenburg aan de Geul, che successivamente ospiter\u00e0 altre tre volte la competizione iridata.\nL'Italia, a secco di vittorie dall'oro di Alfredo Binda del 1932, punt\u00f2 su Gino Bartali, che pochi mesi prima aveva vinto il Tour de France, con in appoggio Aldo Bini, Olimpio Bizzi e Mario Vicini e con l'obiettivo di mandare questi tre all'attacco in modo da stancare gli avversari costringendoli a chiudere. Al contrario, invece, lo stesso si ritrov\u00f2 Bartali a dover inseguire invano un attacco di Marcel Kint, Paul Egli, Piet van Nek e L\u00e9o Amberg, che giunse fin sul traguardo, dove il belga Kint vinse il sesto oro belga. Su trentasei corridori partiti, solo otto conclusero la prova.\nTerza doppietta svizzera nella prova dilettanti con Hans Knecht e Josef Wagner, oro e argento."}
{"id": "2002006", "revid": "1543377", "url": "https://it.wikipedia.org/wiki?curid=2002006", "title": "Campionati del mondo di ciclismo su strada 1946", "text": "I Campionati del mondo di ciclismo su strada 1946 si disputarono a Zurigo in Svizzera il 1\u00ba settembre 1946.\nFurono assegnati due titoli:\nStoria.\nLa prima edizione dei mondiali dopo la seconda guerra mondiale fu corsa nel territorio neutrale svizzero, non colpito dalla guerra, esattamente sette anni dopo l'invasione della Polonia da parte delle truppe tedesche.\nIn un circuito da ripetere quattordici volte, all'inizio del tredicesimo in testa vi era un gruppo formato da tredici corridori, tra cui gli italiani Fausto Coppi, Mario Ricci ed Adolfo Leoni, e belgi Marcel Kint e Rik Van Steenbergen e lo svizzero Hans Knecht. Coppi for\u00f2 e perse contatto, poi un attacco di Kint screm\u00f2 ulteriormente in gruppo lasciando in testa solo i due belgi e lo svizzero. Durante l'ultimo giro fu Knecht ad attaccare, ma solo il connazionale Van Steenbergen perse contatto, mentre Kint riusc\u00ec a rimanergli a ruota. A poche centinaia di metri dal traguardo tre spettatori invasero la strada e uno di essi trattenne il belga per il sellino permettendo allo svizzero di guadagnare abbastanza da arrivare solo al traguardo. L'invasione, non vista dai giudici, non fu punita. Il giovane Rik Van Steenbergen termin\u00f2 terzo, chiudendo il podio. Su trenta corridori partiti, diciassette conclusero la prova.\nLa prova dilettanti fu vinta dal francese Henri Aubry."}
{"id": "2002008", "revid": "36426", "url": "https://it.wikipedia.org/wiki?curid=2002008", "title": "Cuore umano", "text": "Il cuore \u00e8 un organo muscolare cavo presente nella maggior parte degli organismi animali. Negli esseri umani \u00e8 posto al centro della cavit\u00e0 toracica, pi\u00f9 precisamente nel mediastino medio fra i due polmoni, dietro lo sterno e le cartilagini costali, che lo proteggono come uno scudo, davanti alla colonna vertebrale, da cui \u00e8 separato dall'esofago e dall'aorta, e appoggiato sul diaframma, che lo separa dai visceri sottostanti.\nCostituito pressoch\u00e9 esclusivamente da tessuto muscolare striato, \u00e8 circondato da un sacco fibroso che prende il nome di pericardio. Il cuore ha la forma di un tronco di cono ad asse obliquo rispetto al piano sagittale: la sua base maggiore guarda in alto, indietro e a destra, mentre l'apice \u00e8 rivolto in basso, in avanti e a sinistra; pesa nell'adulto all'incirca 250-300 g, misurando 13\u201315\u00a0cm in lunghezza, 9\u201310\u00a0cm in larghezza e circa 6\u00a0cm di spessore (si sottolinea che questi dati variano con et\u00e0, sesso e costituzione fisica).\nL'organo si divide in due sezioni non uguali, la sinistra dove circola sangue arterioso ricco di ossigeno e la destra dove circola sangue venoso deossigenato; ognuna di queste sezioni comprende una cavit\u00e0 superiore, atri a pareti sottili, e una inferiore, ventricoli a pareti pi\u00f9 spesse. Ciascun atrio \u00e8 in connessione con il ventricolo sottostante per mezzo dellorifizio atrioventricolare; il cuore sinistro \u00e8 separato da quello destro a livello atriale dal setto interatriale e a livello ventricolare dal setto interventricolare.\nIl cuore \u00e8 l'organo centrale dell'apparato circolatorio; si comporta come una sacca muscolare in grado di contrarsi e di svuotare nei grandi vasi il sangue in essa contenuto. Gli atri funzionano da serbatoio del sangue refluo dalle vene, che pu\u00f2 essere cos\u00ec immesso rapidamente nei ventricoli; questi ultimi, con la loro contrazione, fungono da pompa capace di produrre una pressione sufficiente a permettere la circolazione del sangue. L'efficienza del cuore come pompa si fonda da una parte sulla contrazione pressoch\u00e9 simultanea di tutte le fibre (cellule) muscolari ventricolari, dipendente dalla loro struttura peculiare, dall'altra sulla contrazione ritmica, ordinata e coordinata della muscolatura cardiaca, resa possibile dall'esistenza del sistema di conduzione del cuore, il quale impedisce che la muscolatura cardiaca si contragga in maniera casuale, come avviene in caso di fibrillazione ventricolare.\nEtimologia.\nIl nome \u00abcuore\u00bb deriva dalla radice indoeuropea *krd (con \u00abr\u00bb sonante indoeuropea: in latino corrisponde a or/ur, in greco ad \u03b1\u03c1/\u03c1\u03b1), che ha lasciato esiti diversi, ma affini, nelle lingue appartenenti al ceppo linguistico indoeuropeo: il greco antico \u00ab\"\u03ba\u03b1\u03c1\u03b4\u03af\u03b1\", \"-\u03b1\u03c2\"\u00bb, il latino \u00ab\"cor\", \"cordis\"\u00bb, l'inglese \u00ab\"heart\"\u00bb, il tedesco \u00ab\"herz\"\u00bb, il francese \u00ab\"c\u0153ur\"\u00bb, lo spagnolo \u00ab\"coraz\u00f3n\"\u00bb sono tutti riconducibili a questa radice comune.\nStoria.\nIl cuore \u00e8 stato uno degli organi che ha incuriosito e affascinato maggiormente l'essere umano, in gran parte per le implicazioni filosofiche e affettive da sempre legate a questo muscolo: misterioso, mitico e ricco di fascino fra il sacro e il magico, che senza sosta scandiva il tempo della vita e della morte, decretandola con il suo arresto. Per gli antichi romani il solo Apollo, con una freccia precisa e invisibile, riusciva a bloccarlo per sempre anzitempo.\nNella storia della medicina, gli uomini preistorici, i babilonesi, gli egizi, le civilt\u00e0 precolombiane, i greci, gli ind\u00f9 e la civilt\u00e0 cinese si occuparono del cuore sia come organo sede dell'anima e degli affetti sia come origine della forza vitale. La conoscenza dell'anatomia del cuore basata sullo studio autoptico dell'uomo inizia nel periodo ellenistico con la costituzione della scuola medica di Alessandria d'Egitto (325-250 a.C.): la dissezione dei cadaveri, proibita nella Grecia classica, era consentita nell'Alessandria dei Tolomei.\nPrima di questo periodo le conoscenze sulla struttura del cuore erano molto sommarie. In Egitto, nonostante la pratica dell'imbalsamazione, non si aveva una sufficiente conoscenza dell'anatomia, in quanto gli organi venivano estratti attraverso piccole incisioni. Nella Grecia classica le osservazioni anatomiche erano effettuate solo sugli animali. La scuola ippocratica del V secolo a.C., che raggiunse livelli inimmaginati in campo clinico, non aveva una chiara rappresentazione del sistema cardio-vascolare. Una descrizione abbastanza dettagliata si ritrova nell'opera \"Sul cuore\" (\"peri karion\"), contenuta nel \"Corpus hippocraticum\", ma \u00e8 opinione condivisa che il testo sia stato aggiunto al \"Corpus\" molto pi\u00f9 tardi; questo trattato \u00e8 stato comunque fonte importante di sapere fino al Cinquecento.\nAristotele (384-322 a.C.), grazie all'uso sistematico della dissezione animale, ha posto le basi anatomiche per una nuova medicina che andasse oltre la clinica. Il grande filosofo identific\u00f2 nel cuore tre cavit\u00e0 (l'atrio destro era considerato parte della vena cava) e si attribu\u00ec il merito di aver ritenuto per primo che il sistema vascolare avesse origine dal cuore.\nAi medici alessandrini, che ricorrevano anche alla vivisezione dei condannati a morte, risale la differenziazione, sulla base della struttura, tra arterie e vene e la scoperta del valore semeiologico del polso arterioso. A Erasistrato (304-250 a.C.) si deve la descrizione delle valvole cardiache. Il tentativo degli alessandrini di stabilire un fondamento anatomico alla clinica ippocratica non ebbe per\u00f2 seguito e fu presto abbandonato. Una delle cause principali di questo insuccesso si pu\u00f2 riconoscere nella carenza di conoscenze in campo fisiologico, che avrebbero dovuto consentire il collegamento logico tra anatomia e patologia. Galeno (129-201) ritorn\u00f3, cos\u00ec, alla teoria umorale ippocratica, fondata sull'equilibrio tra i quattro umori del corpo (sangue, flegma, bile gialla e bile nera) e al primato della clinica (semeiotica e terapia) nello studio della medicina, integrati per\u00f2 con lo studio anatomico sugli animali (scimmia e maiale), con la sua esperienza come medico dei gladiatori e con la sperimentazione, da lui introdotta per la prima volta nel campo medico. Grazie soprattutto alla vivisezione, Galeno ha dimostrato che il ventricolo sinistro e le arterie contengono sangue e non solo pneuma (aria vitale), come teorizzato dai suoi predecessori, e che la causa delle pulsazioni \u00e8 la contrazione cardiaca; riteneva per\u00f2 erroneamente che il setto interventricolare possedesse piccoli pori attraverso i quali il sangue dal ventricolo destro passasse in quello sinistro.\nSeguendo i progressi della scienza medica, grazie soprattutto all'opera di Galeno che condizion\u00f2 le conoscenze mediche sino al Rinascimento, si osserv\u00f2 che l'arresto improvviso del cuore era dovuto all'occlusione di un'arteria coronarica. Cos\u00ec il cuore pass\u00f2 dalla condizione di essere ritenuto sede dell'intelletto, come lo definirono i Sumeri, o di padrone assoluto del corpo, come veniva chiamato dagli Egizi, a quella di una pompa adibita a un lavoro esclusivamente meccanico, anche se vitale. Di funzionamento molto semplice, se rapportato a quello degli altri organi del corpo, il cuore conserva tuttavia ancora una notevole dose di fascino, causato probabilmente dall'essere un organo pulsante che scandisce senza interruzione il ritmo della vita.\nPer molti secoli ha rappresentato l'obiettivo centrale degli studi di medici e scienziati: dagli arabi Avicenna (980-1037) e Averro\u00e8 (1126-1198) a Vesalio, Leonardo da Vinci, che rappresent\u00f2 con molta esattezza l'anatomia del muscolo cardiaco, a Giovanni Maria Lancisi (1654-1720) che dettagli\u00f2 i sintomi dell'infarto, degli aneurismi, dell'arteriosclerosi. Precedentemente a Lancisi un'opera fondamentale sulla funzione del cuore e sulla circolazione sanguigna fu scritta da William Harvey (1568-1657) \"Exercitatio anatomica de motu cordis et sanguinis in animalibus\".\nFino a tutto il Settecento, il \"galenismo\" impervers\u00f2 e solo successivamente, cominci\u00f2 a perdere terreno e finalmente apparvero i primi veri cardiologi, come Giovanni Battista Morgagni e William Heberden, che per primo introdusse il concetto di angina pectoris rimasta un classico della terminologia cardiologia.\nI secoli XVIII e XIX segnarono le basi della sperimentazione e dell'osservazione diretta del cuore, ma solo nel successivo secolo si pot\u00e9 assistere alla vera e propria ricerca clinica che port\u00f2 alle basi per lo sviluppo della cardiologia moderna.\nNel XIX secolo arrivarono i primi grandi clinici come Ren\u00e9 Laennec che invent\u00f2 lo stetoscopio, strumento che permise di auscultare i battiti cardiaci, ma inizialmente non fu ben accetto dai cardiologi del periodo che preferivano la classica auscultazione.\nNel 1901 Willem Einthoven \u2013 proseguendo gli studi di Augustus Desir\u00e9 Waller, che aveva scoperto l'attivit\u00e0 elettrica del cuore, di Gabriel Lippmann, che aveva utilizzato l'elettrometro capillare per visualizzarla, e di \u00c9tienne-Jules Marey, che ne aveva introdotto la registrazione fotografica \u2013 realizz\u00f2 il galvanometro a corda di sua invenzione: nello stesso anno egli pubblic\u00f2 il primo elettrocardiogramma. Einthoven ricevette il Premio Nobel per la medicina nel 1924.\nIl 6 maggio del 1925 Henry Souttar a Londra oper\u00f2 la prima commissurotomia mitralica a cuore chiuso, ma la sua opera pass\u00f2 praticamente inosservata e irripetibile. Fra il 1931 e il 1952, anno in cui l'ipotermia venne utilizzata per i primi interventi di chirurgia mitralica, furono numerose le difficolt\u00e0 per i futuri cardiochirurghi. Dal 1955 si pot\u00e9 finalmente disporre di una macchina cuore-polmone, cosa che modific\u00f2 radicalmente la chirurgia cardiaca. Il 3 dicembre del 1967 Christiaan Barnard oper\u00f2 il primo trapianto cardiaco, che non sort\u00ec gli effetti desiderati (il paziente sopravvisse solo 19 giorni e mor\u00ec per setticemia), ma solo il 2 gennaio del 1968 il dottor Barnard oper\u00f2 un collega: in questo caso il follow up dur\u00f2 pi\u00f9 di 19 mesi. A proposito dell'intervento di Barnard, Gorny comment\u00f2 nel suo trattato di storia della cardiologia:\n Tale affermazione si ricollega allo scritto dell'autore, quando, all'inizio del suo lavoro, riporta che il cuore per gli occidentali fu considerato un organo \u00abmitico\u00bb e misterioso.\nEmbriologia.\nIl cuore deriva embriologicamente dal mesoderma, il suo sviluppo termina al secondo mese di gestazione. I primi abbozzi compaiono tra la terza e la quarta settimana di sviluppo dell'embrione prima della delimitazione (ovvero dell'avvolgimento dell'embrione su s\u00e9 stesso sia in senso latero-laterale che cranio-caudale, processo che fa s\u00ec che da una struttura piana esso divenga tubolare e chiuso), nella regione cefalica. Si tratta di cellule mesenchimali specializzate nella vasculogenesi, inizialmente ammassate irregolarmente che progressivamente si organizzano a delimitare i tubi endocardici destro e sinistro, i quali si uniranno nel tubo cardiaco primitivo che infine dopo 22-23 giorni dalla fecondazione dell'ovocita inizier\u00e0 a battere.\nIl tubo cardiaco \u00e8 immerso nel mesoderma splancnico che si ispessisce a formare il mantello, da cui derivano miocardio ed epicardio; si tratta della prima struttura in grado di contrarsi.\nNel tubo cardiaco primitivo compaiono dilatazioni e solchi (in senso caudo-craniale):\nIl tubo primitivo va incontro a un processo di ripiegamento a \"S\" (\"cor sigma\") e di rotazione, con il quale il seno venoso e l'atrio primitivo si affiancano al ventricolo e al bulbo e si portano in alto e in dietro. Un solco circolare segna il confine tra la parte arteriosa e quella venosa o, pi\u00f9 precisamente, tra ventricolo e atrio. Internamente, a questo solco corrisponde un rilievo (cresta) circolare che restringe il lume a formare il canale auricolare o atriale (atrio-ventricolare), canale di comunicazione degli atri con i ventricoli, il quale sar\u00e0 trasformato in un'ampia fessura dalla crescita di due cuscietti muscolari, anteriore e posteriore. In questa sede si svilupperanno le valvole atrio-ventricolari.\nSuccessivamente, a partire dalla quarta settimana, si verifica la sepimentazione degli atri e dei ventricoli; attraverso questo processo si formeranno sul piano sagittale, il setto interatriale primitivo (\"septum primum\") negli atri e il setto interventricolare muscolare. Il \"septum primum\" separa parzialmente i due atri, in quanto si presenta come una cresta semilunare il cui margine libero inferiore, in prossimit\u00e0 del canale auricolare, circoscrive un'apertura che mette in comunicazione gli atri: il foro ovale primitivo. Con l'accrescersi del \"septum primum\" tale forame si oblitera, ma se ne viene a costituire un altro, il forame ovale secondario, in corrispondenza della parte postero-superiore dello stesso setto; contemporaneamente a destra del \"septum primum\", dalla parete superiore degli atri, si produce il setto interatriale secondario, che riduce l'ampiezza del foro ovale secondario, senza per\u00f2 chiuderlo completamente. Tale chiusura avverr\u00e0 soltanto alla nascita, fino ad allora i due atri rimarranno in comunicazione tra loro cos\u00ec da consentire al sangue proveniente dalle vene cave di riversarsi direttamente nel cuore sinistro bypassando il polmone.\nIl setto interventricolare muscolare origina inferiormente e si accresce verso l'alto, assumendo una forma semilunare con margine superiore libero e concavo, le cui estremit\u00e0 si uniscono al \"septum intermedium\", struttura che sepimenta il canale atriale ed \u00e8 essenziale nell'allineamento dei canali atrioventricolari in cui si vanno a formare due lembi con funzioni di valvole (le future valvola mitrale e valvola tricuspide) e le corde tendinee, che emergono da ispessimenti della parete interna dei ventricoli. Il \"septum intermedium\" circoscrive, insieme al margine libero del setto interventricolare, il transitorio forame interventricolare, che verr\u00e0 obliterato dalla parte membranosa del setto interventricolare.\nLa parte craniale dei ventricoli comunica con il cono e con il tronco arterioso (\"cono-truncus\") da cui prenderanno origine il tronco dell'arteria polmonare e il tratto ascendente dell'aorta. Dalle pareti opposte del cono e del tronco hanno origine due cuscinetti endocardici che accrescendosi si fondono sulla linea mediana, creando il setto aortico-polmonare, setto ad andamento a spirale che separa l'aorta ascendente dall'arteria polmonare. L'estremit\u00e0 prossimale di questo setto si fonde con il margine superiore del setto interventricolare, occludendo il foro interventricolare e generando la parte membranosa di detto setto. Una volta avvenuta questa fusione, l'aorta comunica esclusivamente con il ventricolo sinistro, mentre l'arteria polmonare con il solo ventricolo destro.\nAnatomia.\nConformazione esterna.\nIl cuore \u00e8 un organo cavo fibromuscolare di forma conica schiacciata o di tronco piramidale rovesciato. Presenta tre facce (anteriore o sterno-costale, inferiore o diaframmatica, sinistra o polmonare), una base e tre margini (destro o acuto, superiore e sinistro o ottuso). Le facce sterno-costale e diaframmatica hanno forma grossolanamente triangolare, mentre la faccia polmonare \u00e8 convessa e poco estesa e coincide con il margine ottuso. Nella faccia sterno-costale gli atri sono nascosti dalle auricole e dall'origine delle grandi arterie. La base corrisponde agli atri, \u00e8 convessa e irregolare per l'ingresso delle due vene cave e delle quattro vene polmonari; si continua indistintamente nella faccia diaframmatica, mentre il margine superiore la separa dalla faccia sterno-costale; ai lati si prolunga nelle auricole.\nIl cuore ha una lunghezza media dall'apice alla base di 12\u00a0cm, \u00e8 largo trasversalmente 8\u20139\u00a0cm e in senso antero-posteriore circa 6\u00a0cm, nell'uomo pesa mediamente 300 g (280-340 g), mentre nella donna 250 g (230-280 g), nel neonato il peso \u00e8 di circa 21 g e all'et\u00e0 di 11 anni pesa circa 164\u00a0g. Il suo peso definitivo da adulto \u00e8 raggiunto nella tarda adolescenza, generalmente entro i 20 anni. Il volume del cuore corrisponde, come lo aveva definito Ren\u00e9 Laennec, approssimativamente al pugno chiuso della persona stessa.\nEsso si trova nella cavit\u00e0 toracica e pi\u00f9 precisamente nel mediastino medio. La base guarda in alto, indietro e a destra, mentre l'apice \u00e8 rivolto in basso, in avanti e a sinistra. \u00c8 compreso tra la terza e sesta costa e corrisponde posteriormente alla zona tra la quinta e l'ottava vertebra toracica. Posteriormente il cuore \u00e8 in rapporto con i linfonodi tracheo-bronchiali inferiori, l'esofago, i nervi vaghi, l'aorta discendente e le vene azygos ed emiazigos; inferiormente poggia sul diaframma, mentre anteriormente vi sono lo sterno, le cartilagini costali con la muscolatura toracica, i vasi mammari interni e i margini anteriori dei polmoni e delle pleure. Ai lati del cuore vi sono gli ili polmonari, i due nervi frenici e i vasi pericardiofrenici. Sopra di esso vi sono i bronchi, il timo e i grossi vasi, quali l'aorta, le vene polmonari, le arterie polmonari e la vena cava.\nL'orientamento del cuore nella cavit\u00e0 toracica \u00e8 stato motivo di studio da diversi anatomisti sin dal XVI secolo, ma solo con lo sviluppo delle nuove tecniche di imaging non invasive come l'ecocardiografia, la risonanza magnetica, la tomografia computerizzata e la tomografia computerizzata a singola emissione di fotoni, l'anatomia e la fisiopatologia cardiaca hanno subito cambiamenti radicali per la medicina e la cardiologia in particolare. Il corpo umano viene osservato attraverso tre piani anatomici, tra loro ortogonali: frontale o coronale, orizzontale o trasversale e sagittale. In realt\u00e0 i piani del cuore (asse corto o trasversale, quattro camere o frontale e asse lungo o sagittale) non corrispondono ai piani anatomici standard, pertanto quando si descrive l'orientamento del cuore non si pu\u00f2 tralasciare la sua posizione nei confronti di strutture anatomiche quali l'aorta e l'esofago a cui sono allineati i piani del corpo, mentre, al contrario, l'asse maggiore del cuore \u00e8 allineato obliquamente.\nLa superficie esterna del cuore \u00e8 segnata da due solchi: il solco coronario, che taglia l'organo in senso trasversale e segna il confine tra atri e ventricoli; il solco longitudinale, che partendo dal solco precedente decorre sulla superficie dei ventricoli, dividendo il cuore nella parte destra e sinistra. I due solchi si incrociano posteriormente in un punto definito \u00abcroce\u00bb (crux cordis), il quale \u00e8 spesso occupato dall'arteria circonflessa. Un leggero solco separa i due atri (solco interatriale). Nei solchi decorrono i vasi cardiaci circondati dal grasso subepicardico. Nel solco coronario decorrono l'arteria coronaria destra e il ramo circonflesso di quella sinistra. Il solco longitudinale contiene, in corrispondenza della faccia sterno-costale, il ramo discendente dell'arteria coronaria sinistra e, in corrispondenza della faccia diaframmatica, un ramo discendente (il ramo del solco longitudinale posteriore) dell'arteria coronaria destra.\nPericardio.\nIl cuore e la parte pi\u00f9 prossimale della maggior parte dei grandi vasi a lui adiacenti sono avvolti nel pericardio, una membrana, spessa mediamente 20\u00a0\u00b5m, dalla forma grossolanamente conica. Nel pericardio si distinguono due componenti, il pericardio fibroso (sacco fibroso del pericardio), pi\u00f9 esterno, e il pericardio sieroso, interno. Quest'ultimo \u00e8 costituito da due foglietti, uno parietale, che riveste internamente il sacco fibroso, e uno viscerale (o epicardio), che \u00e8 aderente al miocardio; i due foglietti si prolungano l'uno nell'altro in corrispondenza dell'emergenza dei grossi vasi dal cuore: il punto di riflessione forma un \"cul de sac\". I due foglietti sierosi del pericardio sono separati da uno spazio virtuale chiamato cavit\u00e0 pericardica e contenente normalmente da 20 a 50 ml di liquido chiaro e roseo che permette al cuore una discreta libert\u00e0 di movimento e di variazione di forma all'interno di questo rivestimento, minimizzando l'attrito.\nPareti del cuore.\nSotto al pericardio si trovano tre tonache: dall'esterno all'interno, l'epicardio, il miocardio e l'endocardio.\nL'epicardio \u00e8 costituito dal foglietto viscerale del pericardio sieroso. Appare come una membrana trasparente, formata da epitelio semplice con la sua membrana basale e dal sottile tessuto connettivo della tonaca propria. L'epicardio poggia sul connettivo subepicardico, contenente grasso, capillari sanguigni, capillari linfatici e fibre nervose. Subito sotto di questo vi \u00e8 il miocardio, formato da fibre muscolari cardiache e costituito da uno scheletro fibroso al quale aderiscono le lamine di tessuto muscolare cardiaco, il cui spessore varia fra 5 e 15\u00a0mm (maggiore in corrispondenza dei ventricoli), ordinatamente orientate in modo da permettere la corretta contrazione. Nella parte pi\u00f9 interna del cuore si trova l'endocardio che costituisce un rivestimento protettivo formato da cellule endoteliali. Ha la funzione di favorire lo scorrimento del sangue all'interno del cuore per evitarne la coagulazione; \u00e8 strutturalmente simile all'endotelio che riveste internamente i vasi sanguigni.\nGrandi vasi.\nDalla porzione superiore della faccia anteriore del cuore si dipartono i due vasi arteriosi principali: l'aorta a sinistra e l'arteria polmonare o tronco polmonare a destra, che si divide in un ramo sinistro e in un ramo destro; ciascuna di queste \u00e8 un prolungamento cavo del ventricolo corrispondente. Le basi di queste arterie sono abbracciate dalle auricole (cos\u00ec chiamate poich\u00e9 la loro forma ricorda le orecchie pendule di un cane), che fanno parte degli atri.\nAnche posteriormente sono presenti due vasi sanguigni che sfociano nell'atrio destro, le vene cave, distinte in vena cava superiore e vena cava inferiore.\nTra questi quattro vasi si trovano le vene polmonari, due di destra e due di sinistra, che sfociano nell'atrio sinistro.\nCavit\u00e0 del cuore e valvole.\nInternamente il cuore \u00e8 diviso in quattro cavit\u00e0, appaiate funzionalmente a due a due. Ogni paio di cavit\u00e0 \u00e8 costituito da un atrio, a parete sottile e posto superiormente, e un ventricolo, a parete pi\u00f9 spessa e posto inferiormente, collegati tramite un orificio atrio-ventricolare provvisto di una valvola cardiaca. Le due paia di cavit\u00e0 sono separate da un setto cardiaco. L'atrio e il ventricolo destro sono in continuit\u00e0 tra loro formando il cuore destro (che pompa il sangue venoso, povero di ossigeno), cos\u00ec come comunicano le due cavit\u00e0 sinistre, formando il cuore sinistro (che pompa il sangue arterioso, ossigenato). Ogni atrio comunica con il corrispondente ventricolo attraverso l'orifizio atrioventricolare che \u00e8 fornito di una valvola cuspidata. Lo scheletro fibroso del cuore d\u00e0 attacco ai fasci muscolari che costituiscono la parete degli atri e dei ventricoli . Gli orifizi che mettono in comunicazione le cavit\u00e0 ventricolari con i vasi efferenti sono anch'essi protetti da valvole che impediscono il reflusso: valvola semilunare polmonare nel ventricolo destro per l'arteria polmonare, valvola semilunare aortica nel ventricolo sinistro per l'aorta.\nNella cavit\u00e0 toracica, l'atrio destro \u00e8 collocato in posizione anteriore, inferiore e a destra rispetto all'atrio sinistro. Nella volta dell'atrio destro (corrispondente alla base cardiaca) si aprono gli sbocchi delle due vene cave, che portano il sangue non ossigenato dai tessuti periferici al cuore, e quello del seno coronario con la sua valvola (valvola di Tebesio), che convoglia il sangue refluo dal circolo coronarico. Anche l'orificio della vena cava inferiore \u00e8 fornito di una valvola (valvola di Eustachio). La valvola tricuspide \u00e8 la valvola atrioventricolare di destra e forma praticamente il pavimento dell'atrio; si inserisce sull'anello fibroso dell'ostio atrioventricolare di destra ed \u00e8 composta da tre lembi, da cui il nome. Nella parete settale si trova la fossa ovale, residuo del forame ovale secondario (vedi embriologia); questa fossa \u00e8 parzialmente contornata da un rilievo muscolare: il lembo della fossa ovale del Vieussens. La cavit\u00e0 atriale destra comunica con la cavit\u00e0 dell'auricola destra attraverso un'apertura posta al confine tra la volta e la faccia sterno-costale.\nNel ventricolo destro si distinguono una via di afflusso e una di efflusso: quella di afflusso \u00e8 data dall'ostio atrioventricolare destro con la valvola tricuspide, attraverso cui il sangue dall'atrio entra nel ventricolo, da qui origina la via di efflusso, costituita dall'ostio dell'arteria polmonare con le sue tre valvole semilunari, che convoglia il sangue nel lume del tronco della arteria polmonare, per immetterlo nella piccola circolazione. La muscolatura del ventricolo destro si solleva in numerosi fascetti muscolari (trabecole carnee) e nei tre muscoli papillari (anteriore, posteriore e mediale), i cui numerosi tendinetti (corde tendinee) si impiantano sui margini liberi della valvola tricuspide.\nNella parete posteriore dell'atrio sinistro si aprono le quattro vene polmonari, due a destra e due a sinistra. Il setto interatriale presenta una leggera depressione che corrisponde alla fossetta ovale dell'atrio destro. In avanti questa depressione \u00e8 limitata da una plica semilunare che rappresenta il residuo della valvola del forame ovale. In basso e in avanti presenta l'ostio della valvola bicuspide o mitrale che d\u00e0 accesso al ventricolo sinistro. La parete laterale presenta l'auricola sinistra, molto ricca di tessuto muscolare.\nIl ventricolo sinistro \u00e8 caratterizzato da una parete muscolare molto pi\u00f9 spessa, che lo porta ad avere una forza di contrazione di circa sette volte maggiore rispetto al ventricolo destro. Verso l'apice, le trabecole carnee sono tra loro anastomizzate creando una specie di tessuto cavernoso; inoltre la muscolatura si solleva in due fasci voluminosi, i muscoli papillari anteriore e posteriore, le cui corde tendinee si fissano ai lembi della valvola bicuspide. Nella parete superiore del ventricolo, si trovano la valvola bicuspide (detta anche mitralica dalla sua somiglianza alla mitra dei vescovi), con le cuspidi (lembi) anteriore e posteriore, e la valvola aortica, con le tre valvole semilunari aortiche, che d\u00e0 accesso all'aorta ascendente. Anche qui si evidenziano pertanto una via di afflusso e una via di efflusso; le due vie sono separate solo dal lembo valvolare anteriore della valvola mitrale.\nVascolarizzazione.\nSulla superficie del cuore si possono osservare le arterie coronarie di destra e di sinistra che originano dall'aorta ascendente; le coronarie si diramano irrorando tutto il cuore fino all'apice.\nLa coronaria sinistra \u00e8 l'arteria principale del cuore e comprende l'arteria discendente anteriore (anche nota come interventricolare anteriore), l'arteria circonflessa e la pi\u00f9 piccola, incostante, arteria intermedia; la coronaria destra d\u00e0 origine a monte all'arteria del nodo del seno e alle arteriole atriali, e a valle al ramo interventricolare posteriore, oltre ad alcuni vasi minori. Le arteriole che irrorano i ventricoli penetrano nel miocardio dove terminano formando dei piccoli ciuffi. I canali collaterali permettono la comunicazione fra le arterie principali e i loro rami, oppure fra le due coronarie attraverso i \"vasa vasorum\"; qualora si determinasse, attraverso una stenosi dei grossi rami epicardici, un gradiente pressorio il canale collaterale si pu\u00f2 dilatare nel tempo e fornire un flusso ematico oltre l'ostruzione.\nPotremmo cos\u00ec riassumere: la coronaria sinistra irrora i due terzi del cuore infatti raggiunge quasi tutto il ventricolo sinistro, la parte anteriore del setto interventricolare e una piccola parte del ventricolo destro; la coronaria destra irrora la maggior parte del ventricolo destro, la parte posteriore del setto e buona parte della parete posteriore del ventricolo sinistro. I muscoli papillari sono raggiunti da entrambe le arterie, mentre il sistema di conduzione del cuore \u00e8 prevalentemente, se non integralmente, irrorato dalla coronaria destra.\nLa coronaria destra e i due rami della coronaria sinistra (discendente anteriore e circonflessa) sono considerati i tre vasi principali per l'irrorazione del cuore, e, se colpiti dall'arteriosclerosi, hanno un ruolo fondamentale nella patogenesi della cardiopatia ischemica.\nI vasi che riportano il sangue al cuore sono le vene cardiache: esse decorrono parallelamente ai rami delle arterie coronarie e confluiscono in un tronco venoso presente sulla faccia diaframmatica del cuore nel solco coronarico, il seno coronario, per poi sfociare nell'atrio destro.\nI vasi linfatici del cuore sono molto numerosi: si distinguono in una rete sottoendocardica e una miocardica, entrambe le reti raggiungono una terza rete, l'epicardica, dalla quale si formano dei grossi vasi collettori che raggiungono e sboccano nelle linfoghiandole tracheobronchiali e della biforcazione della trachea.\nLe coronarie e i vasi venosi decorrono sulla superficie esterna del miocardio, immersi in un'atmosfera di adipe che evita ai vasi di essere costretti durante la contrazione miocardica, cosa che permette che il flusso sanguigno sia costante in sistole come in diastole. Questo rende agevole l'irrorazione arteriosa soprattutto durante la sistole, ovvero il momento in cui risulta massima la richiesta di energia e ossigeno.\nInnervazione.\nIl cuore \u00e8 innervato da un cospicuo numero di fibre nervose autonome che nell'insieme prendono il nome di plesso cardiaco. Nel plesso cardiaco si possono distinguere nervi che giacciono su due piani principali differenti, il primo \u00e8 compreso tra l'arco aortico e la superficie anteriore dell'arteria polmonare destra, questa \u00e8 la parte ventrale o superficiale del plesso, mentre il secondo \u00e8 compreso tra la superficie posteriore dell'arco aortico e la superficie anteriore della trachea e dei bronchi principali destro e sinistro e viene chiamata parte dorsale o profonda.\nOltre a queste due porzioni del plesso cardiaco si distinguono anche un plesso coronario destro che \u00e8 formato da nervi del plesso cardiaco profondo che proseguono in vicinanza dell'arteria coronaria destra e che innervano il cuore destro e dal plesso coronario sinistro, pi\u00f9 esteso del destro, formato dal prolungamento dei nervi della parte sinistra del plesso cardiaco profondo, i quali seguono l'arteria coronaria sinistra innervando principalmente il cuore sinistro. Non mancano tuttavia collegamenti tra i due plessi coronari.\nInfine si possono distinguere anche due plessi atriali, uno sinistro e uno destro, formati dai prolungamenti dei nervi del plesso cardiaco rispettivamente verso sinistra per l'atrio sinistro e verso destra per l'atrio destro; i nervi di questo plesso possiedono collegamenti con i plessi coronarici. Il plesso aortico che avvolge in una rete di sottili nervi l'aorta \u00e8 talvolta considerato (almeno per quanto riguarda la porzione attorno all'aorta ascendente e all'arco aortico) come una porzione del plesso cardiaco.\nL'innervazione cardiaca \u00e8 a carico del nervo vago (X nervo cranico) e dell'ortosimpatico. Il sistema nervoso simpatico e il parasimpatico hanno sul cuore, come sulla maggior parte degli organi un'azione antagonista. L'eccitazione del cuore \u00e8 intrinseca, a carico del nodo senoatriale, che riceve innervazione sia dal sistema parasimpatico che dal simpatico. Il miocardio \u00e8 innervato solo dal sistema adrenergico, quindi non vi \u00e8 innervazione vagale nel muscolo cardiaco, solo il nodo senoatriale \u00e8 innervato dal nervo vago; il sistema simpatico innerva invece sia il tessuto di conduzione che il muscolo.\nIl nervo vago rappresenta il principale nervo deputato all'innervazione parasimpatica e sensitiva del cuore, i suoi rami di destra e di sinistra discendono lateralmente alla cartilagine tiroidea e alla cartilagine cricoidea del laringe e a livello della prima emettono dei rami che si congiungono con altri provenienti dal ganglio cervicale superiore formando i \"nervi cardiaci cervicali superiori\", caratterizzati da un contenuto di fibre simpatiche postgangliari, parasimpatiche pregangliari e sensitive.\nTali proseguono la loro discesa lateralmente alla tiroide e a questo livello emettono un ramo che si congiunge a fibre provenienti dal ganglio stellato o da altri gangli toracici del tronco del simpatico, formando il nervo cardiaco cervicale inferiore, che passa posteriormente al tronco arterioso brachiocefalico come fa la sua controparte superiore.\nA questo punto il ramo destro si porta anteriormente all'arteria anonima, incrociandola nel punto in cui essa si biforca nell'arteria carotide comune destra e nell'arteria succlavia destra, il sinistro invece si porta anteriormente all'arteria succlavia sinistra, poi scendono inferiormente, lateralmente all'arco aortico (il ramo sinistro antero-lateralmente) ed emettono numerosi rami mediali diretti al plesso cardiaco profondo, questi rami sono chiamati rami cardiaci toracici del vago. Alcuni rami si anastomizzano con il nervo laringeo ricorrente, altri con fibre nervose provenienti dai gangli toracici del tronco del simpatico. Questi rami nel loro complesso formano la gran parte sia del plesso cardiaco profondo che di quello superficiale, alcuni infatti si portano posteriormente all'arco aortico e anteriormente alla trachea, altri anteriormente all'arco aortico e posteriormente al tronco polmonare. Il ramo destro del nervo vago si porta anteriormente al bronco principale destro e posteriormente all'arteria polmonare destra, poi dietro all'esofago, costituendo il nervo vago posteriore, mentre il ramo sinistro scende seguendo l'aorta toracica discendente (emettendo il nervo laringeo ricorrente di sinistra) e si porta anteriormente all'esofago, costituendo il nervo vago anteriore.\nL'innervazione simpatica del cuore \u00e8 fornita dalle fibre simpatiche postgangliari provenienti dal tronco del simpatico, in particolare dal ganglio cervicale superiore e medio,dal ganglio stellato e dai gangli toracici sino al quarto. Talvolta \u00e8 presente un ulteriore ganglio accessorio, il ganglio vertebrale.\nIl tronco del simpatico decorre inferiormente e posteriormente all'arteria anonima a destra e all'arteria succlavia a sinistra. A intervalli abbastanza regolari nel suo decorso presenta dei gangli di dimensioni e forma differenti: i pi\u00f9 voluminosi sono il ganglio cervicale superiore e il ganglio cervico-toracico (o stellato); il primo fornisce almeno un ramo che si unisce al nervo vago per costituire i nervi cardiaci cervicali superiori. Il ganglio cervicale medio d\u00e0 origine ai nervi cardiaci cervicali medi del simpatico che contribuiscono a formare il plesso cardiaco profondo.\nIl ganglio stellato d\u00e0 origine a fibre che costituiscono i nervi cardiaci cervicali inferiori del simpatico. I gangli del tronco del simpatico dal secondo al quarto emettono medialmente fibre che costituiscono i nervi cardiaci toracici del tronco del simpatico e che contribuiscono a formare sia la parte superficiale che quella profonda del plesso cardiaco.\nLe ramificazioni pregangliari parasimpatiche del vago rallentano il battito cardiaco e hanno azione vasocostrittrice nei confronti delle arterie coronarie, mentre le fibre pregangliari simpatiche hanno un'azione vasodilatatrice sulle coronarie e accelerano il battito cardiaco.\nSistema di conduzione.\nIl cuore come tutti i muscoli \u00e8 capace di contrarsi sfruttando l'energia prodotta dalla ossidazione di sostanze energetiche (come acidi grassi, carboidrati) in presenza di ossigeno. Le cellule muscolari striate involontarie di cui \u00e8 composto il cuore a differenza di quelle degli altri muscoli sono dotate della capacit\u00e0 di autoeccitarsi e autocontrarsi. Il controllo nervoso sul cuore pu\u00f2 modulare la frequenza di contrazione aumentandola o diminuendola, anche se questa \u00e8 generata in maniera spontanea dal miocardio.\nEsiste una parte del miocardio dedicata alla sola generazione e conduzione degli impulsi attraverso il muscolo cardiaco: il cosiddetto \"miocardio specifico\". Si tratta di un sistema specializzato del cuore che permette, in condizioni normali, che il cuore batta in maniera efficiente e ordinata (prima gli atri, poi i ventricoli permettendo il completo riempimento di questi ultimi) e che l'impulso generato si diffonda velocemente, facendo contrarre tutte le parti del ventricolo in maniera pressoch\u00e9 simultanea.\nQuesto sistema \u00e8 formato da diverse parti.\nPropagazione dell'impulso elettrico.\nLa particolarit\u00e0 del miocardio specifico consiste nella possibilit\u00e0 di generare autonomamente gli impulsi elettrici: in pratica l'elettrogenesi principale si trova nel NSA, ma non \u00e8 l'unica presente nel miocardio. Lo si \u00e8 scoperto escludendo dalla conduzione il NSA: il cuore continua a battere, anche se a ritmi inferiori (40/60 impulsi al minuto, contro i normali 60/100) e il ritmo che si impone \u00e8 detto \u00absostitutivo\u00bb, perch\u00e9 ha origine al di fuori del NSA.\nQuesto meccanismo pu\u00f2 essere spiegato come una sorta di autoprotezione da parte del cuore: esistono infatti patologie a causa delle quali viene rallentata o bloccata la conduzione del NSA e in questo caso il cuore pu\u00f2 continuare a battere, poich\u00e9 il NAV comincia a dettare il passo del ritmo con frequenze pi\u00f9 basse, ma compatibili con la vita.\nL'impulso generato nel NSA passa alle fibre atriali investendole in maniera simultanea; a questo punto, attraverso le fibre internodali, il segnale viene trasmesso al nodo atrioventricolare con un tempo di circa 0,02 secondi. In questo punto quando il segnale si trasferisce dagli atri ai ventricoli, si evidenzia un ritardo di trasmissione: questo ritardo \u00e8 necessario affinch\u00e9 l'impulso cardiaco non possa propagarsi dagli atri ai ventricoli in maniera troppo veloce, infatti se ci\u00f2 accadesse, sarebbe impossibile per i ventricoli un riempimento sufficiente e ci\u00f2 condurrebbe a un ridotto rendimento della pompa cardiaca.\nIl NAV introduce un ritardo di circa 0,09 secondi prima che l'impulso invada il fascio di His. Subito dopo il passaggio attraverso il NAV abbiamo un ulteriore ritardo di 0,04 secondi dovuto a una parte del fascio fibroso che separa atri e ventricoli: il ritardo complessivo dalla generazione dell'impulso all'arrivo dello stesso ai ventricoli \u00e8 quindi di circa 0,16 secondi.\nImmediatamente a valle troviamo le fibre del Purkinje, che dal NAV si portano ai ventricoli passando attraverso il setto ventricolare. Queste fibre sono a conduzione molto veloce, il che permette di avere una trasmissione dell'impulso ai ventricoli praticamente immediata e simultanea (circa 0,03 secondi). L'alta velocit\u00e0 diminuisce una volta che si \u00e8 arrivati nelle parti terminali delle fibre del Purkinje, per cui le ultime cellule miocardiche saranno raggiunte con un ritardo di circa 0,03 secondi; conseguentemente il tempo calcolato per far contrarre i ventricoli \u00e8 di circa 0,06 secondi.\nIl sistema di eccitazione del miocardio.\nPer quanto riguarda il sistema di eccitazione e di conduzione del potenziale d'azione troviamo due tipi di sviluppo del potenziale elettrico: uno riguarda le fibre atriali e ventricolari, un altro riguarda le cellule del nodo seno-atriale (o cellule del pacemaker, in italiano segnapassi). Le fibre atriali e ventricolari devono comportarsi in maniera simile alle fibre muscolari, ma dovranno anche assicurare un alto rendimento della pompa cardiaca. Il nodo seno-atriale si comporta in maniera diversa da qualsiasi altra fibra, poich\u00e9 deve assicurare principalmente la generazione del potenziale d'azione.\nFisiologia.\nLa circolazione sanguigna nell'essere umano e nei mammiferi \u00e8 definita doppia e completa, vale a dire che le due met\u00e0 del cuore funzionano autonomamente, ovvero come se vi fosse un doppio cuore e che il sangue venoso e quello arterioso non si mescolano mai. Il cuore funziona come una pompa aspirante e premente: richiama nelle sue cavit\u00e0 il sangue venoso, lo manda ai polmoni attraverso l'arteria polmonare: questo sistema \u00e8 noto anche come piccola circolazione. Da l\u00ec le vene polmonari lo riportano nuovamente al cuore, che, attraverso l'aorta, arriva in tutte le reti capillari: tale sistema \u00e8 anche noto come grande circolazione.\nL'afflusso verso il cuore avviene attraverso il sistema venoso, quello dal cuore alla periferia attraverso il sistema arterioso. Gli atri ricevono le vene, nelle quali il sangue ha un percorso centripeto, ovvero dalla periferia del corpo verso il cuore. Dai ventricoli nascono le arterie, nelle quali il sangue ha un percorso centrifugo.\nNormalmente le arterie trasportano sangue ossigenato (sangue arterioso) da distribuire ai tessuti, mentre le vene trasportano sangue non ossigenato (sangue venoso) proveniente dai tessuti che hanno fatto consumo di ossigeno. Come si pu\u00f2 notare, fanno eccezione l'arteria polmonare, che conduce sangue venoso, quindi non ossigenato, al polmone e le vene polmonari, che trasportano verso il cuore sangue arterioso, quindi ossigenato, proveniente dai polmoni.\nLa circolazione coronarica \u00e8 da considerarsi speciale: dalle arterie epicardiche origina un'estesa rete di arterie intramurarie, arteriole e capillari. Considerata l'elevata richiesta di ossigeno del miocardio, la rete capillare ammonta a circa il 15% della massa cardiaca totale e ci\u00f2 facilita lo scambio di sostanze nutrienti ai miociti e da questi l'emissione dei prodotti di scarto, che vengono raccolti in una rete di venule intramurali e da queste trasportati in ampie vene epicardiche di capacitanza. La maggior parte del sangue venoso del ventricolo sinistro defluisce nel seno coronarico e da qui nell'atrio destro. Il resto del drenaggio avviene attraverso le vene del Tebesio e della vena cardiaca anteriore, che drenano nelle camere cardiache destre.\nUna frequenza cardiaca compresa tra 60 e 100 battiti per minuto (bpm) \u00e8 considerata fisiologica; una frequenza inferiore ai 60 bpm viene chiamata bradicardia; una frequenza superiore ai 100 bpm \u00e8 definita tachicardia. Non sempre le bradi- o tachicardie sono patologiche (ad esempio tachicardia fisiologica nell'attivit\u00e0 fisica). Nel neonato la frequenza arriva a 120 bpm, nel feto \u00e8 ancora superiore e decresce dalla nascita fino alla pubert\u00e0 con l'accrescersi dell'organismo.\nL'onda P corrisponde alla contrazione degli atri, il complesso QRS alla contrazione dei ventricoli.\nDurante il sonno il cuore pompa 5 litri di sangue in un minuto, mentre durante un'attivit\u00e0 fisica moderata la quantit\u00e0 \u00e8 doppia. Per un'attivit\u00e0 pesante o una vigorosa attivit\u00e0 atletica si arriva a 20 litri al minuto. A riposo la pressione normale non deve superare il valore di 130/80 mmHg, anche se valori pi\u00f9 bassi sono ugualmente considerati nella norma, sempre che siano ben tollerati dall'individuo. Solo in caso di patologie cardiovascolari, i valori di pressione vengono tenuti al disotto dei 130/80 mmHg.\nLa frazione di eiezione ovvero la quantit\u00e0 di sangue pompata a ogni battito \u00e8 pari a circa il 50-70% del volume telediastolico (quantit\u00e0 di sangue presente nel cuore al termine della diastole). La quantit\u00e0 residua rappresenta una riserva funzionale che il cuore pu\u00f2 pompare se le richieste periferiche aumentano.\nIl ciclo cardiaco che porta il cuore dallo stato di contrazione allo stato di riposo e quindi nuovamente a quello di contrazione \u00e8 detto \u00abrivoluzione cardiaca\u00bb. Il ciclo cardiaco comprende le due fasi essenziali nelle quali si svolge l'attivit\u00e0 del cuore: diastole e sistole.\nDurante la diastole tutto il cuore \u00e8 rilassato, permettendo al sangue di fluire nelle quattro cavit\u00e0. Il sangue confluisce dalle vene cave nell'atrio destro e dalle vene polmonari nell'atrio sinistro. Le valvole cardiache sono contemporaneamente aperte e consentono il passaggio del sangue dagli atri ai ventricoli. La diastole dura circa 0,4 secondi, abbastanza da permettere ai ventricoli di riempirsi quasi completamente.\nLa sistole comincia con una contrazione degli atri, della durata di circa 0,1 secondi, che determina il riempimento completo dei ventricoli. Quindi si contraggono i ventricoli per circa 0,3 secondi. La loro contrazione chiude le valvole atrioventricolari e apre le valvole semilunari; il sangue povero di ossigeno viene spinto verso i polmoni, mentre quello ricco di ossigeno si dirige verso tutto il corpo attraverso l'aorta.\nQueste fasi cardiache sono ascoltabili e traducibili attraverso due suoni distinti, detti toni cardiaci. Quando i ventricoli si contraggono abbiamo il primo tono, che \u00e8 generato dalla vibrazione delle valvole atrio-ventricolari che si chiudono. Al primo tono segue una pausa durante la quale i ventricoli spingono il sangue nelle arterie. Successivo \u00e8 il secondo tono, determinato dalla vibrazione delle valvole semilunari che si chiudono. Al secondo tono segue una pausa pi\u00f9 lunga, con il riempimento dei ventricoli.\nPatologia.\nCome per qualsiasi altro organo anche il cuore pu\u00f2 essere interessato da patologie che fondamentalmente si distinguono in acquisite e congenite.\nAlterazioni acquisite.\nIl quadro \u00e8 piuttosto complesso e ampio, di seguito si riporteranno le pi\u00f9 comuni:\nAlterazioni congenite.\nRaramente vi sono casi nei quali il cuore manca del tutto (agenesia) o \u00e8 presente in forma rudimentale, poich\u00e9 sono incompatibili con la vita e generalmente si arriva a una morte intrauterina.\nIn altri casi, pi\u00f9 frequenti, non vi \u00e8 stato lo sviluppo corretto di una parte del cuore con la conseguenza di presenza di comunicazioni (shunt) inter-atriali o inter-ventricolari: difetto interatriale (o forame ovale pervio) e difetto interventricolare. Le cause possono essere molteplici, in particolare genetiche o insulti tossici e infettivi durante la vita fetale.\nRicordiamo inoltre:\nStrumenti diagnostici.\nL'esame diagnostico pi\u00f9 immediato per il cuore \u00e8 l'auscultazione del torace che permette al medico di sentire i toni cardiaci e la presenza di eventuali soffi. L'esame strumentale pi\u00f9 comune \u00e8 l'elettrocardiogramma che, mediante l'applicazione di elettrodi sul torace del paziente, permette di visualizzare l'attivit\u00e0 elettrica del cuore su diverse derivazioni. Talora si ricorre al test da sforzo per misurare la capacit\u00e0 del cuore di rispondere a segnali di stress insieme all'ecocardiografia da sforzo e all'elettrocardiogramma secondo Holter che consiste nel monitoraggio continuo del tracciato elettrocardiografico, grazie all'utilizzo di uno strumento portatile.\nUn altro esame di facile attuazione \u00e8 la misurazione della pressione arteriosa. I valori misurati, negli adulti, dovrebbero assestarsi sui 130-135 mmHg per la pressione sistolica e sugli 80-85 mmHg per la pressione diastolica. possiamo registrare la pressione per un periodo di 24-48 ore con un sistema simile al monitoraggio elettrocardiografico.\nPer quanto riguarda le tecniche di imaging biomedico, una radiografia al torace, fornisce molte informazioni sulla morfologia cardiaca e dei grandi vasi. Approssimativamente fra il 1998 e il 2006 si sono per\u00f2 sviluppati esami radiologici sempre pi\u00f9 avanzati come la tomografia computerizzata cardiaca che fornisce dettagli anatomici a grande risoluzione, al costo di una esposizione non indifferente alle radiazioni ionizzanti e all'utilizzo di mezzo di contrasto.\nOrmai \u00e8 comune l'utilizzo dell'imaging a risonanza magnetica per lo studio del cuore anche in tempo reale. In ambito di medicina nucleare, la scintigrafia miocardica viene utilizzata per cercare possibili anomalie nella perfusione del miocardio sotto stress, previa somministrazione di un radiofarmaco.\nUna tecnica di diagnostica per immagini frequentemente utilizzata in cardiologia, sia per la sua non invasivit\u00e0 che per il suo potenziale diagnostico \u00e8 l'ecografia cardiaca. Grazie all'utilizzo di ultrasuoni \u00e8 possibile rilevare la presenza di alterazioni anatomiche e funzionali delle valvole cardiache e lo spessore e lo stato del muscolo cardiaco, si possono individuare infiammazioni del pericardio e l'eventuale presenza di liquido in eccesso (rischio di tamponamento cardiaco). L'ecografia permette di calcolare la frazione di eiezione e sempre con l'utilizzo di ultrasuoni \u00e8 possibile ottenere immagini dinamiche tramite tecniche di ecocolor Doppler.\nLa disciplina della cardiologia interventistica permette di eseguire indagini cardiache invasive; tra di esse troviamo la coronarografia (studio delle coronarie), l'angiografia dei grossi vasi, la misurazione delle pressioni cavitarie (tramite catetere di Swan-Ganz) e gli studi di elettrofisiologia. Questi esami si eseguono introducendo per via percutanea, in anestesia locale, dei cateteri nelle cavit\u00e0 cardiache.\nTerapie.\nL'approccio terapeutico pi\u00f9 immediato per il cuore, come per il resto dei nostri apparati e organi, \u00e8 di tipo farmacologico.\nLe categorie di farmaci pi\u00f9 utilizzati in cardiologia sono i beta bloccanti, gli antiaritmici, gli anticoagulanti, gli antipertensivi, le statine, i diuretici e altre categorie di farmaci come i calcio antagonisti.\nNon sempre le patologie possono beneficiare della sola terapia medica e per tale motivo la terapia chirurgica si affianca e spesso \u00e8 l'unica soluzione ai problemi cardiologici.\nLa nascita della chirurgia cardiaca risale al 1945, con l'intervento di Alfred Blalock sul cuore di un bambino affetto da tetralogia di Fallot. Nel 1967 si giunse al primo trapianto di cuore, effettuato a Citt\u00e0 del Capo da Christiaan Barnard e via via le tecniche si affinarono tanto da considerare, tra gli interventi pi\u00f9 comuni il bypass coronarico e quelli di sostituzione valvolare.\nLa cardiologia interventistica ha permesso inoltre di realizzare complesse procedure a bassa invasivit\u00e0 per il paziente; esse si realizzano introducendo dei cateteri nel cuore o nelle coronarie, come succede per l'angioplastica coronarica e la TAVI (\"Transcatheter Aortic Valve Implantation\"), che \u00e8 la sostituzione valvolare aortica per via percutanea.\nAnatomia comparata.\nNei vertebrati l'apparato circolatorio presenta una complessit\u00e0 crescente dai pesci ai mammiferi, le modificazioni che ha subito nel corso dell'evoluzione sono in relazione allo sviluppo di un apparato respiratorio sempre pi\u00f9 efficiente.\nNei pesci il cuore \u00e8 costituito da un solo atrio, che raccoglie il sangue povero di ossigeno proveniente da tutto il corpo, e un solo ventricolo, che raccoglie il sangue proveniente dall'atrio: esistono per\u00f2 un seno venoso nel punto di arrivo delle vene e un bulbo arterioso all'inizio delle arterie, quindi le camere sono in realt\u00e0 quattro.\nLa circolazione in questi animali \u00e8 definita semplice perch\u00e9 il sangue compie un intero ciclo passando una sola volta per il cuore, da dove raggiunge le branchie per essere ossigenato cos\u00ec da arrivare ai tessuti trasportato dalle arterie. Dopo aver ceduto alle cellule l'ossigeno e aver prelevato il diossido di carbonio e i prodotti di rifiuto, il sangue torna verso l'atrio per mezzo delle vene. A questo punto torna nel ventricolo e da qui alle branchie: a questo punto il ciclo ricomincia.\nNei vertebrati terrestri, mammiferi e uccelli, vi \u00e8 una circolazione doppia (polmonare e sistemica), nella quale il sangue, nel corso di un ciclo completo, passa due volte per il cuore. Negli anfibi e nella maggior parte dei rettili il cuore ha due atri, ma un solo ventricolo cos\u00ec che i due tipi di sangue finiscono nell'unico ventricolo, qui si rimescolano parzialmente e riducono la quantit\u00e0 di ossigeno destinata ai tessuti; insieme all'aorta, alle arterie e vene polmonari esiste un\"arteria pulmo-cutanea\" che porta il sangue alla pelle, dove il sangue circolante si ossigena.\nSolo nei coccodrilli i ventricoli sono separati, mentre l'aorta e l'arteria polmonare sono collegate dal forame di Panizza.\nPer ricapitolare i diversi tipi di circolazione, potremmo cos\u00ec riassumere:"}
{"id": "2002010", "revid": "158286", "url": "https://it.wikipedia.org/wiki?curid=2002010", "title": "Jean Daniel Bensaid", "text": ""}
{"id": "2002015", "revid": "339392", "url": "https://it.wikipedia.org/wiki?curid=2002015", "title": "Fulgor Fidenza", "text": ""}
{"id": "2002023", "revid": "2178", "url": "https://it.wikipedia.org/wiki?curid=2002023", "title": "Valen\u00e7a do Minho", "text": ""}
{"id": "2002026", "revid": "118928102", "url": "https://it.wikipedia.org/wiki?curid=2002026", "title": "Formato contenitore", "text": "Un formato contenitore, in informatica, \u00e8 un formato di file che pu\u00f2 contenere diversi tipi di dati, compressi tramite codec audio/video. Il file contenitore \u00e8 usato per identificare e disporre i differenti tipi di dati in maniera non contigua. I formati contenitori pi\u00f9 semplici possono contenere una o pi\u00f9 tracce audio (ad esempio, codificate con codec audio diversi), mentre quelli pi\u00f9 avanzati possono contenere anche una o pi\u00f9 tracce video (ad esempio, codificate con codec video diversi), uno o pi\u00f9 sottotitoli e metadati.\nTipologie.\nAudio.\nAlcuni contenitori sono esclusivamente di matrice audio, ad esempio:\nImmagini.\nAltri contenitori riguardano unicamente immagini digitali:\nAudio e video.\nAltri contenitori supportano sia dati audio che video:\nProblemi ed incompatibilit\u00e0.\nLe differenze tra i molti formati contenitori derivano da cinque grandi problematiche:"}
{"id": "2002027", "revid": "1543377", "url": "https://it.wikipedia.org/wiki?curid=2002027", "title": "Campionati del mondo di ciclismo su strada 2008 - Gara in linea femminile Elite", "text": "La Gara in linea femminile Elite dei Campionati del mondo di ciclismo su strada 2008 fu corsa il 27 settembre a Varese, Italia, per un percorso totale di 138,8\u00a0km. Fu vinta dalla britannica Nicole Cooke, che termin\u00f2 la gara in 3h42'11\".\nPercorso.\nQuesta gara consisteva in 8 giri del circuito cittadino di 17,35 km, per una distanza totale di 138,80\u00a0km. Partenza ed arrivo al Cycling Stadium di viale Ippodromo. Il percorso prevedeva un dislivello totale di 1816 m, grazie alle due salite che si alternanovano lungo il circuito: l'ascesa di via Montello, 1150\u00a0m con pendenza media del 6,5% ed una discesa tecnica, a poche centinaia di metri dalla partenza di ogni giro, e la salita dei Ronchi, 3130\u00a0m con una pendenza media del 4,5%, che termina a soli 3\u00a0km dal traguardo.\nResoconto degli eventi.\nPartenza alle 13:00 dal Cycling Stadium e dopo poche centinaia di metri, una caduta all'inizio della salita di via Montello frazion\u00f2 il gruppo e diede inizio ad una lunga fuga di 12 atlete, animata dalla statunitense Armstrong e dalle lituane \u017dili\u016bt\u0117 e Jolanda Polikevi\u010di\u016bt\u0117. Nel gruppetto che guid\u00f2 la corsa c'erano anche l'italiana Monia Baccaille, con il ruolo di stopper per le azzurre nel gruppo, e Nicole Cooke. Dopo 180\u00a0km di fuga, sull'ultima ascesa del Montello vennero raggiunte dal gruppo e la corsa si infiamm\u00f2: fu uno scatto di Marianne Vos a scremare il gruppo delle pretendenti all'oro e l'azione dell'olandese porto alla formazione un sestetto con le tedesche Arndt e Worrack, le svedesi Johansson e Ljungskog e la gallese Nicole Cooke. Dietro a queste si lanci\u00f2 in un disperato inseguimento l'italiana Noemi Cantele, varesina di Arcisate, che provoc\u00f2 il boato del pubblico di casa, ma non riusc\u00ec a raggiungere le cinque ragazze in fuga (la Ljungskog for\u00f2 e perse la testa della corsa). Sui Ronchi la Vos guadagn\u00f2 10\", ma venne ripresa a 3,5\u00a0km dall'arrivo; seguirono gli attacchi della Worrack e della Johansson, entrambe riprese e tagliate fuori dalla lotta per il podio. Fu di nuovo Marianne Vos a lanciare la volata finale, attaccando ancor prima di entrare nel Cycling Stadium ma, esausta, venne raggiunta e superata a 30 metri dal traguardo da Nicole Cooke, che biss\u00f2 cos\u00ec l'oro vinto a Pechino e conquist\u00f2 la maglia iridata. Terza e medaglia di bronzo la tedesca Judith Arndt, bronzo anche nella gara a cronometro."}
{"id": "2002029", "revid": "110157", "url": "https://it.wikipedia.org/wiki?curid=2002029", "title": "Lega Popolare Bengalese", "text": "La Lega Popolare Bengalese (in bengali: \u09ac\u09be\u0982\u09b2\u09be\u09a6\u09c7\u09b6 \u0986\u0993\u09af\u09bc\u09be\u09ae\u09c0 \u09b2\u09c0\u0997, , AL), spesso chiamata semplicemente Lega Awami, \u00e8 un partito politico del Bangladesh.\nIl partito afferma di ispirarsi ai valori di \"nazionalismo bengalese, democrazia, secolarismo e socialismo\".\nStoria.\nLa Lega Popolare di Tutto il Pakistan.\nNel 1949 nacque la \"Lega Musulmana Popolare di Tutto il Pakistan\", quale scissione dalla \"Lega Musulmana di Tutto il Pakistan\". Nel 1955 il partito cambi\u00f2 il proprio nome in \"Lega Popolare di Tutto il Pakistan\". Il primo segretario generale fu Shamsul Hoq del ramo bengalese del partito. Dal 1955 al 1966, il ramo bengalese della Lega si fece portavoce delle istanze della maggioranza dei cittadini di lingua bengali. Nel 1966 divenne segretario del partito Sheikh Mujibur Rahman, che diede vita al movimento \"Sei punti\", sostenitore di una decisa autonomia della provincia del Pakistan orientale, a maggioranza bengalese.\nAlle elezioni del 1970 la Lega ottenne ben 167 su 313 seggi dell'Assemblea Pakistana (tutti eletti nel Pakistan orientale). Ci\u00f2 permise alla Lega di governare senza bisogno di alleati. Il risultato elettorale determin\u00f2 lo scoppio della guerra di liberazione bengalese, che vide da una parte il Pakistan occidentale e dall'altra il Pakistan orientale e l'India. La Lega ebbe un ruolo di primo piano nella vittoria sul Pakistan occidentale.\nIl BAKSAL.\nOttenuta l'indipendenza del Bangladesh, la Lega vinse le elezioni del 1972 e cambi\u00f2 il proprio nome in Lega Popolare. Il nuovo governo decise di violare l'embargo statunitense verso l'Egitto. Ci\u00f2 provoc\u00f2 la reazione statunitense, che estese l'embargo anche al Bangladesh. Ci\u00f2 accentu\u00f2 la crisi alimentare del paese e port\u00f2 a scioperi e manifestazioni. Sheikh Mujibur Rahman, allora, si proclam\u00f2 presidente, sciolse tutti i partiti politici e rinomin\u00f2 il partito in \"Lega Popolare dei Lavoratori e Contadini del Bangladesh\" (\"Bangladesh Krishok Sramik Awami League\", BAKSAL).\nNell'agosto del 1975 Mujibur Rahman venne assassinato dal alcuni esponenti dell'esercito e venne instaurato un regime militare. Alle elezioni parlamentari del 1979, la Lega, ormai divisa in diverse fazioni, non ottenne alcun risultato di rilievo.\nLa Lega popolare bengalese.\nNel 1981, la fazione pi\u00f9 grande del partito, la Lega Popolare Bengalese, elesse come proprio presidente Sheikh Hasina, figlia maggiore di Sheikh Mujibur Rahman, che si era esiliata prima in Regno Unito e poi in India. La nuova presidente riorganizz\u00f2 le varie fazioni del partito, ma decise di non prendere parte alle elezioni presidenziali del 1982 dovute all'assassinio del Presidente del Bangladesh Ziaur Rahman, fondatore del Partito Nazionalista del Bangladesh (BJD). Le elezioni vennero vinte dal Abdus Sattar del BJD, ma poco pochi mesi il generale Hossain Mohammad Ershad esautor\u00f2 Sattar, si proclam\u00f2 \"Capo dell'amministrazione per la legge marziale\" e fece nominare Presidente il giurista Ahsanuddin Chowdhury. Nel 1983, Ershad si fa nominare Presidente. Per tutto il mandato di Ershad (1983-1990) la Lega boicotter\u00e0 le elezioni politiche, vinte sempre dal partito di Ershad, il Partito Nazionale.\nAlle elezioni del 1991, la Lega risult\u00f2 il primo partito con il 33% dei consensi. Nel 1994 vinse le elezioni per i consigli comunali di Dacca, la capitale, e di Chittagong, la capitale economica del Paese. Nel 1995 la Lega abbandon\u00f2 il parlamento invocando una riforma elettorale. Boicott\u00f2 le elezioni politiche del febbraio 1996 e vinse quelle del giugno dello stesso anno con il 36% dei voti. La Lega diede vita ad un governo di unit\u00e0 nazionale e fece eleggere Presidente del Bangladesh il giudice indipendente Shahabuddin Ahmed. Alle politiche del 2001 la Lega increment\u00f2 i propri voti ottenendo il 40% dei suffragi. Ci\u00f2 nonostante, la Lega ottenne appena 62 seggi su 300, il 20,6%. Gli avversari del Partito Nazionale Bengalese ed i loro alleati, invece, con il 46% complessivo di voti, ottennero i 2/3 dei seggi. Dal 2001 al 2005 la Lega sub\u00ec gli omicidi di vari suoi esponenti, tra cui Shah A.M.S. Kibria ex ministro delle finanze e responsabile per le campagne elettorali. Ci\u00f2 nonostante nel 2005 la Lega riusc\u00ec a far eleggere un proprio candidato sindaco di Chittagong.\nAl termine del mandato della presidente del consiglio Khaleda Zia del BJD, ottobre 2006, la Costituzione prevedeva la creazione di un Governo di transizione che garantisse il passaggio verso la nuova legislatura e organizzasse elezioni libere. La decisione di attribuire la guida di questo esecutivo al Presidente della Repubblica, Iajuddin Ahmed, eletto con l'appoggio del BJD, provoc\u00f2 le proteste della Lega Popolare Bengalese e dei suoi alleati, che diedero vita ad una serie di manifestazioni di piazza. L'11 gennaio 2007, per il prolungarsi della crisi politica venne proclamato lo Stato d'emergenza e le elezioni, previste per il 22 gennaio successivo, vennero rinviate. Venne costituito un governo di transizione presieduto da Fakhruddin Ahmed e sostenuto dalle Forze armate, che ha amministr\u00f2 il Paese fino al dicembre 2008.\nAlle elezioni del dicembre 2008, la Lega ottenne ben 230 seggi su 300."}
{"id": "2002037", "revid": "767487", "url": "https://it.wikipedia.org/wiki?curid=2002037", "title": "Giuseppe Argentesi", "text": "Carriera.\nGiocatore.\n\u00c8 stato un difensore (per la precisione rivestiva il ruolo di libero) che, dopo essere cresciuto nel , con la cui Primavera ha vinto il Torneo di Viareggio nelle stagioni 1983-1984 e 1984-1985, oltre ad uno scudetto ed a una Coppa Italia di categoria, ha poi militato in serie B ed in serie A nel Brescia, nel e nel tra la fine degli anni Ottanta e l'inizio degli anni Novanta. Fece l'esordio in Serie A il 19 ottobre 1986 nella partita Brescia-Udinese (1-0) in cui segn\u00f2 anche la sua prima rete in massima serie.\nDal 1991 \u00e8 stato un lungo peregrinare per i campi della Serie C, tra cui quelli del , dell'Alessandria, del Ponsacco, della e del Viareggio.\nNel 2001 abbandona il calcio professionistico, giocando in Serie D ancora per quattro stagioni con le maglie di Castelfiorentino e di Fortis Juventus, prima di concludere nel 2006 in Eccellenza con il Sangimignano.\nAllenatore.\nSubito dopo il ritiro ha intrapreso la carriera da allenatore alla guida della Sestese: la sua avventura dura per\u00f2 pochi mesi dopo i quali viene esonerato. La stagione seguente \u00e8 assunto dal Lanciotto Campi Bisenzio dove rimane per una stagione e mezza, fino al gennaio 2009 quando consensualmente il club e l'allenatore decidono di porre termine al rapporto.\nNel 2010 \u00e8 vice di Giuseppe Incocciati sulla panchina dell'Atletico Roma in Prima Divisione (ex-Serie C1). Nell'autunno 2012 si riavvicina alla sua terra natale e subentra sulla panchina del Brandizzo nel girone B della Promozione Piemonte e Valle d'Aosta. Dopo due stagioni, nelle quali ottiene tranquille salvezze sfiorando poi la zona play off, sale di categoria ingaggiato dal Volpiano in Eccellenza per la stagione 2014-2015. La squadra, neo promossa, si salva con svariate giornate d'anticipo sulla fine del campionato. Il 1\u00ba settembre 2015 torna a collaborare con Incocciati, subentrato sulla panchina del Martina Franca nel girone C di Lega Pro, nel ruolo di vice allenatore della formazione pugliese. Dal settembre 2016 allena la categoria \"Esordienti B\" professionisti del Tuttocuoio."}
{"id": "2002038", "revid": "123901690", "url": "https://it.wikipedia.org/wiki?curid=2002038", "title": "Massimo Olcese", "text": "Biografia.\nNato a Genova nel 1957, si diploma alla scuola del Teatro Stabile. Noto al grande pubblico soprattutto per il duo comico Chiquito y Paquito, formato con Adolfo Margiotta, con cui propone una serie di parodie le telenovelas, trasmessa all'interno del programma \"Avanzi\" nel 1993, \u00e8 attore di teatro e cinema."}
{"id": "2002039", "revid": "339392", "url": "https://it.wikipedia.org/wiki?curid=2002039", "title": "Sebastiano Castellione", "text": ""}
{"id": "2002043", "revid": "1318658", "url": "https://it.wikipedia.org/wiki?curid=2002043", "title": "Kyoto Sanga Football Club", "text": "Il \u00e8 una societ\u00e0 calcistica giapponese con sede a Kyoto. Milita nella J1 League, la massima divisione del campionato giapponese.\nFondato nel 1922, questo club era precedentemente noto come Kyoto Purple Sanga: \"purple\" significa \"viola\" in inglese ed \u00e8 il colore della citt\u00e0 di Kyoto, che nell'epoca antica \u00e8 stata capitale dell'impero giapponese. Dal 2007 fu deciso di chiamare la squadra semplicemente \"Kyoto Sanga\".\nLa parola \"Sanga\" \u00e8 un termine sanscrito che significa \"gruppo\" o \"club\", spesso usato per far riferimento alle congregazioni buddiste; \u00e8 quindi evidente il riferimento ai numerosi templi buddisti di Kyoto.\nStoria.\nIl club nacque con il nome di \"Kyoto Shiko Club\" nel 1922. Si trattava di uno dei rari esempi di vere e proprie societ\u00e0 calcistiche in tutto il Giappone, in quanto non era la squadra di una qualche importante compagnia. Nel 1993, dopo la fondazione della J. League, il Kyoto Shiko Club -aiutato dai finanziamenti di sponsor quali Kyocera e Nintendo- divenne un club professionistico e si iscrisse alla Japan Football League con il nome di \"Kyoto Purple Sanga\".\nNel 1996 il team di Kyoto ottenne la promozione in J League, la massima serie nipponica,avvalendosi tra l altro del talento dell\u2019esperto Ruy Ramos. ma da quel momento cominci\u00f2 il suo saliscendi, essendo retrocesso in J League 2 nel 2000, nel 2003 e nel 2006 (nessun altro club del Sol Levante \u00e8 retrocesso cos\u00ec spesso nella storia della J League). Nel dicembre 2007, il Kyoto ha ottenuto sinora l'ultima promozione in J League.\nOrganico.\nRosa 2022.\n\"Rosa e numerazione aggiornate all'8 gennaio 2022\".\nStaff tecnico.\n\"Staff tecnico aggiornato all'8 gennaio 2022.\"\nCollegamenti esterni.\nSito ufficiale"}
{"id": "2002044", "revid": "114401242", "url": "https://it.wikipedia.org/wiki?curid=2002044", "title": "Viva Verdi", "text": "La scritta Viva Verdi oppure W Verdi che comparve sui muri di Milano e Venezia in epoca risorgimentale aveva un duplice significato: se da un lato inneggiava il famoso compositore Giuseppe Verdi e quindi appariva politicamente innocua, dall'altro \"W V.E.R.D.I.\" poteva essere letto come un acrostico che stava a significare \"W Vittorio Emanuele Re D'Italia\", e quindi acquistare un preciso significato politico anti-austriaco.\nNell'opera \"Un ballo in maschera\" che si rappresent\u00f2 al Teatro Apollo di Roma il 17 febbraio del 1859, gli spettatori presenti lessero nelle lettere che componevano il cognome del celebre musicista le iniziali delle parole \"Vittorio Emanuele Re D'Italia\", riempiendo cos\u00ec di significati patriottici nei confronti dell'Italia il nome del compositore."}
{"id": "2002050", "revid": "599013", "url": "https://it.wikipedia.org/wiki?curid=2002050", "title": "Ahmed S\u00e9kou Tour\u00e8", "text": ""}
{"id": "2002053", "revid": "73843", "url": "https://it.wikipedia.org/wiki?curid=2002053", "title": "Alliance Graphique Internationale", "text": "Fin dalle origini, la grafica gioca un ruolo essenziale nella comunicazione di prodotti e servizi, temi sociali, politici e culturali. Ma risale agli anni cinquanta un vero e proprio riconoscimento del graphic design come espressione artistica autonoma. \nL'Alliance Graphique Internationale, o AGI, \u00e8 un'associazione \u00e9litaria internazionale che riunisce i migliori grafici, designer e illustratori mondiali. Attualmente sono rappresentati 32 paesi. L'AGI nasce proprio in quegli anni a Parigi (1951), per riuscire a rappresentare i migliori grafici in tutto il mondo.\nOgni anno l'AGI organizza, in un paese e continente sempre diverso, una manifestazione-congresso internazionale in cui vengono esposti e dibattuti le tematiche riguardanti il Design Graphic.\nStoria.\nFondata a Zurigo nel 1951 dagli svizzeri Donald Brun, Fritz Buhler e i francesi Jean Colin, Jacques N. Garamond, Jean Picart Le Doux. Questi cinque grafici decisero di formalizzare in un'associazione quella che era la loro amicizia e collaborazione lavorativa.&lt;br&gt; \nIntento dell'\"Alleanza\" era quello di promuovere il graphic design e accogliere tutti maggiori esponenti di questa professione.\nI pi\u00f9 grandi designer del mondo ne hanno fatto parte tra cui: Raymond Savignac, Cassandre, Franciszek Starowieyski, Saul Bass, Paul Rand, Alan Fletcher, Massimo Vignelli, Ben Bos, Dick Bruna.\nAttualmente conta 509 membri provenienti da 40 paesi diversi.\nItalia.\nFanno parte di questa esclusiva organizzazione Pierluigi Cerri, Italo Lupi, Heinz Waibl, Leonardo Sonnoli, Paolo Tassinari, Mauro Bubbico, Piero Di Biase, Alberto Moreu, Silvana Amato, Martin Kerschbaumer, Thomas Kronbichler, Francesco Franchi, La Tigre: Luisa Milani e Walter Molteni. In passato han fatto parte anche i pi\u00f9 grandi designer italiani: Bruno Munari, Franco Bassi, Egidio Bonfante, Erberto Carboni, Giulio Cittato, Giulio Confalonieri, Silvio Coppola, Franco Grignani, Emanuele Luzzati, Riccardo Manzi, Bob Noorda, Giovanni Pintori, Roberto Sambonet, Albe Steiner, Pierpaolo Vetta, Franco Balan, Mimmo Castellano, Walter Ballmer. L'attuale presidente del gruppo italiano AGI \u00e8 Paolo Tassinari."}
{"id": "2002055", "revid": "322321", "url": "https://it.wikipedia.org/wiki?curid=2002055", "title": "Concistori di papa Benedetto XVI", "text": "I concistori ordinari pubblici indetti da papa Benedetto XVI per la creazione di nuovi cardinali sono stati 5, nel corso dei quali egli ha creato 90 cardinali, provenienti da 37 nazioni, 2 delle quali non avevano mai avuto prima un cardinale.\n24 marzo 2006.\nIl 24 marzo 2006, durante il suo primo concistoro, papa Benedetto XVI cre\u00f2 quindici nuovi cardinali (dodici elettori e tre ultraottantenni). Con la creazione dei nuovi dodici cardinali elettori il numero dei cardinali elettori \u00e8 arrivato a centoventi, limite massimo fissato da papa Paolo VI nel 1973:\nOltre ai dodici cardinali elettori ha creato altri tre cardinali ultraottantenni \"in considerazione del servizio da essi reso alla Chiesa con esemplare fedelt\u00e0 ed amorevole dedizione\":\n24 novembre 2007.\nIl 24 novembre 2007 nel suo secondo concistoro ristabil\u00ec il \"plenum\" di centoventi cardinali elettori con la creazione dei seguenti cardinali:\nOltre a questi diciotto, il Pontefice ha innalzato alla dignit\u00e0 cardinalizia \"tre venerati presuli e due benemeriti ecclesiastici, particolarmente meritevoli per il loro impegno al servizio della Chiesa\" che non entrano a far parte dei cardinali elettori, in quanto ultraottantenni:\nInoltre Benedetto XVI ha reso noto che avrebbe voluto concedere assieme a questi ultimi, la porpora cardinalizia anche a Ignacy Ludwik Je\u017c, vescovo emerito di Koszalin-Ko\u0142obrzeg, (Polonia), deceduto per\u00f2 il 16 ottobre 2007, giorno precedente all'annuncio.\n20 novembre 2010.\nIl 20 novembre 2010 papa Benedetto XVI ha convocato il suo terzo concistoro per la creazione di ventiquattro nuovi cardinali, di cui venti elettori:\nOltre a questi venti, il Pontefice ha innalzato alla dignit\u00e0 cardinalizia \"due presuli e due ecclesiastici, che si sono distinti per la loro generosit\u00e0 e dedizione nel servizio alla Chiesa\", e che non entrano a far parte dei cardinali elettori perch\u00e9 gi\u00e0 ultraottantenni:\nIn questo concistoro viene creato il terzo cardinale pi\u00f9 anziano di sempre al momento della nomina nella storia della Chiesa cattolica (dopo Loris Francesco Capovilla, creato il 22 febbraio 2014 e Jos\u00e9 de Jes\u00fas Pimiento Rodr\u00edguez, creato il 14 febbraio 2015): Domenico Bartolucci (93 anni, 6 mesi e 13 giorni).\n18 febbraio 2012.\nIl 18 febbraio 2012 Benedetto XVI ha creato ventidue nuovi cardinali, di cui diciotto elettori:\nOltre a questi diciotto, il Pontefice ha elevato alla dignit\u00e0 cardinalizia \"un venerato Presule, che svolge il suo ministero di Pastore e Padre di una Chiesa, e tre benemeriti Ecclesiastici, che si sono distinti per il loro impegno a servizio della Chiesa\" e che non entrano a far parte dei cardinali elettori perch\u00e9 gi\u00e0 ultraottantenni:\nCon il concistoro del 18 febbraio 2012 il Sacro Collegio ha raggiunto il numero di 213 cardinali viventi (compresi i non elettori), provenienti da 70 nazioni, nuovo record storico, mai raggiunto prima nella storia della Chiesa cattolica. Dal 18 febbraio 2012 la maggioranza assoluta dei cardinali elettori \u00e8 costituita da porporati creati da papa Benedetto XVI.\n24 novembre 2012.\nCome annunciato il 24 ottobre 2012, il 24 novembre dello stesso anno papa Benedetto XVI ha creato sei nuovi cardinali elettori:\nSi tratta del primo concistoro dal 24 marzo 1924 in cui non sono creati nuovi cardinali europei. Era inoltre dal 1929 che non c'erano pi\u00f9 state in uno stesso anno due differenti creazioni cardinalizie. Con papa Giovanni XXIII ci furono due concistori a soli tre mesi e mezzo di distanza, ma in anni solari diversi (14 dicembre 1959, 28 marzo 1960). Si tratta inoltre dell'unico concistoro di Benedetto XVI in cui non sono stati creati cardinali ultraottantenni."}
{"id": "2002056", "revid": "686936", "url": "https://it.wikipedia.org/wiki?curid=2002056", "title": "Arman Shields", "text": "Nella NFL.\nScelto al draft dagli Oakland Raiders nel 2008, durante la \"pre-season\" \u00e8 vittima di un infortunio al ginocchio che lo costrinse a rimanere fuori per tutta la stagione. Il 30 agosto viene messo sulla lista infortunati.\nIl 29 febbraio 2009 viene svincolato per non aver superato un test fisico."}
{"id": "2002057", "revid": "124735", "url": "https://it.wikipedia.org/wiki?curid=2002057", "title": "Gian Battista Baronchelli", "text": ""}
{"id": "2002058", "revid": "84604", "url": "https://it.wikipedia.org/wiki?curid=2002058", "title": "Necropoli della Cannicella", "text": ""}
{"id": "2002060", "revid": "767487", "url": "https://it.wikipedia.org/wiki?curid=2002060", "title": "Still in Search of the Fourth Chord", "text": "Still In Search of the Fourth Chord \u00e8 un album rarit\u00e0 del gruppo inglese Status Quo, uscito nel 2008.\nIl disco.\nSi tratta di un doppio CD, contenente le tracce dell'album \"In Search of the Fourth Chord\", e come secondo CD, delle tracce Live tratte dal \"Live at National Arboretum Westonbirt\" del 22 giugno 2008.\nTracce.\nDisco 1.\nBonus Track"}
{"id": "2002065", "revid": "830939", "url": "https://it.wikipedia.org/wiki?curid=2002065", "title": "Fran\u00e7ois de Cauvigny de Colomby", "text": "Biografia.\nEra parente di Malherbe che gli insegn\u00f2 a comporre versi e che diceva di lui \u00abche aveva un buon ingegno ma alcun talento per la poesia\u00bb. A dispetto della mediocrit\u00e0 delle sue opere, venne accolto nel celebre circolo letterario dell'h\u00f4tel de Rambouillet e riusc\u00ec a entrare a Corte dove fece creare apposta per s\u00e9 l'impiego di \u00aboratore del re per i discorsi allo stato\u00bb, funzione mai esistita prima e soppressa alla sua morte. Questo impiego pro forma gli valse ad ogni modo un mantenimento annuo di 1 200 scudi. Verso la fine della sua carriera decise di entrare nel mondo ecclesiastico, senza tuttavia diventare sacerdote, rinunciando alla mondanit\u00e0 e non comparendo pi\u00f9 persino alle riunioni dell'Acad\u00e9mie fran\u00e7aise, di cui fu un membro fondatore. \nScrisse di lui Pellisson: \u00abera alto e assai imponente, di temperamento ambizioso e attento in tutte le sue azioni.\u00bb Di lui sono rimaste diversi brani, tra cui un \"Discorso di consolazione\" di corrispondenza scelta di grandi scrittori dell'epoca. La sua opera principale resta la poesia intitolata \"Les Plaintes de la captive Caliston \u00e0 l'invincible Aristarque\", dallo stile chiaro e scritta non senza slancio. In prosa la sua traduzione della \"Historiarum Philippicarum T. Pompeii Trogi Libri XLIV\" dello storico latino Marco Giuniano Giustino fu a lungo ammirata, prima di cadere nell'oblio ai giorni nostri."}
{"id": "2002075", "revid": "1543377", "url": "https://it.wikipedia.org/wiki?curid=2002075", "title": "Campionati del mondo di ciclismo su strada 2008 - Cronometro femminile Elite", "text": "La Cronometro individuale femminile Elite dei Campionati del mondo di ciclismo su strada 2008 fu corsa il 24 settembre a Varese, Italia, per un percorso totale di 25,15\u00a0km. Fu vinta dalla statunitense Amber Neben, che termin\u00f2 la gara in 33'51\"35.\nPercorso.\nEra lo stesso percorso della gara in linea del Campionato del mondo del 1951. Partenza ed arrivo al Cycling Stadium di viale Ippodromo: da Varese si passava sotto il Sacro Monte e si proseguiva verso Brinzio. Da qui se deviava verso Bedero Valcuvia e si percorreva la Valganna fino ad Induno Olona, da cui si rientrava al Cycling Stadium per un totale di 25\u00a0150 km.\nResoconto degli eventi.\nLa statunitense Amber Neben conquist\u00f2 la medaglia d'oro, coprendo i 25\u00a0km del difficile percorso in 33'51\"35 con una media di 44,571 km/h. Domin\u00f2 la prima parte di gara, transitando sempre in testa fino a Ganna, e nella seconda parte concese qualche secondo all'austriaca Christiane Soeder, giunta al traguardo con un distacco di quasi 8 secondi. Terza la tedesca Judith Arndt. Le due principali favorite, la statunitense Kristin Armstrong e la svizzera Karin Th\u00fcrig, si piazzarono al 5\u00ba e 6\u00ba posto, mentre la sempre verde Jeannie Longo, quasi cinquantenne, arriv\u00f2 tredicesima ad 1'20\" dalla medaglia d'oro."}
{"id": "2002078", "revid": "166258", "url": "https://it.wikipedia.org/wiki?curid=2002078", "title": "Calciotto", "text": ""}
{"id": "2002080", "revid": "765341", "url": "https://it.wikipedia.org/wiki?curid=2002080", "title": "Vendramino Bariviera", "text": "Professionista dal 1961 al 1967, conta la vittoria di sei tappe al Giro d'Italia.\nBiografia.\nOriginario di Cimadolmo in Provincia di Treviso, era fratello di Renzo, affermato cestista e pilastro della Nazionale durante gli anni '70.\nCarriera.\nDurante la carriera dilettantistica divenne anche uno dei punti fermi della squadra nazionale di categoria, partecipando ai giochi olimpici di Roma del 1960, dove per\u00f2 si ritir\u00f2, e ai mondiali del 1958 dove fu undicesimo. Da professionista vinse sei tappe al Giro d'Italia e le semi-classiche Milano-Vignola e Gran Premio Industria e Commercio di Prato; fu inoltre terzo nella Coppa Placci del 1962 e terzo al campionato italiano del 1963."}
{"id": "2002083", "revid": "38120", "url": "https://it.wikipedia.org/wiki?curid=2002083", "title": "Olimpiadi estive intermedie", "text": ""}
{"id": "2002085", "revid": "767487", "url": "https://it.wikipedia.org/wiki?curid=2002085", "title": "Sebastian Anton Scherer", "text": "Nato ad Ulma vi visse per il resto della sua vita, il 17 giugno 1653 venne nominato musico cittadino e divenne assistente di Tobias Eberlin, celebre organista del duomo di Ulma. Dopo aver iniziato ad affinare la sua arte con Eberlin ne divenne intimo amico, ne spos\u00f2 la figlia nel 1671 e gli successe nell'incarico di organista del duomo di Ulma alla sua morte. Successivamente venne chiamato a collaborare per la Chiesa di San Tommaso di Strasburgo, il pi\u00f9 importante edificio di fede calvinista della citt\u00e0, ma la sua collaborazione avvenne esclusivamente a distanza in quanto Scherer non abbandon\u00f2 mai la sua citt\u00e0 natale.\nDelle sue numerose composizioni rimane ben poco, come per molti altri compositori dell'epoca barocca. Fra queste sono da annoverare alcuni spartiti di musica corale sacra (mottetti, messe e salmi), quattordici sonate in trio di pregevole valore pubblicate in volume unico nel 1680, e numerose partiture per organo. Queste ultime risentono fortemente dell'influenza di Frescobaldi, testimoniando cos\u00ec l'enorme influsso del musicista italiano in diversi elementi della cosiddetta \"scuola degli organisti tedeschi del sud\"."}
{"id": "2002088", "revid": "810736", "url": "https://it.wikipedia.org/wiki?curid=2002088", "title": "Johnnie Lee Higgins", "text": "Carriera universitaria.\nAl college, Higgins gioc\u00f2 con i Texas-El Paso Miners, squadra rappresentativa dell'Universit\u00e0 di Texas-El Paso.\nCarriera professionistica.\nOakland Raiders.\nAl draft NFL 2007 \u00e8 stato selezionato dagli Oakland Raiders come 99 scelta. Ha debuttato il 9 settembre contro i Detroit Lions indossando la maglia numero 15. \u00c8 stato impiegato soprattutto come ritornatore.\nNella stagione successiva grazie a ben 3 ritorni con touchdown su punt a fine anno \u00e8 stato scelto come miglior ritornatore su punt della NFL. Con il passare del tempo \u00e8 stato impiegato maggiormente come wide receiver.\nPhiladelphia Eagles.\nHiggins firm\u00f2 un contratto annuale coi Philadelphia Eagles il 29 luglio 2011. Il 3 settembre fu svincolato, rimanendo inattivo per tutta la stagione 2011.\nStatistiche.\nStagione regolare"}
{"id": "2002089", "revid": "1543377", "url": "https://it.wikipedia.org/wiki?curid=2002089", "title": "Lambeau Field", "text": "Il Lambeau Field \u00e8 uno stadio situato a Green Bay, Wisconsin. Attualmente ospita le partite dei Green Bay Packers, squadra della NFL.\nStoria.\nLo stadio venne inaugurato il 29 settembre 1957 con una vittoria dei Packers sui Bears per 21-17. Inizialmente chiamato City Stadium, nel 1965 lo stadio venne intitolato al fondatore, giocatore e per lungo tempo anche head coach dei Packers, Curly Lambeau, scomparso in quell'anno.\nIl Lambeau Field \u00e8 stato il primo stadio costruito specificatamente per una squadra NFL; all'epoca tutte le altre squadre NFL dividevano lo stadio di casa con una squadra della MLB o giocavano in stadi gi\u00e0 esistenti.\nIl soprannome dello stadio, \"The Frozen Tundra\", fu coniato in occasione della finale del campionato NFL tra i Packers e i Dallas Cowboys, giocata il 31 dicembre 1967 a una temperatura di -25\u00a0\u00b0C (partita conosciuta anche come \"Ice Bowl\"). Nonostante l'estate precedente fosse stato installato un sistema per il riscaldamento del campo, il giorno della partita non funzion\u00f2 correttamente; inoltre la notte precedente alla partita il terreno di gioco era stato coperto con dei teloni, ma al momento della partita l'umidit\u00e0 depositata congel\u00f2 istantaneamente.\nDal rinnovamento del 2003 nessun concerto \u00e8 stato tenuto al Lambeau. L'ultimo concerto a svolgersi qui fu un concerto dei Survivor nel 1985.\nPosti a sedere.\nIl Lambeau Field \u00e8 il quarto stadio pi\u00f9 grande della NFL per capienza."}
{"id": "2002091", "revid": "767487", "url": "https://it.wikipedia.org/wiki?curid=2002091", "title": "Juste un peu de r\u00e9confort", "text": "Juste un peu de r\u00e9confort \u00e8 un mediometraggio del 2004 diretto da Armand Lameloise.\nTrama.\nArnaud e Guillaume sono due adolescenti che finiscono il loro ultimo anno di liceo nella confusione ed il disordine. Mentre le vacanze estive si avvicinano in un clima teso fatto di amici, sigarette, ragazze, alcol e angosce personali, Arnaud comprende che sta innamorandosi del suo migliore amico...\nDistribuzione.\nIl film \u00e8 stato proiettato in Italia solamente il 15 febbraio 2006 nell'ambito della \"Rassegna di teatro, cinema e arte a tematica gay e lesbica\" tenutasi a Modena."}
{"id": "2002094", "revid": "466539", "url": "https://it.wikipedia.org/wiki?curid=2002094", "title": "Campionati del mondo di ciclismo su strada 2008 - Cronometro maschile Under-23", "text": "La Cronometro individuale maschile Under-23 dei Campionati del mondo di ciclismo su strada 2008 fu corsa il 24 settembre a Varese, Italia, per un percorso totale di 33,55\u00a0km. Fu vinta dall'italiano Adriano Malori, che termin\u00f2 la gara in 41'35\"98.\nPercorso.\nRipercorse le strade della gara in linea del Campionato del mondo del 1951 e della Cronometro femminile, con l'aggiunta di un tratto cittadino di circa 8\u00a0km. Partenza ed arrivo al Cycling Stadium di viale Ippodromo: prima di immettersi nel percorso del 1951, il circuito cittadino portava nella zona di Masnago, da cui poi si ripercorse viale Giovanni Battista Aguggiari, salendo poi verso il Sacro Monte e proseguendo per Brinzio. Da qui si deviava verso Bedero Valcuvia e si percorse la Valganna fino ad Induno Olona, da cui si rientrava al Cycling Stadium per un totale di 33,550 km.\nResoconto degli eventi.\nDomin\u00f2 l'italiano Adriano Malori, in testa per tutto il percorso, che termin\u00f2 i 33\u00a0km del tracciato in 41'35\"98 con una media di 48.389\u00a0km/h. A 50\" arriv\u00f2 il tedesco Patrick Gretsch ed ancora pi\u00f9 distanziato la medaglia di bronzo Cameron Meyer."}
{"id": "2002095", "revid": "767487", "url": "https://it.wikipedia.org/wiki?curid=2002095", "title": "Guido D'Ippolito", "text": "Biografia.\nFece parte della prima Scuderia Ferrari creata da Enzo Ferrari con automobili Alfa Romeo. Ottenne un secondo posto assoluto alla 24 Ore di Spa del 1932, la gara nella quale sul cofano delle Alfa Romeo della Scuderia Ferrari comparve per la prima volta il \"cavallino rampante\", oltre a numerose vittorie ed ottimi piazzamenti in altri prestigiosi trofei dell'epoca, tra cui la Targa Florio (9\u00ba nel 1930 e 5\u00ba nel 1931), la Mille Miglia e la Coppa Sila. Quest'ultima, certamente la sua preferita anche perch\u00e9 disputata sulle strade di casa, la vinse due volte (1930 e 1933), per tre volte fu secondo (1926, 1927 e 1931) e una volta terzo (1929). Nel 1930 fu anche terzo assoluto in coppia con Angelo Guatta al Circuito Automobilistico del Sud, una massacrante gara in linea sul tracciato: Benevento-Foggia-Bari-Taranto-Matera-Potenza-Salerno-Avellino, di oltre 900 km su strade spesso impossibili.\nMor\u00ec durante il \"I Giro delle Provincie Meridionali - I Coppa Principessa di Piemonte\", una gara in linea di 787 km sul percorso: Napoli-Pompei-Nocera Inferiore-Cava dei Tirreni-Vietri sul mare-Salerno-Battipaglia-Eboli-Auletta-Vietri di Potenza-Potenza-Gravina di Puglia-Altamura-Bitetto\u2013Bari, e ritorno per Giovinazzo-Molfetta-Bisceglie-Trani-Barletta-Cerignola-Foggia-Lucera-Campobasso-Avellino-Capodichino\u2013Napoli.\nAlla sua morte lasci\u00f2 la moglie Antonietta ed i figli Enrico e Ninfa. \nA lui \u00e8 intitolato lo stadio principale di Lamezia Terme ed una scuderia che opera nel campo dell'automobilismo d'epoca, la Scuderia Piloti Autostoriche Calabresi \"Guido D'Ippolito\"."}
{"id": "2002096", "revid": "486946", "url": "https://it.wikipedia.org/wiki?curid=2002096", "title": "Rivolta de su connottu", "text": ""}
{"id": "2002097", "revid": "712828", "url": "https://it.wikipedia.org/wiki?curid=2002097", "title": "Soltanto un altro giorno", "text": "Soltanto un altro giorno (titolo originale One More Day) \u00e8 una saga a fumetti con protagonista l'Uomo Ragno, scritta da J. Michael Straczynski, disegnata da Joe Quesada ed edita dalla Marvel Comics. Il primo dei quattro capitoli del \"crossover\" venne pubblicato nel settembre 2007 e la saga si concluse, con alcuni ritardi, nel dicembre dello stesso anno. \"Soltanto un altro giorno\" comincia in \"The Amazing Spider-Man\" n.544, prosegue in \"Friendly Neighborhood Spider-Man\" n.24 e \"The Sensational Spider-Man\" (Vol. 2) n.41 e si conclude in \"The Amazing Spider-Man\" n.545.\nL'arco narrativo serv\u00ec come base per la ristrutturazione del personaggio e della collana, con il risultato della chiusura di tutti titoli dell'Uomo Ragno, \"Friendly Neighborhood Spider-Man\" e \"Sensational Spider-Man\", con l'eccezione della testata mensile \"The Amazing Spider-Man\" che, negli Stati Uniti, inizi\u00f2 ad uscire tre volte al mese.\nLa vicenda cancella di fatto tutti gli eventi legati all'Uomo Ragno durante la miniserie \"Civil War\", e riscrive diversi elementi della continuit\u00e0 del personaggio, inclusa una parte delle storie narrate sin dal 1987, anno in cui fu pubblicato il racconto del matrimonio tra Peter e Mary Jane.\nTrama.\nMay Parker, la zia di Peter, sta lentamente morendo a causa di un colpo sparato da un sicario assoldato da Kingpin, destinato in realt\u00e0 allo stesso Peter. Peter Parker, disperato, \u00e8 costretto a chiedere aiuto a Tony Stark per poter pagare le cure, nonostante il loro rapporto si sia deteriorato irrimediabilmente durante gli eventi legati a Civil War; Peter \u00e8 fermamente deciso ad aiutare zia May in qualunque modo possibile. Peter chiede un consulto al Dottor Strange, che lo informa di non poter fare niente per salvare la donna. Aiuta comunque Peter a contattare nello stesso istante temporale le pi\u00f9 grandi menti dell'universo, tra cui Dottor Destino, l'Alto Evoluzionario, Mister Fantastic e Dottor Octopus. Peter tenta di tornare indietro nel tempo, grazie ad un incantesimo che aveva visto nella dimora di Strange, senza il consenso dello stesso, ferendosi. Lo stregone lo guarisce e lo riporta indietro, incoraggiandolo ad arrendersi e a stare vicino alla zia nei suoi ultimi giorni. Sulla via di ritorno per l'ospedale, incontra una bambina, che afferma di avere la soluzione ai suoi problemi.\nPeter cerca di parlare con la bambina, ma questa scappa via. Rincorrendola, Peter incontra diversi uomini e una donna vestita di rosso, che lo informa di aver appena conosciuto delle sue versioni alternative, provenienti da universi in cui Peter non \u00e8 mai diventato l'Uomo Ragno. In una lui \u00e8 un inventore di videogiochi grasso, solitario e snobbato dalle donne e in un'altra \u00e8 uno scienziato ricco e famoso ma triste e solo. La donna si trasforma poi nel demone Mefisto, che gli propone un patto col diavolo, affermando di essere l'unico in grado di salvare May. Come pagamento, Mefisto chiede la felicit\u00e0, in quanto si ciba del dispiacere e dell'infelicit\u00e0 delle persone, di Peter: il matrimonio con Mary Jane. Il demone concede ai due fino alla mezzanotte successiva per accettare o meno la sua proposta.\nPeter e Mary Jane accettano il patto, dopo una travagliata e sofferta discussione. Mary Jane sussurra poi una misteriosa offerta a Mefisto, in cambio di far dimenticare al mondo l'identit\u00e0 dell'Uomo Ragno. Il demone acconsente alla richiesta, ma prima svela l'identit\u00e0 della bambina incontrata da Peter: \u00e8 la figlia che i due non avranno mai, non essendosi mai sposati. Cancella poi il loro matrimonio, i ricordi di Peter al riguardo, e la sua identit\u00e0 segreta nella mente di tutti.\nPeter si risveglia da solo, nella stanza in cui viveva da ragazzo, in casa di zia May. Prende parte ad una festa, al quale partecipa anche Mary Jane, organizzata per il ritorno dell'amico Harry Osborn dall'Europa. Peter vede di sfuggita Mary Jane lasciare il party, affranta. Tutti gli ospiti alzano i bicchieri e brindano ad un nuovo giorno.\nRealizzazione.\n\"Soltanto un altro giorno\" fu ideato nel 2006 come l'ultimo arco narrativo scritto da Straczynski, che avrebbe abbandonato la testata dopo sei anni di permanenza. Le premesse della saga sembrerebbero prendere spunto da un progetto abbandonato della DC Comics dedicato al personaggio di Superman, \"Superman Now!\", e ideato da Grant Morrison, Mark Millar, Mark Waid e Tom Peyer. Nella storia, in seguito abbandonata, Brainiac, in combutta con Lex Luthor, avrebbe scoperto l'identit\u00e0 segreta di Superman e l'avrebbe rivelata al mondo, per poi convertire le proteine del cervello di Lois Lane, nelle quali era registrata la conoscenza di Superman, in un veleno che l'avrebbe uccisa. Per salvarla, Superman avrebbe accettato di cancellare il ricordo di se stesso dalle menti di tutto il pianeta.\nLa casa editrice, che conosceva la trama del progetto DC e che comunque aveva tra le file degli scrittori Marvel lo stesso Millar, annunci\u00f2 la mini-serie agli inizi del 2007, insieme alla notizia che il caporedattore Joe Quesada avrebbe disegnato i quattro numeri e decise di non rivelare nessun dettaglio della storia, optando per un'immagine promozionale, consistente nella sola frase \"What would you do... With one more day?\" (\"Cosa faresti... Con solo un altro giorno?\"), scritta in nero su sfondo bianco. Alla presentazione del crossover, avvenuta alla San Diego Comic Con nel giugno del 2007, Quesada rivel\u00f2 diversi particolari, affermando che si trattava di \"Una storia su Peter e MJ\".\nAlla stessa conferenza l'editore Tom Brevoort annunci\u00f2 che \"Amazing Spider-Man\" sarebbe diventata l'unica collana dell'Uomo Ragno, e sarebbe uscita tre volte al mese. Essendo Quesada un detrattore del matrimonio tra Peter e Mary Jane, i fan ipotizzarono che la storia avrebbe trattato la fine dell'unione tra i due.\nIn seguito, Straczynski sorprese i lettori rivelando pubblicamente di volersi dissociare dalla storia:\nIn realt\u00e0, Straczynski ha scritto solo i primi due capitoli della storia, mentre i restanti sono opera di Quesada e di altri scrittori Marvel, come Brian Michael Bendis, Mark Millar e Ed Brubaker. Straczynski, infatti, intendeva proporre un ritorno agli albori del personaggio, con i ritorni di Gwen Stacy e di Harry Osborn, ma le sue idee furono bocciate, alimentando anche diverse discussioni tra lo scrittore e Quesada.\nAttraverso una e-mail inviata al sito Newsarama, lo sceneggiatore si lament\u00f2 del fatto che la sua storia fosse stata scartata, in quanto modificava in maniera troppo massiccia gran parte delle storie del personaggio a partire dagli anni settanta, e parte della continuity di altri supereroi. L'idea dello scrittore era quella di cancellare il matrimonio usando delle componenti scientifiche, piuttosto che magiche. Secondo Straczynski, la Marvel rifiut\u00f2 la sua storia perch\u00e9 avrebbero dovuto dare troppe spiegazioni; usando la magia, invece, Quesada credette che non ci fossero bisogno di spiegazioni, coniando una frase che divenne famosa tra i fan: \"\u00c8 magia, non dobbiamo spiegarla\".\nDistribuzione.\nIl primo capitolo di \"Soltanto un altro giorno\" fu pubblicato su \"The Amazing Spider-Man\" n. 544, il secondo su \"Friendly Neighborhood Spider-Man\" n. 24, il terzo su \"Sensational Spider-Man\" n. 41, ed infine l'ultimo su \"Amazing Spider-Man\" n. 545. I quattro capitoli uscirono in formato \"comic book\" in volumetti spillati di 17x26 cm di 32 pagine ciascuno.\nOriginariamente previsto per l'estate 2007, la data d'uscita fu posticipata ad ottobre a causa dei ritardi di Quesada nella consegna delle tavole. Il primo numero dell'arco narrativo fu infine rimandato al 28 novembre, mentre l'ultimo usc\u00ec il 27 dicembre.\nIl numero finale, il numero 545 di \"Amazing Spider-Man\", si classific\u00f2 al secondo posto tra i 300 fumetti pi\u00f9 venduti nel dicembre 2007, con una vendita preordine pari a 124.481 copie.\nIn Italia, la saga fu pubblicata nei numeri 487 e 488 del quindicinale \"L'Uomo Ragno\", tra giugno e luglio 2008 in spillati di 80 pagine. Il primo dei due albi venne distribuito in due versioni, una classica e una con sovraccopertina e sedici pagine aggiuntive, con disegni preparatori e interviste. Il numero 488, invece, fu presentato con due copertine alternative.\nAccoglienza.\nIl crossover fu duramente condannato dai lettori e dai critici americani ed etichettato come \"subdola mossa commerciale\". Jesse Schedeen, su IGN, descrisse il finale dell'arco narrativo come \u00abIl peggior fumetto Marvel del 2007, senza ombra di dubbio\u00bb e \u00abUna scorciatoia con il deus ex machina di prim'ordine\u00bb. Ammise per\u00f2 che Straczynski riusc\u00ec a gestire bene la dinamica Peter/Mary Jane, rendendo i loro ultimi momenti insieme degni di nota, e che lo stile di Quesada sia adeguato al tono della storia.\nBryan Joel, sul sito IGN.com, critic\u00f2 senza riserve il crossover:\nRichard George afferm\u00f2 che \"Soltanto un altro giorno\" \u00abPotrebbe dimostrare di essere il miglior esempio di influenza editoriale, evolutasi in maniera orribilmente sbagliata\u00bb. Sia Joel che George si profusero comunque in complimenti al lavoro di Quesada come disegnatore.\nJ. Caleb Mozzocco, sul sito Newsarama, ammise la maggior facilit\u00e0 ad identificarsi con il personaggio dell'Uomo Ragno nel caso in cui questi appaia giovane e scapolo, ma afferm\u00f2 quanto la retcon sul matrimonio fosse inutile, considerando l'esistenza di collane come \"Ultimate Spider-Man\" e \"Marvel Adventures Spider-Man\". Anche lo storico disegnatore della testata, John Romita Jr. ha espresso il suo disappunto per la trama imbastita: \u00abNon sono d'accordo con l'idea di ripartire, anche se la trovata di Mefisto credo sia stata una buona idea. Ma non concordo con tutto il processo\u00bb.\nTroy Brownfield critic\u00f2 la decisione di Quesada di far fare a Peter un patto con il diavolo per ragioni egoistiche e bambinesche definendola \u00abUn gran dito medio all'idea di matrimonio\u00bb.\nBrandon Thomas scrisse una recensione positiva, definendo \"Soltanto un altro giorno\" \u00abUna vicenda narrata incredibilmente bene. Specialmente per la scelta moralmente ambigua che Peter deve fare. E i disegni di Quesada danno il giusto tono di pentimento, colpa e disperazione. In fondo il matrimonio di Peter Parker non \u00e8 una componente cos\u00ec vitale nella mitologia del personaggio\u00bb.\nLa rivista \"Wizard\" giudic\u00f2 positivamente la parte grafica, in particolare il modo in cui Quesada differenzia le ultime pagine della storia, pi\u00f9 leggere e chiare, dal resto del crossover, oscuro e carico. L'intera messa in opera e l'esecuzione, per\u00f2, venne considerata semplicemente senza senso, fallendo nell'enfatizzare i personaggi e le loro decisioni. \"Wizard\" critic\u00f2 anche l'uso della magia in un titolo basato pi\u00f9 sulla scienza che sul fantastico, definendolo \u00abIl pi\u00f9 grande imbroglio dai tempi di \"Dallas\"\u00bb.\nDurante un servizio dedicato, anche il canale britannico Channel 4 paragon\u00f2 la reazione del pubblico a \"Soltanto un altro giorno\" a quella di \"Dallas\", e aggiunse che \u00abLe reazioni dei lettori sono puro veleno\u00bb. Channel 4 specul\u00f2 sui veri intenti del racconto: avvicinare il fumetto alla sua versione cinematografica.\nLo storiografo del mezzo fumettistico, Peter Sanderson, critic\u00f2 la saga per l'uso dell'elemento supernaturale in sostituzione al divorzio della coppia, ricordando agli scrittori Marvel che l'Uomo Ragno ha spesso affrontato temi adulti, come la morte dello zio Ben e l'uso di droghe:\nLa critica italiana espresse pareri contrastanti, mentre i fan bocciarono quasi all'unanimit\u00e0 la saga. Emanuele Emma, sul sito ComicUS, critic\u00f2 la saga e la sua struttura:\nGianluca Reina, sempre su ComicUS, recens\u00ec positivamente il crossover, lodando sia la scrittura, che la parte grafica:\nMarco Lupoi, direttore della Marvel Italia defin\u00ec la saga \"Commovente e straziante\":\nSviluppi futuri.\n\"Soltanto un altro giorno\" serv\u00ec come base per la ricostruzione del personaggio, stabilendo un nuovo status quo, simile alle atmosfere degli anni settanta, in cui Peter \u00e8 single, vive ancora con zia May, diventata nel frattempo volontaria in un rifugio per senzatetto, e lavora come fotografo freelance per il Daily Bugle. Harry Osborn \u00e8 resuscitato, Mary Jane e Peter non si sono mai sposati e nessuno al mondo conosce la reale identit\u00e0 dell'Uomo Ragno. \"Un nuovo giorno\", arco narrativo in cui iniziano le nuove storie del personaggio, introduce diversi nuovi personaggi, tra cui Carlie Cooper, Ryan Maxwell, Sean Boyle, i cattivi Freak, Overdrive e Mr. Negative e l'eroina Jackpot. Molti lettori e lo stesso Uomo Ragno, all'epoca della sua prima apparizione, supponevano che dietro alla maschera ci fosse Mary Jane Watson.\nNegli Stati Uniti, \"Un nuovo giorno\" port\u00f2 grandi sconvolgimenti: tutte le testate Marvel dedicate all'Uomo Ragno furono chiuse, con l'eccezione dell'allora mensile \"The Amazing Spider-Man\", che inizi\u00f2 ad uscire tre volte al mese. Per poter consentire la pubblicazione tre volte al mese, fu creato un team apposito, detto \"Spider-Trust\", composto da quattro scrittori (Dan Slott, Marc Guggenheim, Bob Gale e Zeb Wells) e altrettanti disegnatori (Steve McNiven, Salvador Larroca, Phil Jimenez e Chris Bachalo), che si alternavano sulla testata, alla maniera delle serie televisive: la prima fase di \"Un nuovo giorno\", infatti, si suddivideva in quattro archi narrativi da tre albi, ognuno realizzato da quattro coppie differenti, anche se le idee di fondo risultavano create ed organizzate da tutti e quattro gli scrittori. Bachalo e Jimenez furono gli unici a rimanere sulla testata per un lungo periodo. A sostituire i restanti disegnatori vennero chiamati Mike McKone, Marcos Martin, Barry Kitson e John Romita Jr., mentre Mark Waid prese il posto di Wells, impegnato in altri progetti televisivi.\nEssendo questo un drastico mutamento nelle storie e nei toni, in Italia \"L'Uomo Ragno\", la testata che ospita le storie del personaggio, venne rinominata in \"Spider-Man\": ci\u00f2 cre\u00f2 lamentale da parte degli appassionati, affezionati al nome italiano del personaggio. Massimiliano Brighel, curatore della testata, afferm\u00f2 come il cambiamento \u00e8 stato effettuato per tentare di far salire le vendite di \"Spider-Man Collection\", la ristampa delle prime storie dell'Uomo Ragno.\nNell'aprile 2010 venne annunciato il seguito di \"Soltanto un altro giorno\", in cui gli interrogativi rimasti irrisolti e le cause della rottura tra Peter e Mary-Jane vennero svelati. La storia in questione, \"One Moment in Time\", scritta dallo stesso Quesada e disegnata da Paolo Rivera, venne pubblicata nel luglio 2010 sulla testata principale del personaggio."}
{"id": "2002101", "revid": "287204", "url": "https://it.wikipedia.org/wiki?curid=2002101", "title": "Long Way Home", "text": ""}
{"id": "2002102", "revid": "810736", "url": "https://it.wikipedia.org/wiki?curid=2002102", "title": "Drew Carter", "text": "Nella NFL.\nScelto al draft dai Carolina Panthers, nella stagione 2004 non \u00e8 mai sceso in campo.\nNel 2\u00ba anno (stagione 2005) ha giocato 3 partite ricevendo 5 volte per 103 yard con un touchdown.\nNel 3\u00ba anno (stagione 2006) ha giocato 14 partite 2 da titolare ricevendo 28 volte per 357 yard con 3 touchdown.\nNel 4\u00ba anno (stagione 2007) ha giocato 16 partite di cui 7 da titolare ricevendo 38 volte per 517 yard con 4 touchdown e 2 corse per 18 yard.\nNel 5\u00ba anno (stagione 2008) \u00e8 passato ai \"Raiders\", si \u00e8 infortunato gravemente al legamento anteriore crociato del ginocchio sinistro nella terza partita della preseason, rimando fuori tutta la stagione. Il 25 agosto \u00e8 stato messo sulla lista infortunati."}
{"id": "2002103", "revid": "110157", "url": "https://it.wikipedia.org/wiki?curid=2002103", "title": "Coppa Italia Dilettanti 1992-1993", "text": "La Coppa Italia Dilettanti 1992-1993 \u00e8 stata la 27\u00aa edizione di questa competizione calcistica italiana. \u00c8 stata disputata con la formula dell'eliminazione diretta ed \u00e8 stata vinta dal .\nDopo l'entrata in vigore della Legge n. 91 del 23 marzo 1981 che ha abolito il calcio semiprofessionistico, le squadre del Campionato Nazionale Dilettanti (5\u00ba livello nazionale, primo dilettantistico) partecipano a questa coppa, assieme a quelle di Eccellenza (1\u00ba livello regionale, 6\u00ba nazionale). Il torneo viene diviso in due \"binari\" per le due categorie con assegnazione delle rispettive Coppe Italia. Le due vincitrici si affrontano poi per l'assegnazione della Coppa Italia Dilettanti.\nL'edizione, come detto sopra, \u00e8 stata vinta dal , che super\u00f2 in finale l'; le finaliste sconfitte delle due coppe furono (C.N.D.) e (Eccellenza).\nFormula.\nLe squadre delle due categorie (Campionato Nazionale Dilettanti 1992-1993 ed Eccellenza 1992-1993) disputano due coppe diverse con assegnazione delle rispettive Coppe Italia di settore. Le due vincenti si affrontano poi nella finale per la Coppa Italia Dilettanti.\nPartecipanti.\nAlla finale giungono le vincitrici della fase C.N.D. e della fase Eccellenza.\nIl cammino delle finaliste.\n Fase C.N.D.\n PRIMO TURNO:\n - 0-0 \n - 6-1\n SECONDO TURNO:\n - 0-7\n - 3-1\n TERZO TURNO:\n - 0-1\n - 2-0\n SEMIFINALI:\n - 2-2\n - 3-1\n FINALE\n - 0-0 0-1\n Fase regionale Emilia-Romagna\n PRIMO TURNO:\n Ammessa di diritto\n SECONDO TURNO:\n - 1-0 1-0\n TERZO TURNO:\n - 0-0 4-0\n QUARTO TURNO:\n -Crespellano 3-0 2-1\n QUINTO TURNO: \n -Ostellato 3-2 1-0\n SEMIFINALI:\n -Sampierana 0-0 4-0\n FINALE\n - 2-1\n Fase nazionale\n PRIMO TURNO:\n - 0-1\n -Impruneta Tavarnuzze 3-0\n SECONDO TURNO:\n - 2-1\n - 0-1\n FINALE\n - 2-1 0-0"}
{"id": "2002116", "revid": "1185701", "url": "https://it.wikipedia.org/wiki?curid=2002116", "title": "Palazzo Costantino alla Costigliola", "text": "Il Palazzo Costantino \u00e8 un palazzo monumentale di Napoli ubicato in via San Giuseppe dei Nudi 25.\nStoria e descrizione.\nL'edificio sorse, come tutti i palazzi dell'espansione verso la collina vomerese, come un aggregato di abitazioni risalenti al XVII secolo ad opera di speculazioni, effettuate dall'architetto Paolo Papa, che consistevano in cinque bassi e sei camere al primo piano. L'architetto Papa lasci\u00f2 l'abitazione ai propri eredi fino al 1739, quando Francesco Costantino acquis\u00ec le case e incaric\u00f2 all'architetto Nicola Tagliacozzi Canale di restaurare il palazzo. Nel XIX secolo divenne propriet\u00e0 dei Fernades.\nIl palazzo, rispetto alla prima fabbrica, appare con la veste settecentesca conferitagli da Tagliacozzi Canale, che realizz\u00f2 una meravigliosa scala aperta sullo schema di quella di Palazzo Trabucco; la scala, che appare sullo sfondo del cortile, \u00e8 impostata come quella del palazzo di piazza Carit\u00e0, ma differisce da essa per la presenza di archi rampanti che collegano i piani sfalsati della scala pi\u00f9 ampi, dando pi\u00f9 tono alla struttura stessa. Inoltre \u00e8 decorata con notevoli decorazioni in stucco simili all'altra scala; sotto la sporgenza di piperno delle tre aperture sono presenti cartigli in stucco, mentre i pilastri hanno una semplice decorazione con fogliame e sui pilastri interni vi sono altri ornamenti in stucco. Particolari sono le cornici con trabeazione curvilinea delle finestre realizzate anch'esse in stucco."}
{"id": "2002122", "revid": "767487", "url": "https://it.wikipedia.org/wiki?curid=2002122", "title": "Todd Watkins", "text": "Nella NFL.\nStagione 2006\nScelto dagli Arizona Cardinals, \u00e8 stato messo nella squadra di pratica senza mai giocare una partita.\nStagione 2007\n\u00c8 passato agli Atlanta Falcons ma anche qui ha preso parte solo con la squadra di pratica.\nStagione 2008\nHa firmato con gli Oakland Raiders. \u00c8 sceso in campo per la prima volta in una partita ufficiale il 2 novembre contro i \"Falcons\": ha giocato 8 partite ma nessuna da titolare.\nStagione 2009\nHa fatto il suo debutto da titolare il 4 ottobre a Houston contro gli Houston Texans. Ha giocato 13 partite di cui una sola da titolare facendo 8 ricezioni per 90 yard ed 6 tackle tutti da solo.\nStagione 2010\n\u00c8 diventato \"restricted free agent\". Poi ha firmato un contratto di un anno di nuovo con i \"Raiders\". Il 4 settembre \u00e8 stato \"tagliato\".\nVittorie e premi.\nNessuno."}
{"id": "2002126", "revid": "834", "url": "https://it.wikipedia.org/wiki?curid=2002126", "title": "Yesterday and Today (Dokken)", "text": ""}
{"id": "2002127", "revid": "78273", "url": "https://it.wikipedia.org/wiki?curid=2002127", "title": "Segni zodiacali celti", "text": ""}
{"id": "2002130", "revid": "1347902", "url": "https://it.wikipedia.org/wiki?curid=2002130", "title": "P\u00ebtr Ivanovi\u010d \u0160uvalov", "text": "Biografia.\nEra il secondogenito di Ivan Maksimovi\u010d \u0160uvalov. Insieme al fratello Aleksander Ivanovi\u010d \u0160uvalov e al cugino Ivan Ivanovi\u010d \u0160uvalov, apr\u00ec la via all'elevazione della famiglia \u0160uvalov alle pi\u00f9 alte cariche dell'Impero Russo.\nCarriera.\nInizi\u00f2 la propria carriera come paggio negli ultimi anni del regno di Pietro I, poi ciambellano alla corte della zarina Elisabetta. Partecip\u00f2 alla rivoluzione del 1741. Nello stesso anno divenne tenente e promosso a maggior generale. Per i servizi resi presso Elisabetta, divenne senatore e infine conte nel 1746. Nel 1748 divenne aiutante generale.\nPrima gli venne affidata un'armata di stanza presso San Pietroburgo e successivamente il Corpo di Osservazione, costituito da \u0160uvalov stesso e finalizzato a proteggere i movimenti dell'esercito regolare. Ottenne anche un posto in parlamento e diresse le cancellerie del ministero della guerra. Miglior\u00f2 l'artiglieria russa e fond\u00f2 alcune fabbriche di armi.\nGodette di potere illimitato durante il regno di Elisabetta, grazie all'influenza della moglie e del cugino Ivan Ivanovi\u010d \u0160uvalov sull'imperatrice. Quasi nessun affare di stato veniva curato senza rivolgersi a \u0160uvalov, specialmente quelli relativi all'economia nazionale e all'organizzazione militare. Nel 1753, \u0160uvalov present\u00f2 davanti al Senato un progetto per l'eliminazione degli uffici doganali interni e degli stanziamenti di frontiera ed aumentare, al contrario, le tariffe sui beni di importazione.\nMatrimonio.\nSpos\u00f2 Mavra Egorovna \u0160epeleva (1708-1759), figlia di Egor Ivanovi\u010d \u0161epelov. Ebbero due figli:\nSi dice che \u0160uvalov fosse, a volte, molto egoista. Si preoccupava troppo dei propri interessi e lo faceva spesso a detrimento dello stato e dei partiti politici. Per esempio, ottenne per s\u00e9, in esclusiva, il diritto all'importazione ed esportazione di legname, lardo, olio di grasso di balena e monopolizz\u00f2 il commercio di foche. Avendo condotto una vita sfarzosa, \u0160uvalov lasci\u00f2 un debito ammontante a pi\u00f9 di un milione di rubli nel tesoro imperiale."}
{"id": "2002136", "revid": "599013", "url": "https://it.wikipedia.org/wiki?curid=2002136", "title": "Ernst Winkler", "text": "Discesista puro, Ernst Winkler fu uno degli sciatori che facevano parte della forte squadra austriaca che domin\u00f2 il settore della velocit\u00e0 negli anni settanta.\nBiografia.\nEsord\u00ec in Coppa del Mondo nella stagione 1974-1975, ottenendo il primo risultato di rilievo l'11 gennaio 1975 a Wengen in Svizzera, sul difficile tracciato Lauberhorn, piazzandosi decimo in discesa libera. Nel marzo dell'anno seguente conquist\u00f2 il primo podio ad Aspen negli Stati Uniti dove giunse terzo dietro al compagno di squadra Franz Klammer e allo svizzero Ren\u00e9 Berthod.\nDopo aver concluso altre due volte tra i primi tre in classifica, il 13 marzo 1977 si aggiudic\u00f2 l'ultimo podio a Heavenly Valley (Stati Uniti), dove concluse secondo alle spalle di Bartl Gensbichler. Il 6 gennaio 1980 termin\u00f2 l'attivit\u00e0 agonistica con un nono posto nella discesa vinta dall'elvetico Peter M\u00fcller a Pra Loup in Francia.\nIn carriera non prese parte n\u00e9 a rassegne olimpiche n\u00e9 iridate."}
{"id": "2002137", "revid": "834", "url": "https://it.wikipedia.org/wiki?curid=2002137", "title": "Yesterday &amp; Today (album)", "text": ""}
{"id": "2002141", "revid": "177155", "url": "https://it.wikipedia.org/wiki?curid=2002141", "title": "Harlock Saga - L'anello dei nibelunghi", "text": ""}
{"id": "2002144", "revid": "123733822", "url": "https://it.wikipedia.org/wiki?curid=2002144", "title": "Roberto Ottaviano", "text": "Biografia.\nRoberto Ottaviano inizia a suonare come autodidatta le percussioni e il flauto, ma a cinque anni comincia a prendere lezioni di clarinetto al Conservatorio di Bari. Sotto l'influenza della musica di Lester Young e John Coltrane, scelse il sassofono.\nDopo aver studiato a Perugia sassofono classico con Federico Mondelci, partendo dalla tradizionale scuola francese, ha studiato armonia e composizione classica con Walter Boncompagni, Giacomo Manzoni e Luigi Nono. Grazie ad un fortuito incontro con Steve Lacy, ha concentrato molte attenzioni sul sax soprano.\nTra la fine degli anni '70 e la prima parte degli '80 ha frequentato inoltre alcuni stages con Evan Parker e con Jimmy Giuffre.\nPer l'armonia e la composizione classica studia con Walter Boncompagni e frequenta alcuni corsi tenuti da Giacomo Manzoni e Luigi Nono.\nDurante un soggiorno in America, ha anche studiato con Ran Blake, Bill Russo e George Russell composizione jazz e arrangiamento. Ottaviano ha militato in una big band locale con i musicisti ospiti come Buck Clayton, Ernie Wilkins, Benny Bailey e Sal Nistico; pi\u00f9 tardi \u00e8 stato un membro dell'orchestra di Andrea Centazzo, con le collaborazioni di Gianluigi Trovesi, Theo J\u00f6rgensmann, Franz Koglmann, Carlo Actis Dato, Radu Malfatti e Carlos Zingaro.\nOttaviano \u00e8 conosciuto anche al di fuori dell'Italia attraverso la sua partecipazione a progetti con Franz Koglmann, Georg Gr\u00e4we, Ran Blake e Tiziana Ghiglioni. Nel 1983, ha pubblicato il suo primo album ( \"Aspects\") in nome proprio per Tactus Records, con Giancarlo Schiaffini, Paolo Fresu e Carlo Actis Dato.\nNel 1986 ha costituito un quartetto con Arrigo Cappelletti. Ottaviano ora ha pi\u00f9 di dieci album a suo nome, in particolare sull'etichetta Splasc (h). Nel 1988 ha fondato l'ensemble di ottone \"Six Mobilies\", nel 1988 ha inciso un omaggio a Charles Mingus (Mingus - Portraits in six Colours) nel dicembre 1990 ha inciso l'album \"Items from the Old Earth\".\nDal 1979, Ottaviano ha collaborato con numerosi musicisti jazz come Dizzy Gillespie, Art Farmer, Mal Waldron, Albert Mangelsdorff, Chet Baker, Enrico Rava, Barre Phillips, Keith Tippett, Steve Swallow, Irene Schweizer, Kenny Wheeler, Henry Texier, Paul Bley, Aldo Romano, Myra Sant'Agnello, Tony Oxley, Misha Mengelberg, Han Bennink, Mario Schiano, Trilok Gurtu, la formazione coreana \"Samulnori\" e il \"Canto Drums\" di Pierre Favre. Ha suonato in molti jazz festival americani ed europei, come il Chicago Jazz Festival, il Festival di Musica Donaueschingen, il Jazz Festival di Berlino e il Festival del Jazz di Willisau.\nCome insegnante di musica, ha svolto, tra l'altro, corsi a Woodstock N.Y. e nei conservatori di Citt\u00e0 del Messico, Vienna e Groningen, nelle istituzioni culturali di Urbino, Cagliari, Firenze, Roma e Siracusa. Roberto Ottaviano \u00e8 anche l'autore del libro, \"Il Sax: Lo strumento, la storia, le tecniche\", pubblicato nella F. Muzzio Editore. Padova nel 1989. Inoltre, egli insegna musica jazz presso il Conservatorio N. Piccinni di Bari."}
{"id": "2002146", "revid": "287204", "url": "https://it.wikipedia.org/wiki?curid=2002146", "title": "Milan Foot-Ball and Cricket Club 1912-1913", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1912-1913.\nStagione.\nQuesta stagione \u00e8 una pietra miliare del campionato italiano di calcio: il torneo \u00e8 infatti allargato anche alle squadre centro-meridionali.\nI rossoneri superano il turno di qualificazione vincendo il girone ligure-lombardo davanti al e all' ma giungono solo terzi nel girone finale dell'Italia Settentrionale non qualificandosi al turno successivo. Causa principale dei risultati deludenti \u00e8 una crisi societaria: altra conseguenza di questa incertezza ai vertici \u00e8 il passaggio di Aldo Cevenini all'Inter poco prima dell'inizio del campionato. La perdita di questo attaccante, decisivo in pi\u00f9 occasioni insieme a Louis Van Hege, si far\u00e0 sentire per diverse stagioni.\nNel 1912 il Milan cambia per la seconda volta la sede societaria trasferendosi dalla Birreria Spatenbr\u00e4u di via Foscolo 2 alla Bottiglieria Franzini in via Mercanti 1.\nOrganigramma societario.\nArea direttiva\nArea tecnica\nRisultati.\nPrima Categoria.\nGirone finale nazionale.\nNon verranno svolti gli incontri gi\u00e0 giocati durante i gironi regionali, per cui Milan-Genoa 4-0 e Genoa-Milan 4-1 valgono come due giornate."}
{"id": "2002149", "revid": "1543377", "url": "https://it.wikipedia.org/wiki?curid=2002149", "title": "Campionati del mondo di ciclismo su strada 2008 - Gara in linea maschile Under-23", "text": "La Gara in linea maschile Under-23 dei Campionati del mondo di ciclismo su strada 2008 fu corsa il 26 settembre a Varese, Italia, per un percorso totale di 173,50\u00a0km. Fu vinta dal colombiano Fabio Duarte, che termin\u00f2 la gara in 4h17'02\".\nPercorso.\nQuesta gara consisteva in 10 giri del circuito cittadino di 17,35\u00a0km, per una distanza totale di 173,50\u00a0km. Partenza ed arrivo al Cycling Stadium di viale Ippodromo. Il percorso prevedeva un dislivello totale di 2270 m, grazie alle due salite che si alternavano lungo il circuito: l'ascesa di via Montello, 1150 m con pendenza media del 6,5% ed una discesa tecnica, a poche centinaia di metri dalla partenza di ogni giro, e la salita dei Ronchi, 3130 m con una pendenza media del 4,5%, che terminava a soli 3\u00a0km dal traguardo.\nResoconto degli eventi.\nAll'ultimo passaggio sui Ronchi si staccarono in cinque, gli italiani Daniel Oss e Damiano Caruso, due tedeschi ed il neoprofessionista colombiano Fabio Duarte, raggiunti da pochi altri corridori tra cui Simone Ponzi. Con tre italiani davanti, il treno azzurro avrebbe dovuto portare alla volata quest'ultimo, ma la stanchezza di Oss e Caruso favor\u00ec l'atleta colombiano che, scattando sulla rampa di ingresso al Cycling Stadium a 400 m dal traguardo, conquist\u00f2 medaglia d'oro e maglia iridata con un'azione da perfetto \"finisseur\". Secondo si classific\u00f2 l'italiano Ponzi e terzo il tedesco Degenkolb, quarta medaglia della Germania in quattro gare."}
{"id": "2002153", "revid": "13804", "url": "https://it.wikipedia.org/wiki?curid=2002153", "title": "13th Floor Elevators", "text": ""}
{"id": "2002154", "revid": "287204", "url": "https://it.wikipedia.org/wiki?curid=2002154", "title": "Chaz Schilens", "text": "Carriera professionistica.\nOakland Raiders.\nSchilens venne scelto al settimo giro del Draft 2008 dai Raiders.. Il 17 luglio 2008 firm\u00f2 un contratto quadriennale del valore di 1,75 milioni di cui 51.346 dollari di bonus alla firma. Debutt\u00f2 nella NFL l'8 settembre contro i Denver Broncos. Fin\u00ec la stagione con 16 partite di cui 6 da titolare, 226 yard su ricezione e 2 touchdown.\nNella sua seconda stagione il 18 agosto 2009 durante un allenamento correndo si ruppe il 5\u00ba metatarso del piede sinistro, sub\u00ec 2 operazioni che lo hanno costrinsero a saltare le prime 8 partite. Fin\u00ec con 8 partite tutte da titolare, 365 yard su ricezione e 2 TD.\nCon l'inizio della stagione successiva inizi\u00f2 il ritiro non completamente al massimo della forma infatti nel primo giorno durante la sessione pomeridiana di pratica usc\u00ec in anticipo dal campo di gioco. Dopo pochi giorni insieme allo staff medico decise di farsi operare al ginocchio. Salt\u00f2 ben 11 partite della stagione regolare prima di ritornare a giocare, concluse con 5 partite giocate, sole 40 yard su ricezione e un TD realizzato nell'ultima partita contro i rivali dei Kansas City Chiefs.\nNella prima partita di pre-stagione giocata l'11 agosto 2011 contro gli Arizona Cardinals durante un'azione di corsa, si distorse il ginocchio. Torn\u00f2 ad allenarsi il 4 settembre. Chiuse la stagione con 15 partite di cui 5 da titolare, 271 yards su ricezione e 2 TD.\nNew York Jets.\nSchilens dopo esser diventato free agent firm\u00f2 coi New York Jets il 18 marzo 2012 un contratto annuale del valore di 700.000 dollari (500.000 garantiti) di cui 65.000 di bonus alla firma. Fin\u00ec la stagione con 15 partite di cui 6 da titolare, 289 yard su ricezione, 2 TD e un fumble recuperato e uno perso.\nDetroit Lions.\nIl 24 luglio 2013 firm\u00f2 un contratto annuale con i Detroit Lions."}
{"id": "2002155", "revid": "287204", "url": "https://it.wikipedia.org/wiki?curid=2002155", "title": "Egon Borger", "text": ""}
{"id": "2002156", "revid": "287204", "url": "https://it.wikipedia.org/wiki?curid=2002156", "title": "Val\u00e9rie L\u00e9tard", "text": "Dal 19 giugno 2007 \u00e8 Segretario di stato alla Solidariet\u00e0 Sociale del Governo Fillon II e Segretario di stato allo Sviluppo sostenibile del Governo Fran\u00e7ois Fillon (3) 2009-2010."}
{"id": "2002157", "revid": "400694", "url": "https://it.wikipedia.org/wiki?curid=2002157", "title": "Ginga tetsud\u014d monogatari", "text": ""}
{"id": "2002162", "revid": "28592", "url": "https://it.wikipedia.org/wiki?curid=2002162", "title": "M. V. Lomonosov", "text": ""}
{"id": "2002168", "revid": "69794", "url": "https://it.wikipedia.org/wiki?curid=2002168", "title": "Banco di Sardegna Cagliari", "text": ""}
{"id": "2002169", "revid": "1573940", "url": "https://it.wikipedia.org/wiki?curid=2002169", "title": "Victoria Galindo", "text": "Gioca come seconda o terza base.\nCon la nazionale statunitense ha vinto una medaglia d'oro ai giochi panamericani del 2007 e una medaglia d'argento alle Olimpiadi del 2008. Ha anche vinto due World Cup (2006 e 2007) e gli World Championship della ISF del 2006.\nVita personale.\nGalindo ha rivelato di avere avuto relazioni sia con uomini che con donne."}
{"id": "2002170", "revid": "28592", "url": "https://it.wikipedia.org/wiki?curid=2002170", "title": "Piotr \u0160uvalov", "text": ""}
{"id": "2002172", "revid": "28592", "url": "https://it.wikipedia.org/wiki?curid=2002172", "title": "Peter Ivanovich Shuvalov", "text": ""}
{"id": "2002174", "revid": "28592", "url": "https://it.wikipedia.org/wiki?curid=2002174", "title": "Rubli russi", "text": ""}
{"id": "2002177", "revid": "74801", "url": "https://it.wikipedia.org/wiki?curid=2002177", "title": "Javon Walker", "text": "Nella NFL.\nStagione 2002\nSelezionato come 20 scelta dai Green Bay Packers nel Draft NFL 2002, \u00e8 sceso in campo per la prima volta in una partita ufficiale l'8 settembre contro gli Atlanta Falcons mentre da titolare ha debuttato il 24 novembre a Tampa Bay contro i Tampa Bay Buccaneers. Ha giocato 15 partite di cui 2 da titolare ricevendo 23 volte per 319 yard con un touchdown e un fumble perso, inoltre ha fatto una corsa per 11 yard e 35 ritorni per 762 yard ed infine ha fatto 5 tackle (record personale).\nStagione 2003\nHa giocato 16 partite di cui 3 da titolare ricevendo 41 volte per 716 yard con 9 touchdown e un fumble perso, inoltre ha fatto 2 corse per una yard.\nStagione 2004\nHa giocato 16 partite di cui 12 da titolare ricevendo 89 volte per yard (record personale) con 12 touchdown (record personale) e 2 fumble tutte e due persi, ma poi ne ha recuperato uno facendo 11 yard.\nStagione 2005\nHa giocato una sola partita giocandola da titolare ricevendo 4 volte per 27 yard.\nStagione 2006\n\u00c8 passato ai Denver Broncos ed ha giocato 16 partite di cui tutte da titolare ricevendo 69 volte per yard con 8 touchdown ed 9 corse per 123 yard con un touchdown.\nStagione 2007\nHa giocato 8 partite di cui 5 da titolare ricevendo 26 volte per 287 yard e 2 corse perdendo 3 yard.\nStagione 2008\nFirma con gli Oakland Raiders il 5 marzo un contratto di 6 anni per un totale di 55 milioni di dollari. Ha giocato 8 partite di cui 7 da titolare ricevendo 15 volte per 196 yard con un touchdown. Nella 10\u00aa settimana contro i Carolina Panthers \u00e8 uscito per un infortunio alla caviglia. A seguito di questo infortunio il 26 novembre \u00e8 stato messo sulla lista infortunati. \nStagione 2009\nIl 5 marzo 2009 ha ridimensionato il suo contratto di parecchio, percepir\u00e0 2 milioni di dollari e in quella successiva 2,6 milioni.\nIl 30 luglio \u00e8 stato messo sulla lista dei giocatori che devono recuperare la condizione fisica a causa dell'operazione al ginocchio effettuata nel mese di maggio. \u00c8 rientrato a far parte della squadra titolare il 25 agosto. Ha giocato 3 partite di cui nessuna da titolare facendo un ritorno su punt per nessuna iarda con un fumble poi recuperato dai compagni. Per ben 13 partite non \u00e8 stato convocato anche se in condizione.\nStagione 2010\nL'8 marzo \u00e8 stato svincolato dai \"Raiders\" prendendo comunque i 2,6 milioni di dollari garantiti.\nVittorie e premi.\n(1) Pro Bowl (stagione 2004)."}
{"id": "2002179", "revid": "1086846", "url": "https://it.wikipedia.org/wiki?curid=2002179", "title": "Milan Foot-Ball and Cricket Club 1913-1914", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1913-1914.\nStagione.\nIn questa stagione il campionato italiano, a causa dell'aumento del numero delle societ\u00e0 partecipanti, \u00e8 organizzato in sei gironi, tre a cui parteciparono squadre del nord Italia e tre a cui prendono parte compagini del centro sud della Penisola. Il Milan non supera il girone di qualificazione lombardo-piemontese per via del terzo posto dietro a e .\nCausa principale di questo risultato sono i punti persi dal Milan in alcuni incontri casalinghi. Degna di nota \u00e8 la straordinaria stagione di Louis Van Hege, che segna 21 reti in 17 partite. Il prologo di questa stagione \u00e8 segnato dalla cessione di Renzo De Vecchi al : questa \u00e8 la prima compravendita di un calciatore nel campionato italiano.\nOrganigramma societario.\nArea direttiva\nArea tecnica"}
{"id": "2002180", "revid": "1568601", "url": "https://it.wikipedia.org/wiki?curid=2002180", "title": "Anamudi", "text": "Anamudi \u00e8 una montagna dell'India. \u00c8 la vetta pi\u00f9 elevata della catena montuosa dei Ghati Occidentali, con un'altezza di 2.695 metri sul livello del mare. \nSi trova nella regione meridionale del Parco Nazionale Eravikulam tra le Colline Cardamomo, Anaimalai e Palni. La citt\u00e0 pi\u00f9 vicina \u00e8 Munnar a 13\u00a0km di distanza. La cima dell'Anamudi rappresenta il punto pi\u00f9 elevato dell'India meridionale, e anche il punto pi\u00f9 elevato in India al di fuori del sistema Himalaya-Karakorum. Le pendici nord e sud sono tendenzialmente dolci, mentre sono pi\u00f9 ripide a est e ovest. \nLa prima salita nota alla vetta dell'Anamudi venne eseguita dal generale Douglas Hamilton dell'Esercito di Madras il 4 maggio 1862, ma \u00e8 altamente probabile che vi fossero state in precedenza salite da parte della popolazione locale."}
{"id": "2002187", "revid": "125945667", "url": "https://it.wikipedia.org/wiki?curid=2002187", "title": "Erica Necci", "text": "Carriera.\n\u00c8 nota soprattutto per aver prestato voce a Bonnie Wright nel ruolo di Ginny Weasley nella serie di \"Harry Potter\" e a Ashley Eckstein nel ruolo di Ahsoka Tano in \"\" e in \"Star Wars Rebels\".\nHa prestato la voce a Shailene Woodley nelle serie televisive \"Big Little Lies - Piccole grandi bugie\" e \"La vita segreta di una teenager americana\", a Dakota Fanning nella saga di \"Twilight\", a Letitia Wright nel ruolo di Suri nei film del Marvel Cinematic Universe e in \"Assassinio sul Nilo\", a Zazie Beetz nei film \"Deadpool 2\" e \"Joker\", a Gina Rodriguez nella serie TV \"Jane the Virgin\" e a Daniela Melchior in \"The Suicide Squad - Missione suicida\"."}
{"id": "2002188", "revid": "179980", "url": "https://it.wikipedia.org/wiki?curid=2002188", "title": "Rafael Garc\u00eda Torres", "text": ""}
{"id": "2002190", "revid": "339392", "url": "https://it.wikipedia.org/wiki?curid=2002190", "title": "Intertrasport Treviglio", "text": ""}
{"id": "2002191", "revid": "647919", "url": "https://it.wikipedia.org/wiki?curid=2002191", "title": "Michele II il Balbo", "text": ""}
{"id": "2002193", "revid": "28592", "url": "https://it.wikipedia.org/wiki?curid=2002193", "title": "Uomo di stato", "text": ""}
{"id": "2002197", "revid": "123080463", "url": "https://it.wikipedia.org/wiki?curid=2002197", "title": "The New England Journal of Medicine", "text": "The New England Journal of Medicine (abbreviato \u00abN Engl J Med\u00bb o NEJM) \u00e8 una rivista in lingua inglese edita dalla \"Massachusetts Medical Society\" che pubblica articoli selezionati per revisione paritaria (in inglese \"peer review\").\nStoria.\nIl NEJM fu fondato da John Collins Warren nel 1812 come trimestrale col titolo \"The New England Journal of Medicine and Surgery\". Nel 1828 divenne settimanale e cambi\u00f2 nome in \"The Boston Medical and Surgical Journal\"; assunse il suo nome attuale cento anni pi\u00f9 tardi.\nInfluenza.\nIl NEJM \u00e8 una delle pi\u00f9 importanti e diffuse pubblicazioni di medicina generale al mondo. \u00c8 anche la pi\u00f9 vecchia rivista di medicina al mondo, pubblicata senza interruzioni da pi\u00f9 di due secoli. Pubblica editoriali, articoli di ricerche originali, rassegne e casi clinici. Ha inoltre il pi\u00f9 alto fattore di impatto (\"Impact Factor\") fra le pubblicazioni di medicina generale (compresi il Journal of the American Medical Association e The Lancet); nel 2014, il fattore di impatto era 54, e secondo Journal Citation Reports \u00e8 stata la prima rivista scientifica a superare il punteggio di 50.\nPolitica dell'Open access.\nNEJM fornisce gratuitamente l'accesso on-line differito (sei mesi dopo pubblicazione) ai suoi articoli di ricerca fin dal 1993. Questo ritardo non viene applicato ai lettori dei paesi in via di sviluppo, per i quali il contenuto \u00e8 sempre disponibile gratuitamente per uso personale. \nIl NEJM permette anche di scaricare gratuitamente \"podcast\" di argomento medico, con interviste audio a medici e ricercatori che pubblicano nel giornale, video che mostrano tecniche e procedure mediche, immagini, ecc."}
{"id": "2002205", "revid": "320578", "url": "https://it.wikipedia.org/wiki?curid=2002205", "title": "Bassopiano Siberiano occidentale", "text": ""}
{"id": "2002213", "revid": "767487", "url": "https://it.wikipedia.org/wiki?curid=2002213", "title": "Until Death Overtakes Me", "text": "I Until Death Overtakes Me sono una Ambient/Funeral doom metal band belga, fondata nel 1999 dal polistrumentista Stijn van Cauter. Il gruppo si \u00e8 formato come \"solo project\" improntato sulla commistione fra Black metal e Doom ed ha preso il nome da un passo del brano \"Black God\" dei My Dying Bride. Nonostante alcuni inserimenti nella formazione stabile della band, Until Death Overtakes Me resta un progetto del solo Stijn van Cauter. Nell'Agosto del 2011 Stijn Van Cauter ha annunciato lo scioglimento ufficiale del gruppo."}
{"id": "2002221", "revid": "599013", "url": "https://it.wikipedia.org/wiki?curid=2002221", "title": "Valerie L\u00e9tard", "text": ""}
{"id": "2002223", "revid": "287204", "url": "https://it.wikipedia.org/wiki?curid=2002223", "title": "Valerie Letard", "text": ""}
{"id": "2002224", "revid": "287204", "url": "https://it.wikipedia.org/wiki?curid=2002224", "title": "Compay Segundo Y Su Grupo", "text": ""}
{"id": "2002231", "revid": "55935", "url": "https://it.wikipedia.org/wiki?curid=2002231", "title": "New England Journal of Medicine", "text": ""}
{"id": "2002233", "revid": "55935", "url": "https://it.wikipedia.org/wiki?curid=2002233", "title": "N Engl J Med", "text": ""}
{"id": "2002241", "revid": "15756", "url": "https://it.wikipedia.org/wiki?curid=2002241", "title": "Funicolare di Montmartre", "text": "La funicolare di Montmartre \u00e8 un ascensore inclinato ad alimentazione elettrica in servizio a Montmartre, a Parigi, in Francia.\nSono adibite al servizio due cabine che consentono il trasferimento dalla base di Butte Montmartre alla basilica di Sacr\u00e9 Coeur e viceversa, evitando di percorrere la lunga scalinata di oltre 300 scalini di Square Louise-Michel.\n\u00c8 gestita dalla RATP, l'ente dei trasporti parigini, ed \u00e8 stata inaugurata il 13 luglio 1900; \u00e8 stata interamente ricostruita nel 1991.\nIl sistema.\nCostruita da Akros, l'ascensore inclinato entr\u00f2 in funzione nel 1900. Include 2 cabine indipendenti dalla capacit\u00e0 ciascuna di 60 persone. Pu\u00f2 trasportare 2000 persone all'ora in ogni direzione. Un viaggio in entrambe le direzioni, con una distanza verticale di 36 m e lunga 108 m, richiede un po' meno di 90 s.\nLe stazioni incorporano elementi trasparenti multipli che sono stati progettati dall'architetto Fran\u00e7ois Deslaugiers. Le cabine, con grandi finestre trasparenti, sono state progettate dallo stilista Roger Tallon (lo stesso che ha disegnato i convogli del TGV Atlantique e che collabor\u00f2 con la RATP anche nella progettazione dei treni metropolitani MP 89 e MP 05). Il tetto delle cabine \u00e8 in parte fatto di vetro, che consente ai passeggeri di vedere la basilica in cima alla collina.\nLa tecnologia dell'ascensore inclinato di Montmartre \u00e8 simile a quella degli ascensori verticali, che consente a ciascuna cabina di funzionare da sola con i propri cavi di sollevamento (le funicolari funzionano attraverso impianti di trascinamento). Questo permette a una cabina di rimanere in servizio, qualora l'altra debba essere messa fuori servizio per lavori di manutenzione.\nStoria.\nIl governo di Parigi vot\u00f2 per la costruzione della funicolare nel 1891. Inizialmente la costruzione fu subappaltata da Decauville grazie a una concessione che si concluse nel 1931. Successivamente, la \"Soci\u00e9t\u00e9 des transports en commun de la r\u00e9gion parisienne\" (STCRP) prese il controllo; questa \u00e8 stata nazionalizzata dopo la liberazione di Parigi formando quella che oggi \u00e8 la RATP, che continua a operare nella funicolare.\nLa tecnologia in origine era diversa. Infatti il sistema era alimentato ad acqua, usando un sistema di cisterne di 5 metri cubi che vengono continuamente riempite o svuotate al fine di muovere le cabine. Nel 1935, il sistema \u00e8 stato convertito in energia elettrica. L'ascensore inclinato \u00e8 stato completamente rimodernizzato dalla RATP dal 1990 al 1991.\nA causa di un incidente durante le prove della RATP l'ascensore inclinato \u00e8 stato chiuso nel dicembre 2006 e ha riaperto nel luglio 2007."}
{"id": "2002252", "revid": "78273", "url": "https://it.wikipedia.org/wiki?curid=2002252", "title": "Cereatae", "text": ""}
{"id": "2002255", "revid": "22643", "url": "https://it.wikipedia.org/wiki?curid=2002255", "title": "Egon Boerger", "text": ""}
{"id": "2002259", "revid": "729019", "url": "https://it.wikipedia.org/wiki?curid=2002259", "title": "Glomerulonefrite a proliferazione mesangiale", "text": "La glomerulonefrite a proliferazione mesangiale \u00e8 una glomerulonefrite diffusa che pu\u00f2 derivare dalla glomerulopatia a lesioni minime. Si notano infatti le stesse deformazioni dei podociti ovvero la comparsa di diaframmi tra i pedicelli. \nIn aggiunta si nota proliferazione mesangiale, e la deposizione di matrice. Possono essere ritrovati depositi di IgM nella matrice."}
{"id": "2002263", "revid": "767487", "url": "https://it.wikipedia.org/wiki?curid=2002263", "title": "Vide cor meum", "text": "Vide Cor Meum \u00e8 una canzone composta da Patrick Cassidy basato sulla \"Vita Nuova\" di Dante Alighieri, in particolare sul sonetto \"A ciascun'alma presa e gentil core\", nel capitolo 3.\nLa canzone \u00e8 stata prodotta da Patrick Cassidy e Hans Zimmer ed \u00e8 stata eseguita dalla Libera/Lyndhurst Orchestra, diretta da Gavin Greenaway. Le voci sono di Danielle de Niese e Bruno Lazzaretti, che interpretano rispettivamente Beatrice e Dante.\nLa canzone apparve per la prima volta nel film \"Hannibal\", mentre Hannibal Lecter e l'ispettore Pazzi assistono ad uno spettacolo d'opera lirica all'aperto a Firenze, che era stato composto appositamente per il film.\nQuesta aria \u00e8 stata scelta e alla 53\u00aa annuale dell'Emmy Awards.\n\u00c8 stata usata in seguito durante il film di Ridley Scott \"Le crociate - Kingdom of Heaven\", nel corso della scena dei funerali del re Baldovino IV."}
{"id": "2002264", "revid": "1543377", "url": "https://it.wikipedia.org/wiki?curid=2002264", "title": "WarioWare D.I.Y.", "text": " (letteralmente \"Fallo da solo\") \u00e8 un videogioco per Nintendo DS, nonch\u00e9 il sesto capitolo della serie di WarioWare, pubblicato il 30 aprile 2010. Annunciato ufficialmente il 2 ottobre 2008 alla Nintendo Conference di Tokyo. Il gioco permette al giocatore di creare i suoi minigiochi personalizzati. Gli strumenti per creare gli artwork ricordanno quelli del gioco \"Mario Paint\", cos\u00ec come la grafica dei menu.\nTrama.\n\u00c8 una giornata tranquilla per il Dr. Crygor, che sta giocando con la sua Wii, quando improvvisamente iniziano ad uscire le immagini dalla TV. Si scopre successivamente che si tratta solo di un incubo e, appena sveglio, gli viene un'idea: creare la Super Compomatic 21, un marchingegno in grado di creare giochi, musica e fumetti. Wario si presenta poi alla sua porta e chiede di aggiustargli la TV. In un secondo momento chiede di prendere una delle TV che sta costruendo, che in verit\u00e0 era il Super Compomatic 21, ma Crygor gli spiega il suo vero funzionamento. Allora a Wario viene l'idea di arricchirsi grazie a tale macchina.\nMona.\nMona e il suo collaboratore Joe, esplorano un tempio dove trovano tesori quali statue d'oro che vendono nella loro televendita. Toccando lo schermo, durante le intermissioni, durante le quali vengono visualizzati gli articoli, il giocatore acquister\u00e0 tali oggetti, senza per\u00f2 alcuna ripercussione.\nJimmy T..\nJimmy T. conduce il suo programma televisivo di aerobica intitolato \"Balliamo con Jimmy!\", accompagnato dalla colonna sonora intitolata \"Jimmy's Aerobics\", nota anche come \"Jimmy's Theme\". Durante le intermissioni pubblicitarie del programma, Jimmy sponsorizza il proprio cellulare.\nAshley.\nAshley \u00e8 la protagonista di un film muto, con la presenza del suo migliore amico, Red. Ogni volta che il giocatore fallisce un minigioco, condiziona lo svolgimento del film, facendo in modo che venga girata una scena nella quale Ashley spaventa Red con una maschera da gatto. Le maschere di Ashley vengono vendute nelle sue intermissioni dedicate.\nOrbulon.\nOrbulon vaga per il cielo con il suo U.F.O. Nel suo percorso, per\u00f2, si sta inaugurando la partenza di un razzo spaziale, all'interno del quale Orbulon viene intrappolato a causa di un fulmine che mette fuori uso il suo U.F.O. Nel corso del monitoraggio del razzo, gli scienziati scopriranno la presenza di Orbulon sul razzo e lo identificheranno.\n9-Volt.\nIl frullagiochi di 9-Volt \u00e8 basato su un palese riferimento al classico Super Mario Bros. per Nintendo Entertainment System, con il nome, difatti, di \"Super 9-Volt\".\nStudio.\nGrazie allo studio puoi creare minigiochi, brani e fumetti mediante il Super Compomatic 21, sbloccabile dopo aver completato il tutorial di Penny, nella WarioWare,Inc., vedere quante medaglie si possiedono, una volta completati gli obiettivi del gioco, raccolti nei 120 \"Dati D.I.Y\", dove si possono anche consultare le vendite dei giochi, dei brani e dei fumetti inviati all'emporio, partecipare al Forum D.I.Y., dove man mano che aumentano le ore di gioco si possono sbloccare fino a 60 conversazioni che riportano consigli sull'uso del Compomatic.\nCompomatic Giochi.\nNel Compomatic Giochi, dotato di due slot A e B, consente di creare minigiochi da 8 e 16 secondi (sebbene, mediante l'invio di minigiochi hackerati, sia stato possibile creare anche minigiochi boss, cio\u00e8 di durata infinita, fino a quando il minigioco non viene perso o vinto).\nLe sezioni in cui esso \u00e8 suddiviso \u00e8 \"Grafica\", dove viene disegnato lo sfondo, a cui si possono accedere 4 set da 16 di palette predefinite pi\u00f9 32 slot personalizzati, e timbri riportanti monumenti, parti del corpo, o sprite di Super Mario Bros., The Legend of Zelda e Ice Climber, e gli sprite, ai quali si possono assegnare animazioni da 4 fotogrammi, con 5 livelli di velocit\u00e0 differenti e un totale di 256 \"punti\", cio\u00e8 gruppi di pixel 8x8, per gioco: \u00e8 possibile creare sprite da 1, 4, 9 e 16 \"punti\". Gli sprite e gli sfondi possono essere importati da qualunque altro gioco dell'Emporio, che esso sia un Gioco Diamante o D.I.Y.\nLa sezione \"Musica\" consente di creare il sottofondo del minigioco.\nLa sezione \"Opzioni\" consente di modificare titolo e durata del minigioco.\nSezione \"IA\".\nNella sezione \"IA\" vi \u00e8 un linguaggio di programmazione semplificato, basati sui nessi di causa-effetto, per i quali \u00e8 possibile assegnare 5 set per sprite, di cui 8 cause ed 8 effetti in contemporanea, e definire 5 condizioni di vittoria differenti. Nella sezione \"IA\" vi sono poi le \"leve\", assegnabili per ogni oggetto e che rappresentano le variabili \"ON/OFF\" con cui definire eventi come lo spostamento di oggetti o il suo cambiamento di fase.\nDistinguiamo, nella stesura degli script degli oggetti, le categorie causa:\n\u25cf Tocco\n\u25cf Tempo\n\u25cf Fase\n\u25cf Contatto\n\u25cf Leva\n\u25cf Vittoria/Sconfitta\nLe categorie effetto:\n\u25cf Spostamento\n\u25cf Leva\n\u25cf Fase\n\u25cf Sconfitta\n\u25cf Suono\n\u25cf Effetto (visivo)\nCompomatic Musica.\nNel Compomatic Musica, anch'esso dotato di slot A e B, \u00e8 possibile creare brani di durata compresa tra i 7 secondi e i 3 minuti. \u00c9 possibile scegliere tra la gamma di 50 strumenti disponibili, tra un tempo compreso tra 60 e 240 bpm, e abilitare o meno lo swing.\nCompomatic Fumetti.\nIl Compomatic Fumetti, analogamente ai precedenti, distinto in due slot A e B, consente di creare fumetti da 4 vignette in stile manga, e mediante l'utilizzo di effetti speciali, illustrazioni, e personaggi della serie WarioWare predefiniti mediante dei timbri.\nEmporio.\nAll'emporio \u00e8 possibile accedere a quattro sezioni: Giochi, Musica, Fumetti, Classifiche.\nNella sezione Giochi si possono giocare i Giochi Diamante sbloccati, i Giochi D.I.Y. creati e inviati all'emporio dallo Studio e accedere al frullagiochi, dove \u00e8 possibile giocare diverse modalit\u00e0.\nNella sezione Musica si possono ascoltare i brani Diamante, sbloccabili man mano che si completano gli obiettivi dei Dati D.I.Y., e i propri brani, composti nel Compomatic Musica.\nNella sezione Fumetti \u00e8 possibile consultare i 90 fumetti creati da Nintendo e i fumetti creati da s\u00e9.\nFrullagiochi.\nDi seguito una lista delle modalit\u00e0 e dei metodi di ottenimento:\nSezioni disponibili sin dall'inizio:\n\u25cf Mona\n\u25cf D.I.Y. 1-2-3-4-5\n\u25cf Mix D.I.Y. (Contenente tutti i minigiochi di tutti e 5 gli scaffali da 18 minigiochi)\n\u25cf Mix D.I.Y. Super difficile (Cio\u00e8 a velocit\u00e0 massima)\nSezioni sbloccabili dopo un giorno:\n\u25cf Jimmy T.\n\u25cf Ashley\n\u25cf Orbulon\n\u25cf 9-Volt\nSezioni sbloccabili dopo aver scoperto tutti i minigiochi della modalit\u00e0 Storia:\n\u25cf Mix Giochi Diamante\n\u25cf Mix Giochi Diamante Super Difficile\n\u25cf Mega mix (Giochi Diamante + D.I.Y.)\n\u25cf Mega mix Super Difficile\n\u25cf Mega mix Specchio\nWarioWare,Inc..\nLa WarioWare,Inc. \u00e8 dove puoi imparare a creare giochi, musica e fumetti, con il tutorial di Penny, organizzato in tre minigiochi, completare la grafica dei 16 minigiochi di Wario, e imparare le 24 tecniche di montaggio di Master Mantis e Young Cricket.\nCentro distribuzione.\nQui puoi scambiare prodotti con la versione Wii, WarioWare D.I.Y. - Showcase, e con altre Nintendo DS, nonch\u00e8 usare la Nintendo Wi-Fi Connection per sistemare prodotti nel Magazzino e partecipare a competizioni nell'Emporio NinSoft.\nGarage opzioni.\nIl garage opzioni \u00e8 dove si ha la possibilit\u00e0 di cambiare il proprio nome e quello della marca dei giochi, cancellare i dati, modificare le impostazioni del suono, fare la prova microfono e guardare i riconoscimenti, sbloccabili dopo aver sbloccato tutte le modalit\u00e0 del frullagiochi."}
{"id": "2002265", "revid": "1543377", "url": "https://it.wikipedia.org/wiki?curid=2002265", "title": "Oh Mother", "text": "Oh Mother \u00e8 un brano musicale di Christina Aguilera, estratto come quinto ed ultimo singolo dall'album del 2006 \"Back to Basics\". \nIl brano \u00e8 stato scritto dalla stessa cantante assieme a Derryck Thornton, Mark Rankin, Liz Thornton, e Kara DioGuardi, ed \u00e8 stato internazionalmente pubblicato come doppio \"A Side\", abbinato a \"Slow Down Baby\".\nDescrizione.\nIl testo della canzone parla dei maltrattamenti che la madre della Aguilera subiva dal padre. La canzone contiene elementi del brano \"Vois Sur Ton Chemin\" scritta da Bruno Coulais, che era stata utilizzata nella colonna sonora del film \"Les choristes - I ragazzi del coro\". Il singolo \u00e8 stato prodotto da Big Tank, L Boogie, e la stessa Aguilera.\nVideo.\nIl video del brano \u00e8 stato realizzato utilizzando spezzoni delle esibizione della Aguilera durante il \"Back to Basics Tour\"."}
{"id": "2002266", "revid": "729019", "url": "https://it.wikipedia.org/wiki?curid=2002266", "title": "Ener Bettica", "text": "Biografia.\nIntraprese la carriera militare nel novembre 1927 come allievo dell'Accademia Navale di Livorno conseguendo la nomina a Guardiamarina il 4 aprile 1929. Raggiunta il 5 aprile 1934 la promozione a Tenente di Vascello ebbe il comando della torpediniera \"Castelfidardo\", poi della torpediniera \"Generale Marcello Prestinari\", della torpediniera \"Circe\" ed infine della torpediniera \"Polluce\", al cui comando si trovava all'inizio del secondo conflitto mondiale.\nIl 16 giugno 1940 al comando della \"Polluce\" in acque siciliane, in cooperazione con le altre unit\u00e0 della 13\u00aa squadriglia torpediniere affond\u00f2 senza superstiti il sommergibile posamine inglese \"Grampus\". Promosso Capitano di Corvetta nel settembre 1940, il successivo 28 ottobre ebbe l'incarico di direttore del Centro Studi ed Esperienze dei Servizi Ottici della Regia Marina di Pola lasciando tale mansione il 5 novembre 1942, quando venne designato comandante del cacciatorpediniere \"Folgore\".\nNel dicembre del 1942 il Folgore ingaggi\u00f2 presso i Banchi di Skerki (tra la Sardegna e l'Africa settentrionale) un furioso combattimento contro le soverchianti forze alleate della Royal Navy. Inizialmente furono usati i siluri con i quali forse veniva colpito l'incrociatore Sirius, e poi i cannoni, scatenando una furibonda reazione avversaria.\nIl Folgore fu rapidamente colpito da numerosi proiettili che provocarono gravissimi danni e incendi. Tuttavia la nave prosegu\u00ec il combattimento fino ad esaurimento delle munizioni, tentando poi di dirigere su Cagliari, ma i danni ricevuti ne provocarono uno sbandamento tale da impedirne la salvezza.\nMesso in salvo l'equipaggio, il comandante Ener Bettica si inabissava con la nave alle ore 01:16 del 2 dicembre 1942. Nella furiosa battaglia del Banco Skerki che cost\u00f2 pi\u00f9 di 2200 caduti, solo del Folgore perirono 4 ufficiali, 13 sottufficiali e 107 marinai.\nRiconoscimenti.\nAl comandante Bettica, decorato con la Medaglia d'Oro al Valor Militare alla memoria \u00e8 stato intitolato un pattugliatore della Classe Comandanti\nIl comune di Castagnole delle Lanze ha intitolato al comandante Bettica la via principale che attraversa il centro storico.\nA Lido di Ostia (ROMA) esiste una Piazza intitolata al Comandante Ener Bettica."}
{"id": "2002279", "revid": "112009994", "url": "https://it.wikipedia.org/wiki?curid=2002279", "title": "Saeco (ciclismo)", "text": "La Saeco, gi\u00e0 Gis Gelati e Mercatone Uno, era una squadra maschile italiana di ciclismo su strada, attiva nel professionismo dal 1989 al 2004.\nSponsorizzata prima da Gis Gelati (1990-1991) e Mercatone Uno (1992-1995), e poi da Saeco (1996-2004), ebbe tra le sue file numerosi ciclisti di fama: si ricordano Mario Cipollini, vincitore con la squadra di 24 tappe del Giro d'Italia e 11 del Tour de France fra 1994 e 2001, ma anche Ivan Gotti, Gilberto Simoni e Damiano Cunego, vincitori rispettivamente dei Giri 1997, 2003 e 2004.\nStoria.\nLa squadra venne fondata nel 1989 con licenza sammarinese e sotto il nome di \"Verynet-FNT-Juvenes San Marino\", essendo gestita dall'AS Juvenes. Tra 1990 e 1991 la formazione si ampli\u00f2 grazie al contributo degli sponsor Gis Gelati e Benotto, partecipando per la prima volta, nel 1990, al Giro d'Italia, e ottenendo l'anno dopo il primo successo nella \"Corsa rosa\" a opera di Silvio Martinello.\nA Gis Gelati subentr\u00f2 a inizio 1992 la Mercatone Uno; nella stessa stagione debuttarono da professionisti Michele Bartoli e Francesco Casagrande. Nel 1993 Adriano Baffi con tre successi in volata diede alla squadra la vittoria nella classifica a punti del Giro d'Italia. Per l'anno seguente arriv\u00f2 un nuovo sponsor secondario, l'azienda bolognese di elettrodomestici Saeco, e la squadra fu invitata per la prima volta al Tour de France. Venne inoltre messo sotto contratto il forte velocista Mario Cipollini il quale per\u00f2, a causa di una caduta in aprile alla Vuelta a Espa\u00f1a, dovette restare fuori dalle gare per sei mesi. Ristabilitosi, nel 1995 Cipollini torn\u00f2 protagonista aggiudicandosi due frazioni al Giro d'Italia e due al Tour de France. Mercatone Uno lasci\u00f2 a fine anno (torner\u00e0 nel ciclismo nel 1997 per sponsorizzare un'altra squadra, nata dalle ceneri della Carrera), e il ruolo di primo sponsor pass\u00f2 a Saeco.\nLa nuova Saeco si mise in evidenza negli anni seguenti soprattutto grazie alle volate di Cipollini, condotto spessissimo dal \"treno rosso\" dei suoi apripista: dal 1996 al 2001 il velocista toscano domin\u00f2 gli sprint mondiali, conquistando ben ventidue tappe al Giro d'Italia e nove al Tour de France. Spiccano nel computo i cinque successi parziali e la vittoria della classifica a punti al Giro d'Italia 1997, e le quattro tappe vinte consecutivamente al Tour de France 1999. Proprio al Giro 1997 la vittoria finale and\u00f2 a un altro uomo Saeco, Ivan Gotti, che strapp\u00f2 la maglia rosa a Pavel Tonkov nella tappa di Cervinia difendendo poi il primato fino a Milano. A fine 1998 Gotti pass\u00f2 al Team Polti: con la nuova maglia vinse il Giro d'Italia 1999 davanti al nuovo capitano Saeco Paolo Savoldelli; quest'ultimo fu \"leader\" del team rosso anche ai Giri 2000 e 2001, ma in entrambe le edizioni non riusc\u00ec a entrare tra i migliori dieci. Sempre nel 2001, la squadra non fu invitata al Tour de France (si disse a causa del fatto che Cipollini non avesse mai completato la corsa nelle edizioni precedenti).\nNel 2002 Cipollini e Savoldelli cambiarono squadra, e Saeco decise di rinforzarsi con gli arrivi di Gilberto Simoni e Danilo Di Luca, vincitori l'anno prima di Giro d'Italia e Giro di Lombardia rispettivamente. I risultati non furono subito quelli sperati, nonostante alcune vittorie di Di Luca; al Giro d'Italia 2002 Simoni vinse infatti una tappa, ma fu poi escluso per una positivit\u00e0 all'antidoping riscontrata il mese precedente. Il trentino si rifece l'anno seguente conquistando tre tappe del Giro, la classifica finale (con pi\u00f9 di 7 minuti sul secondo, Stefano Garzelli) e la classifica a punti della corsa; nello stesso anno Igor Astarloa vinse la Freccia Vallone e, in maglia spagnola, il titolo mondiale in Canada, e la squadra si impose nella graduatoria finale di Coppa del mondo. Il 2004 della Saeco vide invece assoluto protagonista il ventiduenne Damiano Cunego, passato professionista solo due anni prima. Cunego vinse infatti il Giro del Trentino e, pur partendo come gregario di Simoni al Giro d'Italia, seppe scalzarlo nelle gerarchie, aggiudicandosi a sorpresa quattro tappe e la classifica finale della \"Corsa rosa\"; concluse infine la stagione con la vittoria al Giro di Lombardia.\nCon l'avvento dell'UCI ProTour, la Saeco fu sciolta a fine 2004, dopo sedici anni di attivit\u00e0, e fusa con il gruppo sportivo Lampre; la neo-formata Lampre-Caffita pot\u00e9 cos\u00ec entrare nel novero delle venti squadre iscritte per il 2005 al nuovo circuito mondiale."}
{"id": "2002281", "revid": "125431819", "url": "https://it.wikipedia.org/wiki?curid=2002281", "title": "Luigi Frati", "text": "Professore ordinario di Patologia generale e gi\u00e0 preside della Facolt\u00e0 di Medicina della Sapienza, il 3 ottobre 2008 \u00e8 stato eletto rettore dell'ateneo romano. Laureatosi in Medicina e Chirurgia all'Universit\u00e0 Cattolica del Sacro Cuore, si distinse nell'attivit\u00e0 di ricerca per studi orientati all'analisi di una proteina che facilita la proliferazione delle cellule dell'epidermide (EGF), di cui ha dimostrato gli effetti su molteplici tipi di tessuti e isolato nel 1972 il recettore, contro il quale oggi vi sono importanti terapie anticancro. I suoi lavori in questo settore lo hanno qualificato come secondo gruppo internazionale (Ann Rev Biochem, 1979: articolo del Premio Nobel Stanley Cohen).\nBiografia.\nDopo il diploma di maturit\u00e0 classica, nel 1967 si laurea con lode in medicina e chirurgia all'Universit\u00e0 Cattolica del Sacro Cuore di Roma con una tesi sperimentale sul Granulocytosis-inducing factor. Ha conseguito le specializzazioni in endocrinologia e malattie metaboliche (Universit\u00e0 di Perugia 1970), medicina di laboratorio (Universit\u00e0 di Ferrara 1973) e oncologia (Universit\u00e0 di Roma La Sapienza 1982). Ha svolto ricerche negli Usa nella Clinical Endocrinology Branch dei National Institutes of Health, Bethesda.\nLuigi Frati \u00e8 autore di oltre 600 pubblicazioni, su argomenti di medicina molecolare e biotecnologie applicate al controllo del differenziamento e proliferazione cellulare.\nDopo un periodo trascorso a Perugia, prima come assistente e poi come incaricato alle Facolt\u00e0 di Medicina e di Scienze, dal 1980 \u00e8 ordinario alla Sapienza di patologia generale/medicina molecolare. Dal 1985 al 1992 ha diretto il Dipartimento di Medicina sperimentale. Vicino alla DC, legato all'allora Ministro della sanit\u00e0 Carlo Donat-Cattin, fonda negli anni '80 la CISL universitaria. Dal 1990 al 2010 \u00e8 stato Preside della I Facolt\u00e0 di Medicina e Chirurgia, Presidente della Conferenza dei Presidi delle Facolt\u00e0 di Medicina e Chirurgia, Biotecnologie mediche e Scienze motorie. Dal 1979 al 1998 \u00e8 stato componente del Consiglio Universitario Nazionale (CUN) con funzioni di vicepresidente dal 1989 al 1993. Vicepresidente della Commissione unica del Farmaco dal 1993 al 1994, Presidente del Consiglio Superiore di Sanit\u00e0 dal 1994 al 1998 e direttore, dal 1982 al 1994, del programma di biologia molecolare dei tumori del Cnr. Fu insignito dell'Ordine della Minerva dall'Universit\u00e0 degli Studi \"Gabriele d'Annunzio\".\nGi\u00e0 prorettore vicario dal 2005, \u00e8 rettore della Sapienza dal 1\u00ba novembre 2008. Inserito tra i Top Italian Scientists da UK Via Academy sin dal 2014, con oltre 600 pubblicazioni internazionali.\nCome Rettore ha semplificato le facolt\u00e0 ed i dipartimenti, riportando il bilancio in positivo nel 2012. Nel nuovo Statuto della Sapienza ha introdotto norme di valutazione meritocratica secondo gli indicatori scientometrici internazionali ed escluso dall'elettorato alle cariche accademiche i docenti-ricercatori anche parzialmente inattivi in ricerca e didattica (norma sospesa dat TAR Lazio, ma poi giudicata legittima dal Consiglio di Stato. Nel 2015 \u00e8 stato eletto Presidente dell'Istituto Pasteur Italia.\nCritiche e controversie.\nIl settimanale \"l'Espresso\" gli ha dedicato nel 2007 un'inchiesta intitolata \"Il barone Frati,\" incentrata su una gestione dell'ateneo cosiddetta \"privata\".\nIn occasione della sua elezione a rettore, hanno di nuovo attratto l'attenzione della stampa le accuse di nepotismo, per via della presenza di tre suoi familiari nel corpo docente dell'universit\u00e0 La Sapienza. Polemiche ha in particolare suscitato la chiamata come professore ordinario, nella Facolt\u00e0 di Medicina della Sapienza, del figlio Giacomo, gi\u00e0 professore associato nella medesima Facolt\u00e0, nel 2010, pochi giorni prima dell'entrata in vigore delle nuove norme contro il familismo nel reclutamento dei docenti universitari.. In realt\u00e0 si trattava di un concorso bandito ancor prima che il Prof. Frati divenisse Rettore, con presa di servizio dilazionata dal Rettore Frati per dare spazio ad altri docenti.\nIl giornalista Gian Antonio Stella ha dedicato alcuni articoli alla questione, sull'argomento la trasmissione di inchiesta \"Report\" ha realizzato un servizio dal titolo \u00abCuore di pap\u00e0\u00bb, ed \u00e8 ritornato sull'argomento il 25 marzo col servizio \"Professor Frati, un rettore tutto fare\".\nIl 9 novembre 2012 \"Report\" ha diffuso un servizio su Frati e su un episodio verificatosi nel \"day hospital\" del reparto da lui diretto. Una paziente sotto chemioterapia avrebbe ricevuto una dose di cisplatino e sviluppato una reazione allergica. In una seconda seduta non sarebbe stato somministrato un altro chemioterapico, ma ancora il cisplatino provocando un arresto cardiocircolatorio. La dottoressa Flavia Longo, responsabile del \"day hospital\" avrebbe falsificato le cartelle cliniche e escluso la paziente dalla possibilit\u00e0 di effettuare la chemioterapia con un diverso farmaco. Frati, secondo l'accusa della ricercatrice universitaria L.B., sarebbe stato a conoscenza dei fatti e avrebbe coperto la versione di Longo davanti alla paziente. A seguito degli accertamenti di Polizia giudiziaria il magistrato ha ritenuto insussistente l'accusa e chiesto l'archiviazione."}
{"id": "2002286", "revid": "1305772", "url": "https://it.wikipedia.org/wiki?curid=2002286", "title": "Keeps Gettin' Better", "text": "Keeps Gettin' Better \u00e8 il primo singolo estratto dal primo greatest hits della cantante statunitense Christina Aguilera, \"Keeps Gettin' Better - A Decade of Hits\".\nDescrizione.\n\"Keeps Gettin' Better\" \u00e8 stato prodotto da Linda Perry, e scritto dalla Perry e da Christina Aguilera. Il 5 settembre il brano \u00e8 trapelato su internet, due giorni prima del suo debutto agli MTV Video Music Awards 2008. Il 9 settembre la canzone \u00e8 stata resa disponibile per il download digitale in alcuni paesi, inclusi i negozi iTunes australiani e canadesi, dove ha debuttato al secondo posto in classifica. Il 22 settembre \u00e8 stata distribuita ufficialmente per le radio.\nVideo musicale.\nA partire dal 24 ottobre sono stati pubblicati vari video che ritraevano i dietro le quinte del video musicale.\nIl video completo \u00e8 stato distribuito il 27 ottobre sul profilo Facebook della cantante. Regista del video \u00e8 Peter Berg, famoso per la sua regia nel film \"Hancock\". Il video \u00e8 susseguito da varie scene che ritraggono Christina in diverse ambientazioni con diversi costumi. In una recente intervista condotta da \"People\", Christina dice: \u00abMi sono molto divertita a girare il video. Essendo un'artista che ama giocare con look differenti, \u00e8 stato divertente ritrarre vari personaggi all'interno dello stesso video\u00bb.\nTracce.\nSingolo promozionale"}
{"id": "2002298", "revid": "116897366", "url": "https://it.wikipedia.org/wiki?curid=2002298", "title": "Universal Soldier", "text": ""}
{"id": "2002299", "revid": "830939", "url": "https://it.wikipedia.org/wiki?curid=2002299", "title": "Fran\u00e7ois d'Arbaud de Porch\u00e8res", "text": "Biografia.\nDalla sua regione natale, la Provenza, si trasfer\u00ec a Parigi per diventare discepolo del poeta Fran\u00e7ois de Malherbe. Alla morte del maestro ebbe in eredit\u00e0 met\u00e0 della sua biblioteca (l'altra met\u00e0 and\u00f2 a Racan).\n\u00c8 l'autore di molte poesie, alcune delle quali apparse in raccolte contemporanee. Spesso confuso con Honorat Laugier de Porch\u00e8res, anch'esso membro dell'Acad\u00e9mie fran\u00e7aise, gli sono attribuite poesie galanti come il celebre sonetto avente per tema i begl'occhi di Gabrielle d'Estr\u00e9es, mentre al contrario sembrerebbe non aver composto altro che poesie di tema religioso. La sua unica opera maggiore \u00e8 una traduzione in versi dei Salmi di Davide.\nNel 1634 divenne uno dei primi membri della Acad\u00e9mie fran\u00e7aise, dove pronunci\u00f2 il ventesimo e ultimo discorso d'inaugurazione, intitolato \"De l'amour des sciences\". A dispetto di una pensione di mantenimento di 600 lire accordatagli dal cardinale Richelieu, visse sempre in uno stato di relativa povert\u00e0.\nSposato ad una dama del casato De La Chapelle-Senevoy, si ritir\u00f2 nei suoi possedimenti di Senevoy, antica signoria della Borgogna, dove muore all'et\u00e0 di 50 anni.\nSonetto \u00ab Sur l'Esprit malin \u00bb.\n&lt;poem&gt;\nNature, pr\u00eate-moi tes plus noires couleurs,\nFournis, pour mon tableau, le sang d'une panth\u00e8re,\nLe venin d'un dragon, le fiel d'une vip\u00e8re,\nD'un crocodile enfin, et l'\u00e9cume et les pleurs.\nJe veux peindre, aujourd'hui, l'artisan des malheurs,\nLe lion, le serpent, le monstre sanguinaire\nQui nous fit tous mortels, en tuant notre p\u00e8re,\nEt, par lui, nous causa d'\u00e9ternelles douleurs.\nIl nous ouvrit la voie aux \u00e9ternelles flammes,\nEt ce bourreau cruel et des corps et des \u00e2mes\nD\u00e9truisit, d'un seul coup, le bonheur des humains.\nC'est \u00e0 toi-m\u00eame, \u00f4 Dieu ! que Satan fit outrage.\nL'Homme est ta ressemblance et l'\u0153uvre de tes mains:\nVenge l'Original, en sauvant son image.\n&lt;/poem&gt;\n\u00abSul Maligno. Natura, prestami le tue tinte pi\u00f9 nere, | Fornisci, per il mio quadro, il sangue di una pantera, | Il veleno d'un drago, il fiele d'una vipera, | D'un coccodrillo infine, la bava e le lacrime. || Voglio dipingere oggi l'artefice dei mali, | Il leone, il serpente, il mostro sanguinario | Che ci ha fatto tutti mortali, uccidendo nostro padre, | E, a causa sua, ci provoc\u00f2 eterni dolori. || Ci fa strada sulla via delle fiamme eterne, | E questo boia crudele di corpi e di anime | Distrugge, in un sol colpo, la felicit\u00e0 degli umani. || \u00c8 a te stesso, Dio! che Satana fa oltraggio. | L'uomo fatto a tua somiglianza \u00e8 il frutto delle tue mani: | Vendica l'Originale, salvando la sua immagine.\u00bb"}
{"id": "2002307", "revid": "22475", "url": "https://it.wikipedia.org/wiki?curid=2002307", "title": "Partito Nazionale (Bangladesh)", "text": "Il Partito Nazionale, o Partito Nazionale (Ershad) (in inglese \"Jatiya Party (Ershad)\" - JP(E)) \u00e8 un partito politico bengalese fondato nel 1986 da Hossain Mohammad Ershad, generale dell'Esercito e capo dello Stato dal 1983 al 1990.\nLe elezioni politiche svolte in quegli anni videro sempre l'affermazione del JP, anche per il boicottaggio dei due principali partiti bengalesi: Lega Popolare Bengalese (AL), populisti-socialisti, ed il Partito Nazionalista del Bangladesh (BJD), nazional-conservatori. Il JP dopo la caduta del regime di Ershad si divise in tre tronconi: Partito Nazionale (Ershad), Partito Nazionale (Naziur) e Partito Nazionale (Manju).\nAlle elezioni politiche del 2001 il JP(E), presentatosi nel \"Fronte Unito Nazionale Islamico\", insieme ad alcune formazioni minori di ispirazione islamica, ottenne 7,25% dei voti e 14 seggi. Il JP(E) fu all'opposizione della maggioranza di governo composta dal BJD e dal Blocco Islamico Bengalese. Alle elezioni del 2008 il JP(E) \u00e8 entrato a far parte della Grande Alleanza insieme alla Lega Popolare Bengalese, ed ha ottenuto 27 seggi su 300, entrando a far parte del nuovo governo."}
{"id": "2002312", "revid": "104458", "url": "https://it.wikipedia.org/wiki?curid=2002312", "title": "Duchi longobardi", "text": ""}
{"id": "2002314", "revid": "107831", "url": "https://it.wikipedia.org/wiki?curid=2002314", "title": "Cipro 2009", "text": ""}
{"id": "2002322", "revid": "228587", "url": "https://it.wikipedia.org/wiki?curid=2002322", "title": "Gibbo", "text": ""}
{"id": "2002329", "revid": "486946", "url": "https://it.wikipedia.org/wiki?curid=2002329", "title": "Mercatone Uno (ciclismo 1992-1995)", "text": ""}
{"id": "2002332", "revid": "62004", "url": "https://it.wikipedia.org/wiki?curid=2002332", "title": "Saeco Macchine per Caff\u00e8", "text": ""}
{"id": "2002336", "revid": "1833487", "url": "https://it.wikipedia.org/wiki?curid=2002336", "title": "Giovanni Ferrero (predicatore)", "text": "Biografia.\nNato a Torino nel 1817 circa, figlio del commerciante Vittore Ferrero, diventa sacerdote cattolico, probabilmente francescano, e completa i suoi studi biblici all'universit\u00e0 di Torino e di Genova. Convertito in seguito alle idee del Protestantesimo svolge il ministero pastorale prima a Londra e poi in Australia.\nLa crisi spirituale.\nHa una forte crisi spirituale nel 1852 e prende contatto con il pastore valdese Jean Pierre Meille, che aveva stabilito una chiesa valdese di lingua italiana a Torino due anni prima (i Valdesi erano sempre stati prevalentemente di lingua francese). Questi persuade il Ferrero a lasciare la Chiesa cattolica-romana.\nIl Ferrero non solo mette in questione le dottrine tipiche del Cattolicesimo romano, ma non riesce pi\u00f9 n\u00e9 a comprendere n\u00e9 a tollerare nemmeno la politica pontificia del tempo. Il Papato, infatti, essendo interessato a difendere il suo potere temporale, non era pi\u00f9 interessato ad appoggiare la lotta per l'unit\u00e0 d'Italia (come sembrava all'inizio del Pontificato di Papa Pio IX che per il Ferrero era diventata imprescindibile. Per molti come Ferrero, la difesa del Papato significava pure l'accettazione del dominio oppressivo dell'Austria nell'Italia del nord. Il Cattolicesimo romano, inoltre avversava il Protestantesimo pure considerato sinonimo di liberalismo e di progressismo sociale e politico.\nIl Ferrero, cos\u00ec, abbandona il suo ministero di sacerdote e lascia Torino stessa il 20 ottobre 1852 per recarsi in Francia, perch\u00e9 lontano dai parenti, diceva, si sentiva pi\u00f9 libero di abbandonare la Chiesa romana. In Francia incontra l'evangelico Jouard sposato con una Pons, valdese, che lo accoglie a Puligny (Chagny) e lo raccomanda a Abraham-Samuel-Henri Jaquet. che lo accoglie all'istituto di Glay, legato alla Soci\u00e9t\u00e9 des Missions de B\u00e2le e ai circoli pietisti e darbisti.\nL'opera del Ferrero a Londra.\nDalla Svizzera raggiunge Londra il 29 aprile 1853, invitato da una societ\u00e0 missionaria evangelica di recente formazione per evangelizzare gli italiani di quella citt\u00e0. \u00c8 la domenica 1\u00ba maggio 1853: egli comincia la sua missione molto intensa nella cappella evangelica italiana e di visite di casa in casa.\nScrive nell'Eco di savonarola: \"\u201cHo dai 5 ai seimila italiani da evangelizzare: la mia missione \u00e8 faticosa e difficile. Ma Iddio me la diede, Iddio \u00e8 mia forza per sostenerla\u2026 Non ho cercato di venire a Londra, vi fui chiamato\u2026\u201d.\"\nA Londra aderisce alla chiesa evangelica italiana stabilita dal gruppo di Salvore Ferretti, Camillo Mapei ed altri ex-preti che come lui avevano abbracciato il Protestantesimo e le idee del Risorgimento italiano. Entra pure in contatto con l'anziano e rispettato studioso, poeta ed evangelico Gabriele Rossetti, che aveva contribuito, come far\u00e0 lo stesso Ferrero al suo arrivo a Londra, al periodico \"L'Eco di Savonarola\", pubblicato dal Ferretti e dal Mapei fra il 1847 e il 1860.\nPer diversi mesi \u00e8 ospitato e nutrito dal generoso Ferretti perch\u00e9 la societ\u00e0 missionaria inglese, che pure lo aveva chiamato, era priva di fondi.\nEgli stesso scrive: \"\u201cNon ho stipendio certo per vivere, \u00e8 da tre mesi che sono a Londra, e lavoro, non ho ricevuto un centesimo! Ma ho vissuto a carico del Ferretti, e non so quando potr\u00f2 saldare con lui i miei debiti\".\"\nNell'estate del 1853 il Ferrero scrive:\n\"\u201cDa quasi tre mesi combatto le sante battaglie del Signore, annunciando la legge di grazia di casa in casa, per le vie e per le piazze, sui bastimenti, nelle taverne ad ogni ora del giorno, e predicando la domenica nella cappella di Newman Street. In quest'ultima convengono una cinquantina d'Italiani ed altrettanti inglesi che si intendono del nostro dolce idioma. Nelle vie catechizzo i figuristi di Lucca, e gli organari, sui bastimenti colgo i marinai, nelle taverne quei scioperati italiani che vivono di furto e di scroccherei. Non passa giorno che sia senza azione per l'opera di Dio, e grazie a lui il mio giornale contiene il nome d'una ventina di persone che non sono indifferenti alla parola del Signore. Oltr'a ci\u00f2 evangelizzo col mezzo della corrispondenza, della stampa, e distribuendo gratis bibbie e trattati. Se sapeste, o caro, qual \u00e8 l'ignoranza, in materia religiosa, degli italiani residenti a Londra, voi piangereste per il dolore. V'hanno tra i figuranti, gli organari e gli operai 4 quinti che ignorano le nozioni pi\u00f9 comuni e volgari del Vangelo. Ne ho trovato due su cento che sappiano i comandamenti di Dio; e due su cento nessuno che l'intenda. Questi infelici usano (andare) alla cappella sarda, dove si predica con la retorica della calunnia e dove l'ordinario oggetto dei discorsi papisti \u00e8 la maldicenza e l'invettiva contro i professori del Vangelo. Da ci\u00f2 potete figurarvi che i poverini bestemmiano ci\u00f2 che ignorano, e ci vuole nel missionario tutta la fiducia in Dio per camminare con coraggio sulla faticosa via dell'evangelizzazione\u201d\" (Moe, lettera del 25.7.1853 al Meille).\nIl pastore Meille gli propone, nella difficile estate del 1853, di tornare a Torino ed aiutarlo nell'opera evangelica che si andava rapidamente sviluppando nel Piemonte. La sua situazione economica sarebbe migliorata. Si sarebbe trovato vicino alla famiglia, avrebbe ricevuto uno stipendio regolare e svolto l'attivit\u00e0 gradita di evangelista in patria.\nIl Ferrero, per\u00f2, rispondeva: \"\u201cLo so che l'Italia vuole essere evangelizzata in Italia ma ditemi, avreste il coraggio di abbandonare circa seimila italiani e lasciarli senza un braccio amico che loro dia la spinta per gettarli nella piscina prodigiosa che guarisce le piaghe dell'anima loro?\".\"\n\"\u201cHo nessun vantaggio temporale che mi inviti a stare qui: vedete il clima, i costumi inglesi, le prevenzioni dei cristiani sul conto degli ex-preti italiani, le opposizioni dei liberali e dei papisti, un comitato nascente che non ha un centesimo, le distanze enormi, e mille altre considerazioni mi provano che se meglio sarebbe rimpatriare, ci\u00f2 sarebbe secondo la carne; ma star fermo al mio posto \u00e8 secondo lo Spirito di Dio\u201d\" (Moe, lettera del 25.7..1853)\nUn'altra ragione, non secondaria, per rimanere a Londra era senza dubbio il suo fidanzamento con una donna inglese, Anne Burke che sposa nel comune di Hackney, Middlesex, il 6 settembre del 1853. Sul certificato di matrimonio registra la sua professione come \"Professore di filosofia\".\nPoi scrive: \"\u201cHo ripigliato il corso della predicazione del Vangelo nella cappella di Cromer Street che mi fu concessa dal rev. Bapt. Noel. Alla mattina della domenica do lezioni di lettura a poveri organari, figurasti ed artigiani. Alle 4 pomeridiane il servizio religioso. E ogni mercoled\u00ec lettura e meditazione della Bibbia, alla cui riunione intervengono molti distinti italiani che desiderano sinceramente l'istruzione della S. Parola. La riunione di ieri, in cui si medit\u00f2 il primo capo di S. Giovanni\u2026 dur\u00f2 due ore e mezzo: per mantenere l'ordine, e per evitare ogni sospetto di clericale ambizione, ho stabilito che la riunione abbia un presidente, il quale deve cambiarsi ad ogni riunione. Tutti coloro che vengono possono, a loro turno, presiedere, purch\u00e9 ubbidiscano al programma della conferenza, il quale non ha altro scopo che la meditazione della S. Parola, e paragonare le umane religioni con la S. Scrittura\u2026 Nei giorni feriali ho altre riunioni a cielo aperto\u2026 Leggo loro il Vangelo, glielo inviluppo qualche volta colla cristiana facezia, uso molti parabolani ed allegorie, comincio la predicazione alle volte con lo scherzo eccitandoli ad ilarit\u00e0 e li lascio sempre con qualche spina salutare nel cuore. In molte case sono ricevuto con disprezzo, e rimandato con villania, in alcune con indifferenza, in pochissime con desiderio. Schivo quanto posso di intrar in controversia: l'accetto quando me la presentano: in tre famiglie ho dimandato il permesso di pregare, me lo concessero un giorno per cortesia e curiosit\u00e0: Ora quando ritorno, prima di lasciarli, mi dicono: Non volete farci una buona preghiera? I preti romani ogni domenica mi danno un colpo d'aspersorio sul capo: ma essi mi servono a meraviglia, non fanno che eccitare il desiderio di vedermi e udirvi\"\u2026\" (Moe, ottobre/novembre 1853).\nLa sua situazione economica rimaneva difficile: \"\u201cTalora, dopo 4 o 5 ore di cammino vengo a casa stanco ed affamato e non ho di che sfamarmi! In compenso ho buona salute e una moglie che scherza sopra ogni mancanza\u201d.\"\nL'ulteriore avvicinamento ai gruppi darbisti.\nNel 1855 sembra essersi distaccato dalla comunit\u00e0 dei \"Savonaroliani\" al punto che quando Jean Pierre Meille visita gli evangelici di Londra, questi rifiuta di vedere il Ferrero, accusandolo di avere abbracciato senza discernimento il movimento dei \"Fratelli di Plymouth\". Si diceva, infatti, che questi lo avessero \"comprato\" con lusinghe finanziarie. Non era vero. La simpatia del Ferrero verso i \"fratelli\" gi\u00e0 risaliva ai tempi del suo soggiorno in Svizzera nei circoli \"risvegliati\". La sua tendenza filodarbista appare evidente anche nel modo in cui organizzava le riunioni edificative, lasciando che i fratelli presiedessero a turno, come del resto era consuetudine fra i savonaroliani.\nIl Ferrero si difende con indignazione dalle diffamazioni che vengono diffuse sul suo conto, avendo sempre accettato di vivere una vita molto semplice, coerente con le sue persuasioni e umile, in totale consacrazione alla causa dell'Evangelo.\nIl fatto che il Ferrero avesse la cappella in Cromer Street dal pastore B. W. Noel, battista da cinque anni e che non dice nulla di un suo lavoro con i savonaroliani, lascia intravedere il suo distanziamento da quel gruppo oppure anche la sua dipendenza dalla societ\u00e0 missionaria che lo aveva chiamato a Londra ed aveva tanto stentato di dargli un salario.\nIl Ferrero sviluppa un atteggiamento critico dei protestanti italiani e inglesi: \u201cSe volessi corteggiare i papi protestanti, se volessi accettare quell'ironia di Cristianesimo che si pratica nei salons di Londra, ed incensare questo Lord, adulare quella Lady, gridare, urlare, spropositare contro Roma, vantare martirio e subite persecuzioni\u2026 potrei avere le tasche piene d'oro\u2026 Saprei anch'io imitare i Gavazzi, gli Achilli ed i Ciocci; ma Dio \u00e8 troppo bello per posporlo al mondo\u2026\u201d. [Lettera di un sacerdote torinese intorno alla sua conversione al Vangelo, Torino 1854].\nLa famiglia.\nPer i prossimi 20 anni i coniugi Ferrero generano almeno 14 figli, non tutti, pero, sopravvivono. I nomi di questi bambini testimoniano delle sue persuasioni protestanti: Paleario (da Aonio Paleario), Lutero, Wycliffe, Diodati, Zwingli, Melantone.\nNon si sa quanto a lungo Ferrero e la sua famiglia rimangano a Londra. Essendo in condizioni economiche molto disagiate, probabilmente e in questo periodo che comincia a dare lezioni di italiano presso famiglie benestanti inglesi, tanto quanto altri pure avevano fatto. I suoi movimenti nei 15 anni successivi non sono stati registrati.\nNell'autunno del 1855 scrive: \"\u201cHo 48 lire all'anno\u2026 Non ho mai avuto altro che per vivere di settimana in settimana, e ben sovente di d\u00ec in d\u00ec solamente\u2026 Non ho mai avuto a mia disposizione tre lire\u2026 La mia salute \u00e8 in felicissima: sono attaccato al petto: mia moglie pure non \u00e8 robusta\u2026 I bambini sono floridissimi. Paleario \u00e8 nel 16 mese, e parla con me italiano, e colla madre inglese. Lutero non fa che dormire, mangiare e vagire: egli ha 10 settimane\u201d.\"\nEra divenuto tisico per le privazioni predicando l'Evangelo in terra d'esilio. Sapeva di essere disprezzato come prete per la cattiva testimonianza di altri ex preti, per questo insiste sulla necessit\u00e0 della conversione a Cristo dei sacerdoti che lasciano la Chiesa di Roma, perch\u00e9 \"\u201cun prete veramente convertito \u00e8 nelle mani di Dio come un apostolo per la redenzione di un popolo intero e\u2026 mille apostati non fanno che milioni di increduli!\u201d.\"\nLa documentazione disponibile mostra come nei primi anni del 1870 egli viva nel nord dell'Inghilterra, nella contea di Durham, dove aveva stabilito un \"Istituto Linguistico di Italiano, Francese, Spagnolo e Latino\". Un volantino pubblicitario del periodo mostra il suo indirizzo al 213 di Newport Road, Middlebrough, dove egli offre agli studenti dei paesi della contea, insegnamento individuale o di gruppo ed un \"accordo speciale\" per le scuole. Il volantino contiene referenze firmate da ex allievi, incluso un Decano, un Vicario, un Canonico, e un fiduciario d'universit\u00e0 in appoggio alle sue capacit\u00e0 di insegnare italiano. Ferrero, essi dicono, ha \"grande intelligenza\" ed e \"molto familiare con Dante\". \"I suoi metodi sembrano ... bene adatti a dare agli allievi non semplicemente una conoscenza letteraria, ma anche una familiarit\u00e0 conversazionale e pratica con la lingua ... tanto che coloro che si sono recati in Italia, dopo sole poche lezioni, sono stati capaci di 'comprendere quasi tutto veniva loro detto'\". Un tale successo, per\u00f2, non sembra essere soddisfacente o durevole tant'\u00e8 vero che ora seriamente considera di emigrare altrove.\nL'Australia.\nIl 24 febbraio 1878 Ferrero, sua moglie e otto dei suoi figli lasciano Londra sull'Argonauta diretti in Australia.\nIl Registro di bordo riporta che arrivano a Porto Adelaide l'8 giugno Giovanni ed Anna Ferrero, i figli Lutero, Melantone, Wycliffe e Diodati, le figlie Anni, Graziadei, Sarina ed Emma. La lista dei passeggeri include anche cinque uomini di chiesa, cos\u00ec e possibile che il Ferrero fosse stato invitato ad emigrare con il gruppo.\n\u00c8 certo, per\u00f2, che nei mesi seguenti, egli ancora abbia continuato la sua missione evangelica come predicatore e scrittore. Nel Novembre successivo egli predica ad una comunit\u00e0 di 200 persone nella Church of Christ di Chapel Street a Norwood, una zona di forte immigrazione italiana. Nel settembre 1879 fa una serie di conferenze alla Christian Chapel di Bentham Street, Adelaide, intitolate: \"L'esperienza del signor Giovanni Ferrero nella Chiesa di Roma\" e \"La presente dispensazione\". Nell'aprile del 1880, come ministro di religione a Norwood, gli e concesso l'autorizzazione a celebrare matrimoni.\nNell'ottobre sono pubblicati due suoi articoli nel The Christian Colonist sul tema: \"Osservazioni storiche e scritturali sulle indulgenze\" e \"Parallelismo fra apologeti pagani e papali\". In essi egli attacca il papato altrettanto duramente di quanto aveva fatto un quarto di secolo prima a Londra. In Australia, in ogni caso, egli continua la sua attivit\u00e0 di insegnante e di predicatore, anche se questa non gli permettono di vivere se non integrandola insegnando privatamente italiano, francese o latino.\nDopo aver vissuto inizialmente ad Adelaide, nel 1881 i Ferrero si trasferiscono a Norwood e, fra il 1885 e il 1887 a Kensington. A Norwood egli diventa pastore della Church of Christ, Chapel Street, dove contribuisce ad un forte risveglio spirituale.\nNel 1888 si trasferiscono a Kent Town e poi (1890/99) a Parkside. Fra il 1901 e il 1903 vive a Maylands.\nSul suo certificato di morte (8 marzo 1903) la sua famiglia fa scrivere accanto al suo nome \"Ministro dell'Evangelo\", un titolo appropriato per un uomo come il Ferrero che aveva dedicato tutta la sua vita con sincerit\u00e0 ed abnegazione, alla causa dell'Evangelo."}
{"id": "2002340", "revid": "36426", "url": "https://it.wikipedia.org/wiki?curid=2002340", "title": "Colonna di San Cristoforo", "text": "La colonna San Cristoforo si trova sull'omonimo colle di Atessa.\nIl colle San Cristoforo \u00e8 chiamato dagli atessani colle Santo Spirito poich\u00e9 un tempo vi sorgeva il Monastero di Santo Spirito fondato nel 1341. Si trova proprio alle spalle di piazza Garibaldi, la piazza principale di Atessa.\nFu costruita nel 1657, come attestato da fonti bibliografiche, in onore di San Cristoforo Martire di cui si era invocato protezione durante la peste del 1657.\nFu gravemente danneggiata durante la Seconda guerra mondiale ma venne restaurata nel 1955.\nLa colonna, completamente in laterizio, \u00e8 composta in due piani di quattro lati ognuno dei quali presenta degli archi a tutto sesto. Al termine del secondo piano vi \u00e8 una cornice sopra la quale si trova la statua di San Cristoforo.\nIn origine i quattro lati erano ornati da bassorilievi e pitture che raccontavano alcuni episodi della vita di San Cristoforo ed era sormontata da un leone. Con il passare dei secoli purtroppo i bassorilievi e le pitture sono andati perduti mentre il leone fu trafugato.\nBibliografia.\n "}
{"id": "2002355", "revid": "19225357", "url": "https://it.wikipedia.org/wiki?curid=2002355", "title": "Gondone", "text": ""}
{"id": "2002362", "revid": "486946", "url": "https://it.wikipedia.org/wiki?curid=2002362", "title": "Saeco Macchine per Caff\u00e8-Longoni Sport", "text": ""}
{"id": "2002363", "revid": "1782831", "url": "https://it.wikipedia.org/wiki?curid=2002363", "title": "La terza verit\u00e0", "text": "La terza verit\u00e0 \u00e8 una miniserie televisiva italiana.\nProduzione e distribuzione.\nLa miniserie \u00e8 composta da 2 puntate ed \u00e8 prodotta dalla Albatross Entertainment e da Rai Fiction. La regia \u00e8 di Stefano Reali, e gli attori protagonisti sono: Enzo Decaro, Anna Kanakis, Bianca Guaccero e Marco Falaguasta. La fiction \u00e8 stata girata in Umbria.\nQuesta fiction \u00e8 andata in onda in prima visione TV domenica 4 e luned\u00ec 5 novembre 2007 in prima serata su Rai Uno. La media dell'audience fu di 7 milioni di telespettatori. La fiction fu ritrasmessa su Rai 1 e Rai Premium.\nTrama.\nLa storia si svolge a Perugia, dove \u00e8 appena stata ritrovata l'ennesima vittima di un serial killer, ribattezzato dalla stampa \"Braccio di ferro\", il quale ha l'abitudine di sventrare le sue vittime, sempre ragazze giovani.\nLidia Roccella \u00e8 una giornalista di un quotidiano locale, che a causa della sua giovane et\u00e0 subisce costante mobbing dal suo capo, il quale le affida sempre articoli di poco conto e lascia a giornalisti pi\u00f9 anziani gli argomenti di maggior interesse. Nel tentativo di ottenere maggior considerazione, Lidia scrive un articolo dedicato a Braccio di Ferro, nel quale utilizza alcuni indizi lasciati dal killer e tenta di risalire alla sua identit\u00e0. I sospetti di Lidia si rivolgono verso Sergio Giansanti, un affermato neurochirurgo pediatrico di fama nazionale, molto stimato come medico e ritenuto da tutti un uomo rispettabile. Lidia mette in relazione alcuni oggetti ritrovati nelle vicinanze del luogo dell'ultimo omicidio: l'auto di Giansanti e un impermeabile sporco di sangue, simile a quello che il medico indossa. All'inizio viene dato poco conto all'articolo: lo stesso Giansanti non d\u00e0 peso a queste illazioni e si rifiuta di rispondere alle domande della giornalista, considerandole una perdita di tempo. Indispettita, Lidia insiste sulle sue teorie: indagando sulla vita di Giansanti, scopre che egli si trovava 4 anni prima a Pisa proprio nei giorni in cui Braccio di Ferro colpiva in quella citt\u00e0. Inoltre, la precisione con cui Braccio di Ferro mutila le sue vittime fa pensare che il killer possa essere una persona che possieda i mezzi e le conoscenze di un chirurgo. L'attenzione mediatica cresce improvvisamente e Giansanti non pu\u00f2 pi\u00f9 fare finta di niente: il paese, inizialmente unito nella difesa di Giansanti, comincia a dubitare su di lui e anche le forze dell'ordine iniziano ad indagare sulla vita del medico. Il fatto che Giansanti non abbia un alibi per la sera del delitto e che non riesca a trovare il suo impermeabile (per dimostrare che quello ritrovato nel luogo del delitto sia un altro) mette in crisi anche la sua vita coniugale. In ultimo saltano fuori due testimoni oculari che sostengono di aver visto Giansanti nella zona del delitto proprio in quella sera e cos\u00ec, nonostante vi siano molti punti oscuri, l'opinione pubblica identifica Giansanti con il killer e questo fa s\u00ec che egli si trovi abbandonato anche da amici e colleghi. Le indagini delle forze dell'ordine sembrano voler assecondare il volere popolare, pur di chiudere velocemente una terribile vicenda, e cos\u00ec Giansanti viene incarcerato. Poich\u00e9 Braccio Di Ferro ha ucciso delle ragazzine, Giansanti viene mal visto anche dagli altri detenuti: la legge interna del carcere non perdona chi commette reati verso ragazzine e i suoi compagni di cella gli sconsigliano di uscire durante l'ora d'aria. Tuttavia un giorno Giansanti decide di uscire nel cortile, dove viene minacciato e aggredito: durante la rissa, un altro detenuto viene seriamente ferito nel tentativo di salvarlo da una coltellata, ma il chirurgo mette a disposizione il suo talento per curarlo tempestivamente, operandolo con mezzi di fortuna. Gli altri detenuti hanno premiato il suo gesto di altruismo e iniziano a convincersi che lui non sia un assassino.\nLa stessa Lidia, guardando i risultati dei suoi articoli, inizia a sentirsi in colpa: pensa che forse Giansanti potrebbe essere davvero innocente e che gli indizi da lei descritti fossero realmente delle coincidenze. Dopo essersi riappacificata con Claudia, la moglie di Giansanti, inizia un'indagine opposta, per dimostrare l'innocenza di Giansanti. Ma questa volta Lidia deve lottare contro un'opinione pubblica che ha gi\u00e0 condannato Giansanti e quindi poco disposta ad avere ripensamenti; anche il suo direttore preferisce cavalcare l'onda popolare e, non tollerando il ripensamento di Lidia, affida nuovamente la cura del caso Giansanti ad un collega anziano.\nNei giorni successivi avviene un'aggressione nei confronti di una ragazzina da parte di un medico, che ha le stesse caratteristiche di Giansanti: di bell'aspetto, con un'auto di lusso e fisicamente simile. Il medico in questione viene interrogato ma, non essendoci prove schiaccianti contro di lui, viene scagionato, anche se rimane nella lista dei sospettati.\nFortunatamente Olga, la tata dei Giansanti, recupera in una lavanderia, a insaputa di tutti, l'impermeabile di Giansanti, scagionandolo cos\u00ec dalle accuse che pesavano su di lui. Giansanti viene cos\u00ec scarcerato, con tanto di scuse da parte della magistratura. Viene cos\u00ec arrestato il medico sospettato precedentemente.\nNei giorni successivi Claudia si reca in un negozio di abbigliamento di lusso, per regalare al marito un nuovo impermeabile. Al momento del pagamento le viene consegnato un cappello, omaggio per il ventennale del negozio, lo stesso che possiede Sergio da qualche giorno. A Claudia sorge il terribile sospetto che Sergio abbia comprato, dopo l'omicidio, un altro impermeabile in quello stesso negozio. Si reca immediatamente nell'ospedale insieme a Lidia e, incastrando il marito con questa nuova schiacciante prova, riesce ad estorcergli la confessione: \u00e8 lui l'assassino dell'ultima ragazza uccisa, ma non il serial killer. Giansanti aveva ucciso quella ragazza, malata terminale e con pochi giorni di vita, per prelevarle il tessuto nervoso, indispensabile per operare alcuni bambini altrimenti destinati alla morte in pochi giorni. Giansanti ora non pu\u00f2 pi\u00f9 difendersi. Il medico non oppone resistenza quando i carabinieri giungono in ospedale per arrestarlo, ma chiede alle forze dell'ordine di lasciargli terminare l'operazione che stava eseguendo, per poter guarire un'ultima volta una bambina malata. Il film si conclude molto amaramente, con il dottor Giansanti che saluta malinconicamente con le manette ai polsi i suoi piccoli pazienti, che lo guardano dalla finestra.\nRiferimenti alla realt\u00e0.\nLa fiction \u00e8 una critica alla cosiddetta \"gogna mediatica\", con cui talvolta i giornalisti influenzano pesantemente l'opinione pubblica nel valutare alcuni elementi che spetterebbero alla magistratura. Nel caso di episodi di cronaca nera, la gogna mediatica tende ad indirizzare i sospetti dei cittadini comuni verso quelli che vengono ritenuti i principali sospettati o indiziati del reato, anche quando non sono ancora state formalizzate accuse nei loro confronti: in questo modo l'opinione pubblica emette una propria e personale sentenza di condanna, prima ancora che il caso finisca in tribunale e venga regolarmente sentenziato.\nQuesto comportamento, oltre ad essere contrario al principio di presunzione d'innocenza, in molti casi rende le vittime della gogna eternamente colpevoli: anche in caso di assoluzione o in cui venga dimostrata la completa estraneit\u00e0 al fatto, queste persone difficilmente riescono a riprendere una vita normale, facendo molta fatica a scrollarsi da dosso l'infamia derivante da un'accusa di omicidio o pedofilia.\nNella fiction non compaiono elementi direttamente riconducibili a episodi reali, tuttavia in quel periodo la cronaca italiana era ancora molto scossa da alcuni episodi di cronaca nera in cui la stampa si comport\u00f2 in un modo molto simile a quello mostrato nel telefilm, trattando quelli che erano labili indizi o semplici sospetti come se fossero prove schiaccianti:\nNei primi due casi, i personaggi in questione vennero considerati completamente estranei all'accaduto, mentre Zornitta, ufficialmente indagato, venne assolto dall'accusa: tuttavia la pressione mediatica nei suoi confronti durante il periodo delle indagini, misero Zornitta in una condizione di totale isolamento."}
{"id": "2002364", "revid": "37401", "url": "https://it.wikipedia.org/wiki?curid=2002364", "title": "Tregua (disambigua)", "text": ""}
{"id": "2002366", "revid": "125129597", "url": "https://it.wikipedia.org/wiki?curid=2002366", "title": "Quinton Jackson", "text": "Combatte per l'organizzazione statunitense Bellator.\nConsiderato uno dei mediomassimi pi\u00f9 forti del mondo, \u00e8 divenuto famoso grazie ai suoi combattimenti nell'organizzazione giapponese Pride e vanta vittorie su atleti come Chuck Liddell, Dan Henderson, Wanderlei Silva, Lyoto Machida, Murilo Bustamante, Ihor Vov\u010dan\u010dyn e Kevin Randleman.\nSuccessivamente ha militato nella federazione statunitense UFC, della quale \u00e8 stato campione dei pesi mediomassimi tra il 2007 e il 2008 prima di perdere il titolo contro Forrest Griffin nel main event di UFC 86 per una discussa decisione unanime. Ha anche fatto da allenatore nella settima e nella decima stagione del reality show \"The Ultimate Fighter\" e tra il 2013 e il 2014 ha avuto una parentesi in Bellator, dove vinse il torneo della decima stagione.\nCarriera nelle arti marziali miste.\nInizi.\nCresciuto a Memphis, Tennessee, Quinton Jackson ha il suo primo assaggio di sport da combattimento come praticante di lotta libera alla Raleigh-Egypt High School dove viene premiato come All-State. La prima idea di Jackson era quella di diventare wrestler professionista ma finite le high school e entrato al junior college scopre il suo amore per le arti marziali miste. Impressionato dal successo di altri lottatori nelle MMA Quinton decide di tentare questa carriera.\nIl suo esordio nelle MMA \u00e8 datato 13 novembre 1999 e trattasi di una vittoria su un altro esordiente nello sport, ovvero Mike Pyle.\nIn meno di due anni \"Rampage\" mette a segno un record personale di 10-1 combattendo in organizzazioni minori degli Stati Uniti come King Of The Cage e Gladiator Challenge, e viene sconfitto solamente da Marvin Eastman nella gara per il titolo dei pesi mediomassimi KOTC.\nPride Fighting Championships.\nNel 2001 riceve la chiamata dalla prestigiosa promozione giapponese Pride, al tempo la pi\u00f9 imponente al mondo per le categorie di peso pi\u00f9 elevate, che lo presenta al pubblico come un atleta con uno stato sociale da senzatetto.\nNella sua prima gara affronta Kazushi Sakuraba, venendo sconfitto per sottomissione in poco pi\u00f9 di 5 minuti, ma segnalandosi subito al pubblico nipponico come un valido lottatore.\nSuccessivamente combatte un incontro per la promozione Battlarts contro Alexander Otsuka, vincendo per KO tecnico, e sempre nel 2001 ottiene anche la sua prima vittoria in Pride stendendo velocemente Yuki Ishikawa, compagno di allenamenti di Otsuka.\nIl finale dell'anno \u00e8 per\u00f2 amaro e Jackson perde contro Daijiro Matsui (che si present\u00f2 con un record personale di 3-8-2) per squalifica a causa di un colpo sferrato all'inguine dell'avversario.\nIl 2002 \u00e8 ben pi\u00f9 positivo: supera infatti con un body slam l'esperto di K-1 Masaaki Satake e soprattutto sconfigge Ihor Vov\u010dan\u010dyn, esperto lottatore che vantava pi\u00f9 di 50 incontri come professionista e un record di imbattibilit\u00e0 di 37 incontri consecutivi tra il 1996 ed il 2000.\nLo stesso anno torna anche negli Stati Uniti per combattere e vincere un incontro nella KOTC, e in Giappone prende parte anche ad una doppia sfida di K-1 contro l'esperto kickboxer francese Cyril Abidi, riuscendo a vincere entrambi gli incontri.\n\u00c8 per\u00f2 il 2003 l'anno buono per il lottatore di Memphis, anno che si apre con l'importante vittoria per KO sull'ex campione dei pesi massimi UFC Kevin Randleman.\nNel successivo incontro finisce anche il russo Mikhail Ilyukhin e ottiene un posto come partecipante al torneo \"Pride 2003 Middleweight Grand Prix\", dove si sarebbero confrontati tutti i migliori pesi mediomassimi Pride, che la federazione giapponese denominava \"pesi medi\": con Jackson presero parte al torneo Murilo Bustamante, Chuck Liddell, Strikeforce, Dream e K-1 Alistair Overeem, Kazushi Sakuraba, il campione olimpico di judo Hidehiko Yoshida e il pro-wrestler Kiyoshi Tamura.\nNei quarti di finale del torneo Jackson super\u00f2 Murilo Bustamante con una risicata vittoria ai punti.\nMigliore fu la prestazione in semifinale, dove impose lo stop del giudice di gara per KO tecnico allo striker Chuck Liddell, il quale nel precedente incontro mise al tappeto Alistair Overeem.\nLa finale vide Rampage affrontare il campione dei pesi medi Pride in carica Wanderlei Silva, il quale vantava un record parziale in Pride di 14 vittorie e nessuna sconfitta: per il lottatore statunitense l'imbattibilit\u00e0 di Silva in Giappone rimase tale, in quanto fu Rampage a finire steso dalle ginocchiate del rivale brasiliano, che si riconferm\u00f2 l'avversario da battere per chiunque nella sua categoria di peso: da quel momento nacque una grande rivalit\u00e0 tra Jackson e Silva che si porter\u00e0 avanti negli anni.\nJackson si rif\u00e0 della sconfitta subita battendo il wrestler Ikuhisa \"Minowaman\" Minowa.\nNel 2004 torna ai massimi livelli affrontando il quotato grappler Ricardo Arona: Rampage risolve un incontro non certo semplice con un powerbomb e che gli vale il rematch contro il campione Wanderlei Silva, questa volta con in palio il titolo dei pesi medi Pride.\nIl tanto anticipato incontro per il titolo tra Jackson e Silva avvenne il 31 ottobre 2004 con l'evento \"Pride 28: High Octane\": Jackson cerc\u00f2 di far valere la sua migliore lotta libera con vari tentativi di takedown, ma Silva riusc\u00ec spesso a divincolarsi e a piazzare le sue tremende ginocchiate, e risolse l'incontro ancora una volta a suo favore per KO nel secondo round, difendendo il titolo per la terza volta.\nNel 2005 Jackson fatica non poco ad avere la meglio su Murilo Rua, vincendo di poco ai punti, e nel primo incontro del torneo \"Pride 2005 Middleweight Grand Prix\" viene sconfitto dal pi\u00f9 quotato fratello minore Maur\u00edcio Rua, il quale si aggiudicher\u00e0 poi il torneo e come Jackson avr\u00e0 un gran futuro nella divisione dei pesi mediomassimi UFC.\nRampage chiude la sua avventura da protagonista in Pride con le vittorie sul wrestler Hirotaka Yokoi e sul judoka coreano Yoon Dong-Sik; successivamente la Pride Fighting Championships venne acquisita dalla Zuffa e cess\u00f2 la propria attivit\u00e0.\nJackson nel 2006 prese parte ad un evento della promozione statunitense World Fighting Alliance, promozione con la quale firm\u00f2 un contratto per pi\u00f9 incontri, e dove con non poca fatica ebbe la meglio sulla medaglia d'argento olimpica di lotta greco-romana Matt Lindland.\nUltimate Fighting Championship.\nTra il 2006 ed il 2007 l'UFC termin\u00f2 la propria acquisizione del mondo delle MMA con l'accorpamento anche della promozione World Fighting Alliance, accorpamento che di conseguenza le permise di mettere sotto contratto Quinton Jackson, il quale si presentava con un curriculum da diretto pretendente al titolo dei pesi mediomassimi, titolo saldamente nelle mani di quel Chuck Liddell che proprio Jackson sconfisse per KO in Giappone; inoltre Rampage fece sapere che in precedenza non fu mai interessato all'UFC in quanto la sua categoria di peso era dominata dall'amico Tito Ortiz, con il quale non voleva avere rivalit\u00e0 di alcun tipo.\nEsord\u00ec in UFC il 3 febbraio 2007 contro quel Marvin Eastman che firm\u00f2 la prima sconfitta in carriera per Jackson: il lottatore afroamericano ebbe la sua rivincita imponendosi per KO nella seconda ripresa.\nCon un record personale di 26-6 Jackson ottenne gi\u00e0 con il suo secondo incontro in UFC la possibilit\u00e0 di sfidare il campione in carica Chuck Liddell, veterano kickboxer della promozione in quanto era alla sua quinta difesa del titolo e cavalcava una serie di sette vittorie consecutive, l'ultima delle quali contro l'amico di Rampage Tito Ortiz; Liddell non ebbe la sua rivincita in quanto fu proprio il suo rivale Quinton Jackson a mettere fine al suo regno di campione UFC, grazie ad un KO nel primo round avvenuto con un gancio destro di risposta, tecnica quella del contrattacco molto pi\u00f9 familiare per Liddell.\nRampage Jackson divenne cos\u00ec il nuovo campione dei pesi mediomassimi UFC.\nNel 2007, come prima difesa del titolo, dovette combattere per l'unificazione della sua cintura dei mediomassimi UFC con quella di campione dei pesi medi Pride che era nelle mani di Dan Henderson, uno dei pi\u00f9 forti wrestler della storia delle MMA: la sfida ebbe luogo nel Regno Unito e Jackson ebbe la meglio ai punti, unificando i due titoli e divenendo campione indiscusso dei pesi mediomassimi ed indiscutibilmente l'allora pi\u00f9 forte lottatore della categoria.\nVerso fine anno Jackson venne scelto assieme al rivale Forrest Griffin come allenatore nella settima stagione del reality show \"The Ultimate Fighter\", e nel 2008 arriv\u00f2 la sfida tra i due per il titolo: questa volta Jackson perse il titolo in quanto Forrest Griffin con il suo stile aggressivo riusc\u00ec a convincere tutti e tre i giudici che gli assegnarono la vittoria ai punti con uno score di 46\u201348, 46\u201348 e 46\u201349; tale vittoria venne ricordata come un upset nella storia dell'UFC.\nNel dicembre dello stesso anno Jackson torn\u00f2 a combattere per rimettersi velocemente sulla strada per il titolo, affrontando per la terza volta Wanderlei Silva, lottatore contro il quale aveva sempre perso: Jackson riusc\u00ec a prendersi la propria rivincita con un KO nel primo round che gli valse anche il premio \"Knockout of the Night\"; nella stessa sera il campione Forrest Griffin perse il titolo contro l'imbattuto Rashad Evans.\nVista l'importante vittoria su Silva l'UFC concesse a Jackson una sfida contro Keith Jardine che avrebbe determinato il successivo sfidante al campione in carica Rashad Evans: Rampage sconfisse il proprio avversario ai punti ed i due contendenti ottennero il premio \"Fight of the Night\"; successivamente Jackson s'infortun\u00f2 e quindi venne scelto l'imbattuto Lyoto Machida come sfidante per il titolo dei pesi mediomassimi UFC, il quale mise KO il campione Rashad Evans e divenne il nuovo detentore del titolo.\nNel 2009 Rampage venne scelto per la seconda volta come allenatore di una stagione del reality show \"The Ultimate Fighter\", questa volta la decima stagione \"The Ultimate Fighter: Heavyweights\" dove si vide opposto a Rashad Evans; i due avrebbero dovuto affrontarsi il 5 dicembre, ma un paio di mesi prima del match Jackson annunci\u00f2 il proprio ritiro dalla promozione affermando di essere stato maltrattato dall'UFC, salvo poi ritirare il tutto in dicembre e nel maggio 2010 finalmente avvenne la sfida valida per un posto come contendente al titolo, che cambi\u00f2 ancora padrone con la vittoria di Mauricio Rua su Lyoto Machida: Evans ebbe la meglio su Jackson sia nello striking sia nella lotta, ottenendo una vittoria per decisione unanime dei giudici di gara.\nLo stesso anno affront\u00f2 Lyoto Machida, uscito sconfitto per la prima volta in carriera per mano di Mauricio Rua: Jackson ottenne una delle pi\u00f9 importanti vittorie della sua carriera convincendo due giudici su tre della sua prestazione, bench\u00e9 il match fu equilibrato.\nNel 2011 avrebbe dovuto affrontare Thiago Silva, ma a causa della squalifica di quest'ultimo Jackson ricevette il wrestler Matt Hamill come avversario, l'unico lottatore a vantare una vittoria sul nuovo campione di categoria Jon Jones: Jackson domin\u00f2 l'incontro e ottenne cos\u00ec una chance titolata.\nL'incontro per il titolo avvenne a Denver il 24 settembre 2011, e vide Jackson soccombere sotto la prevalenza del giovane campione Jon Jones, il quale fu il primo lottatore in UFC a sottomettere Rampage.\nDopo tale sconfitta Jackson torn\u00f2 a combattere nel 2012 con l'evento \"UFC 144: Edgar vs. Henderson\" in Giappone, paese dove Rampage era molto celebre per i suoi trascorsi in Pride, affrontando un top 10 di categoria in Ryan Bader: Jackson venne sconfitto sonoramente ai punti, lasciando intravedere che era nella fase calante della sua decorata carriera di lottatore, e dopo tale sconfitta afferm\u00f2 di voler lasciare l'UFC subito o dopo un ultimo incontro.\nNel 2013 combatt\u00e9 un ulteriore match nell'UFC contro il brasiliano Glover Teixeira, perdendo ai punti con un punteggio di 30-27, 30-27 e 29-28: si tratt\u00f2 della terza sconfitta consecutiva per Rampage.\nBellator e TNA.\nNel giugno 2013 \"Rampage\" conferma di aver sottoscritto un contratto con la promozione di arti marziali miste Bellator e con quella di wrestling TNA, negando quindi le voci che lo davano vicino all'organizzazione singaporiana di MMA ONE FC.\nIn quei mesi si parl\u00f2 di un suo possibile \"superfight\" contro il campione di pugilato Roy Jones Jr., ma alla fine venne annunciata la sfida contro Tito Ortiz, di ritorno da un ritiro della durata di un anno: l'incontro avrebbe dovuto essere il match principale dell'evento \"Bellator CVI\", ovvero il primo pay per view nella storia della promozione, ma una frattura al collo subita da Ortiz caus\u00f2 l'annullamento dell'incontro e l'intero evento venne proposto su un canale televisivo non a pagamento.\nRampage venne spostato in un evento successivo per sfidare un altro ex UFC in Joey Beltran, vincendo per KO nel primo round.\nNel 2014 prende parte al torneo dei pesi mediomassimi della decima stagione, dove in semifinale sconfigge per KO Christian M'Pumbu ed in finale affronta l'ex detentore del titolo Strikeforce Muhammed \"King Mo\" Lawal nel main event di \"Bellator CXX\", ovvero il primo pay per view nella storia della promozione: il match fu equilibrato ma alla fine fu Rampage a spuntarla e a vincere il torneo, ottenendo cos\u00ec la possibilit\u00e0 di sfidare il campione in carica Emanuel Newton; la sfida per la cintura per\u00f2 non si concretizz\u00f2 mai in quanto proprio in quel periodo la Bellator cambi\u00f2 la formula del proprio campionato, non proponendo pi\u00f9 tornei e non garantendo ai vincitori degli ultimi \"Grand Prix\" la sfida per il titolo.\nRitorno in UFC.\nNel dicembre del 2014 venne annunciato il ritorno di Quinton \"Rampage\" Jackson nella divisione dei pesi mediomassimi dell'UFC. Come primo match doveva affrontare Fabio Maldonado per il 25 aprile del 2015, ma a causa di motivi contrattuali che legavano Jackson alla federazione Bellator, gli venne impedito di poter partecipare all'incontro. Il 21 aprile, per\u00f2, il giudice della corte del New Jersey diede ragione a Jackson permettendogli cos\u00ec di competere all'evento UFC 186, per affrontare Fabio Maldonado in un match valido per la categoria catchweight con un limite di peso di 97,5\u00a0kg. Jackson vinse l'incontro per decisione unanime.\nRitorno in Bellator.\nDopo la sua vittoria al suo ritorno in UFC, Jackson decise di firmare un nuovo contratto con la Bellator MMA il 16 febbraio del 2016. A giugno affront\u00f2 il giapponese Satoshi Ishi nel main event della card Bellator 157, in un match valido per la categoria Catchweight con un limite massimo di peso di 102,06\u00a0kg. Quinton vinse l'incontro per decisione non unanime.\nIl 31 marzo 2017 affronta di nuovo King Mo, ma stavolta viene sconfitto per decisione unanime.\nIl 20 gennaio 2018 affronta l'ex UFC Chael Sonnen a Bellator 192 nel primo incontro del torneo a otto uomini indetto per incoronare il nuovo campione dei pesi massimi: Rampage esce sconfitto per decisione unanime. Torna alla vittoria il 29 settembre affrontando per la quarta volta in carriera il brasiliano Wanderlei Silva all'evento Bellator 206."}
{"id": "2002369", "revid": "62004", "url": "https://it.wikipedia.org/wiki?curid=2002369", "title": "Barloworld (ciclismo)", "text": ""}
{"id": "2002371", "revid": "62004", "url": "https://it.wikipedia.org/wiki?curid=2002371", "title": "Team Barloworld-Valsir", "text": ""}
{"id": "2002383", "revid": "767487", "url": "https://it.wikipedia.org/wiki?curid=2002383", "title": "Roberto Nencini", "text": "Biografia.\n\u00c8 vincitore di otto concorsi lirici internazionali ed \u00e8 stato insignito pi\u00f9 volte di riconoscimenti artistici.\nDopo gli ordinari studi universitari in lettere e lingue straniere, si \u00e8 formato negli studi musicali con Marisa Costantini (soprano in Roma) e Gino Bechi (baritono in Firenze).\nHa vinto la borsa di studio dell'Accademia Chigiana di Siena per perfezionarsi con Daniel Ferro della Juliard School di New York.\nIl suo repertorio spazia dalla polifonia alle opere di Mozart, Rossini, Bellini, Donizetti, Verdi, Puccini, Bizet, Berlioz ed altri, sino ai contemporanei come Brecht e Kurt Weill.\nLa sua carriera, iniziata al Teatro dell'Opera di Roma, lo ha portato a cantare nei teatri di tutto il mondo: dall'Europa agli Usa al Sudamerica, affiancato da grandi interpreti della lirica e diretto da Maestri quali Georges Pr\u00eatre, Zubin Mehta, Riccardo Muti.\nFormatosi come attore e mimo sotto la guida di noti maestri, ha svolto anche attivit\u00e0 teatrali e cinematografiche diretto da Luigi Comencini, Franco Zeffirelli, Francesco Laudadio, Steno) nonch\u00e9 spot pubblicitari.\nNel Musical dei Pooh \"Pinocchio\" riveste il ruolo di Mangiafuoco a Milano e a Roma. Ha cantato \"Turandot\" di Puccini al Teatro dell'Opera di Roma e \"Tha\u00efs\" di Massenet.\nHa rappresentato l'Italia in Argentina presso l'Ambasciata Italiana e nei Teatri di C\u00f3rdoba e Buenos Aires, in occasione della Festa della Repubblica Italiana 2005.\nPartecipa nel 2003 allo spot dedito all'MTV day per l'omonima rete televisiva nel ruolo di \"Head\".\nAttualmente, si dedica anche alla composizione di musiche e testi di canzoni melodiche."}
{"id": "2002384", "revid": "125820863", "url": "https://it.wikipedia.org/wiki?curid=2002384", "title": "Pattinaggio di figura ai Giochi olimpici", "text": "Il pattinaggio di figura fu inserito nel programma dei Giochi olimpici fin dell'edizione del 1908. Dal 1908 al 1920 ha fatto parte delle discipline sportive dei Giochi olimpici estivi, mentre dal 1924 la specialit\u00e0 entr\u00f2 nel programma dei Giochi olimpici invernali.\nQualificazioni.\nIl numero di partecipanti alla competizione, stabilita dal Comitato Olimpico Internazionale, \u00e8 di 30 atleti per le prove di singolo (sia maschile che femminile), 24 coppie per la danza su ghiaccio e 20 per il pattinaggio di figura a coppie.\nLe qualificazione per i giochi olimpici stabilita dalla International Skating Union prevede che l'80% dei posti assegnati (24 uomini/donne, 19 coppie di danza, 16 coppie dell'artistico) siano determinati dai risultati ottenuti nei Campionati mondiali di pattinaggio di figura tenuti l'anno prima delle Olimpiadi.\nIl numero massimo di atleti che un paese pu\u00f2 iscrivere per ogni singola disciplina sono tre. Il numero di iscrizioni per nazione dipende dai punti guadagnati dalla nazione attraverso i risultati ottenuti dai propri pattinatori. Questi punti sono dati dalla somma dei piazzamenti degli atleti della stessa nazionalit\u00e0 (i migliori due se un Paese schiera tre pattinatori). Se una nazione schiera un solo pattinatore/team, questo deve piazzarsi nei primi dieci per avere due posti ai Giochi, nei primi due per averne tre. Se la nazione schiera due pattinatori/team la somma dei loro piazzamenti deve dare 13 (o un numero minore) per tre posti ai Giochi, 28 (o meno) per due. I posti rimanenti sono redistribuiti tra un pattinatore/team per ogni nazione che non \u00e8 riuscita ad aggiudicarsi due posti, secondo l'ordine di piazzamento dei pattinatori ai campionati mondiali.\nMedagliere.\nAggiornato a . In \"corsivo\" le nazioni (o le squadre) non pi\u00f9 esistenti.\nAlbo d'oro.\nAtleti plurimedagliati.\nGli atleti che hanno vinto due medaglie d'oro o almeno tre medaglie olimpiche sono elencati di seguito."}
{"id": "2002388", "revid": "1522738", "url": "https://it.wikipedia.org/wiki?curid=2002388", "title": "Associazione Islamica Bengalese", "text": "L'Associazione Islamica Bengalese (\"Jamaat-e-Islami Bangladesh\", o semplicemente \"Jamaat\") \u00e8 un partito politico del Bangladesh.\nIl \"Jamaat Islam\" venne fondato nel 1941, prima della divisione dell'India, da Syed Abu l-A'la Maududi. La \"Jamaat\" si oppose alla divisione del Pakistan dall'India. Dopo la divisione del sub-continente indiano fra Pakistan e India, Maulana Maududi si port\u00f2 nel Pakistan Occidentale (l'odierno Pakistan), ed il partito si divise in due tronconi, uno per il Pakistan Occidentale ed uno per il Pakistan Orientale (l'odierno Bangladesh). \nNel 1971, la \"Jamaat\" si oppose alla guerra di liberazione del Bangladesh dal Pakistan. La \"Jamaat\" venne bandita dalla vita politica con la vittoria del \"Mukti Bahini\", il movimento di liberazione bengalese. Il partito venne riabilitato solo nel 1978. Del resto, la \"Jamaat\" fu esclusa dalla vita politica anche per il periodo tra il 1983 ed il 1990, a causa del regime militare di Hossain Mohammad Ershad del Partito Nazionale (Bangladesh). \nAlle elezioni politiche del 2001, la \"Jamaat\" ottenne il 4,28% dei voti, elesse 17 deputati ed entr\u00f2 a far parte del nuovo governo con il Partito Nazionalista del Bangladesh, nazional-conservatori. Alle elezioni politiche del 2008 la Jamaat ottenne 5 seggi su 300. Nel 2010 il governo, a guida AL, permise che il Tribunale Penale Internazionale perseguisse i crimini perpetrati durante la guerra del 1971. Nel 2012 tre leader della Jamaat sono stati condannati. La reazione della Jamaat provoc\u00f2 protesta in tutto il Paese. \nNel 2013 la Suprema Corte del Bangladesh ha cancellato la registrazione della Jamaat in quanto contraria all'indipendenza del Bangladesh."}
{"id": "2002389", "revid": "55935", "url": "https://it.wikipedia.org/wiki?curid=2002389", "title": "Vocabolario controllato", "text": ""}
{"id": "2002391", "revid": "247933", "url": "https://it.wikipedia.org/wiki?curid=2002391", "title": "Vindhya", "text": ""}
{"id": "2002393", "revid": "339392", "url": "https://it.wikipedia.org/wiki?curid=2002393", "title": "1960 nei videogiochi", "text": ""}
{"id": "2002394", "revid": "339392", "url": "https://it.wikipedia.org/wiki?curid=2002394", "title": "1950 nei videogiochi", "text": ""}
{"id": "2002399", "revid": "124568047", "url": "https://it.wikipedia.org/wiki?curid=2002399", "title": "Enrico I da Settala", "text": "Biografia.\nApparteneva ad una nobile famiglia milanese, che aveva vantato tra le proprie fila numerosi capitani del popolo della citt\u00e0 di Milano e numerosi uomini d'arme di valente fama.\nIntrapresa la carriera ecclesiastica, divenne cimiliarca della cattedrale di Milano e successivamente, il 7 novembre 1213 venne eletto arcivescovo della medesima sede da papa Innocenzo III, nonostante l'opposizione del comune che si rifiutava di fargli prendere possesso della carica, incappando cos\u00ec in minacce di scomunica da parte del pontefice.\nIl 23 febbraio 1218 \u00e8 incaricato, assieme al vescovo di Bergamo Giovanni Tornielli, di assolvere la citt\u00e0 di Milano dalla scomunica scagliata da papa Onorio III quando la sua popolazione aveva prestato aiuto all'imperatore Ottone IV contro la volont\u00e0 del Pontefice.\nNella primavera del 1220 il governo cittadino viene retto da una maggioranza popolare (la cosiddetta \"Credenza di Sant'Ambrogio\"), che obblig\u00f2 l'arcivescovo Enrico da Settala, allora a capo del partito aristocratico, a lasciare la citt\u00e0; il prelato, perci\u00f2, decide nell'autunno di quello stesso anno di partire alla volta delle Crociate, facendo ritorno a Milano nei primi mesi del 1221, dove il 2 maggio di quello stesso anno consacrer\u00e0 l'Abbazia di Chiaravalle.\nI contrasti con la citt\u00e0 erano per\u00f2 destinati a non finire: il 16 luglio 1221 il consiglio comunale di Milano impose al podest\u00e0 Amizone Sacco di Lodi di bandire l'arcivescovo Enrico da Settala, perch\u00e9 l'anno prima aveva scomunicato le autorit\u00e0 comunali milanesi; alla fine si arriva ad un accordo e ad una consequenziale pace tra il partito popolare e quello aristocratico, tregua che verr\u00e0 suggellata nell'agosto del 1222.\nIl 13 maggio 1224 Enrico Settala \u00e8 per\u00f2 costretto nuovamente ad abbandonare la citt\u00e0 di Milano, rifugiandosi nel suo castello di Brebia, lasciando come suo vicario Gerardo da Bascap\u00e8. La questione si risolse solo il 6 giugno 1225 ed il 10 giugno di quello stesso anno viene firmata nuovamente una pace tra le due fazioni.\nFu sempre Enrico Settala, poi, che il 16 agosto di quell'anno approv\u00f2 lo statuto delle Clarisse (Francescane) per trasferirsi alla nuova sede milanese di Sant'Apollinare e per gli ecclesiastici, trasferiti in San Giovanni in Era.\nIl 24 gennaio 1227, l'arcivescovo si fece personalmente promotore per sancire il definitivo possesso della basilica di Sant'Eustorgio a Milano da parte dei Domenicani.\nDurante i suoi anni di episcopato, Enrico Settala era stato anche un fervido sostenitore dell'imperatore Federico II, il quale lo fece rientrare definitivamente nella propria sede episcopale nell'estate del 1227.\nIl 1228 fu l'anno in cui l'arcivescovo milanese si garant\u00ec anche la sottomissione del vescovo Omobono di Cremona, con il sostegno del Pontefice e, grato di questo, accoglier\u00e0 felicemente il suggerimento proposto dal Papa (con decreto del 3 ottobre di quello stesso anno) che vietava ai laici di predicare.\nEnrico da Settala mor\u00ec a Milano il 16 settembre 1230 e fu sepolto nella chiesa di San Francesco. Sul suo sepolcro campeggiava la scritta latina \"Instituto inquisitore, jugulavit haereses\", traducibile in \"da inquisitore, sgozz\u00f2 gli eretici\". Nel 1652 i suoi resti furono traslati nella pieve di Settala."}
{"id": "2002409", "revid": "118476447", "url": "https://it.wikipedia.org/wiki?curid=2002409", "title": "Colle Caruno", "text": "Colle Caruno \u00e8 una frazione del Comune di Teramo, ad una distanza di 7\u00a0km dal capoluogo.\nStoria.\nSugli antichi documenti \u00e8 citato il nome di \"Colacaruni\" o \"Collecaruni\", forse derivante da un certo Cola (Niccola) Caruni, sepolto in Teramo.\n\u00c8 appartenuto da antica data alla giurisdizione vescovile di Teramo, tanto che nell'anno 1123 fu ceduto in feudo ai Totoneschi, insieme a Gesso (oggi Villa Gesso) e Castagneto e Pozo Rotari (forse Poggio Rattieri). Nella \"Storia\" di Niccola Palma \u00e8 citata l'esistenza della chiesa di San Giacomo gi\u00e0 nel 1271.\nNel 1804 vi abitavano 19 anime, come risulta sul Dizionario di Luigi Ercole per la porzione appartenente a Teramo, 25 anime per la parte sotto lo Stato di Montorio e 27 anime per la parte sotto lo Stato di Bisegno. Per effetto della legge dell'8 dicembre 1806 di Giuseppe Napoleone che procedeva alla revisione della \"Divisione dei Distretti e dei Circondari del regno e dei Governi compresi in ciascuno di essi\", Colle Caruno si trov\u00f2 a far parte del \"Circondario di Teramo\". Nel 1813 ci fu un'altra riforma dei Circondari e Colle Caruno fu confermata appartenente al Comune di Teramo che, in quella occasione, ebbe anche Forcella e Magnanella con Gesso e Colle Caruno gi\u00e0 feudo vescovile.\nMonumenti.\nChiesa di San Giacomo.\nGi\u00e0 prima del 1271 la chiesa era esistente. Fu per\u00f2 rimaneggiata nel XVIII secolo, ed ha aspetto tardo-barocco. Una chiesa rurale a navata unica, con semplice facciata a capanna con portale a tutto sesto. Il piccolo campanile a vela \u00e8 posteriore."}
{"id": "2002415", "revid": "110157", "url": "https://it.wikipedia.org/wiki?curid=2002415", "title": "Medical Subject Headings", "text": "Medical Subject Headings (acronimo: MeSH) \u00e8 un enorme vocabolario controllato (o sistema di metadati) ideato con l'obiettivo di indicizzare la letteratura scientifica in ambito biomedico. Il tesauro \u00e8 stato creato dalla \"National Library of Medicine\" (NLM) degli Stati Uniti, che \u00e8 responsabile anche della sua gestione. Il MeSH viene adoperato per l'indicizzazione degli articoli delle oltre 5000 riviste mediche presenti nel database bibliografico Medline/PubMed e nel catalogo dei libri della NLM. Il vocabolario pu\u00f2 essere consultato e scaricato gratuitamente da tutti gli utenti di internet. La stampa dell'edizione cartacea \u00e8 stata abbandonata nel 2007.\nNei database Medline o PubMed il contenuto di ciascun articolo \u00e8 indicizzato con 10-15 descrittori, di cui solo uno o due termini indicano l'argomento principale: sono detti pertanto \"principali\" (\"major\" in inglese) e identificati con l'apposizione di un asterisco. L'utilit\u00e0 di queste operazioni pu\u00f2 essere verificata nelle operazioni di ricerca in quanto il ricorso al vocabolario controllato MeSH e ai descrittori permette di essere molto selettivi e di ridurre enormemente il \"rumore\" che si otterrebbe se si utilizzassero solo le parole libere del linguaggio comune.\nStruttura dei MeSH.\nIl vocabolario \u00e8 costituito da oltre 24.000 termini, organizzati gerarchicamente, dal pi\u00f9 generale al pi\u00f9 specifico, in sedici categorie identificata da lettere dell'alfabeto (\"A\" per l'anatomia, \"B\" per gli organismi, \"C\" per le malattie, ecc.), ciascuna delle quali a sua volta \u00e8 suddivisa in sottocategorie, identificate da numeri, sempre pi\u00f9 specifiche a mano a mano che si procede in basso per cui la specificit\u00e0 del termine \u00e8 proporzionale alla lunghezza del numero. Grazie alla struttura ramificata che scaturisce da questa classificazione, si ottengono degli elenchi di termini definiti \"alberi\". Per es., nel caso della categoria \"C\" (Malattie), avremo ventitr\u00e9 sottocategorie (\"C01\": Infezioni batteriche e micotiche, \"C02\": Malattie virali, \"C03\": Malattie parassitarie, \"C04\" Neoplasie, \"C05\" Malattie del sistema muscolo scheletrico, \"C06\" malattie dell'apparato digerente, ecc.) ciascuna delle quali ne contiene numerose altre.\nUn dato descrittore pu\u00f2 apparire in pi\u00f9 punti dell'albero gerarchico, e quindi pu\u00f2 essere descritto da pi\u00f9 codici alfanumerici. Nel caso, per es., delle \"Neoplasie dello stomaco\", patologia neoplasica (\"C04\") e dell'apparato digerente (\"C06\") potremo ottenere i seguenti alberi:\n\"oppure\" \nTraduzione in lingua italiana.\nLa traduzione dei MeSH dalla lingua inglese a quella italiana \u00e8 curata dall'Istituto Superiore di Sanit\u00e0. La traduzione \u00e8 stata avviata nel 1986 nell'ambito dell'Unified Medical Language System, un progetto della NLM avente lo scopo di creare un linguaggio medico utilizzabile dai sistemi informatici."}
{"id": "2002416", "revid": "55935", "url": "https://it.wikipedia.org/wiki?curid=2002416", "title": "MeSH", "text": ""}
{"id": "2002417", "revid": "729019", "url": "https://it.wikipedia.org/wiki?curid=2002417", "title": "Orlyval", "text": "Orlyval \u00e8 una metropolitana leggera che serve l'aeroporto di Parigi Orly, nel comune di Orly, connettendosi alla stazione di Antony della RER B, nel comune di Antony, in Francia. Il percorso tra Antony e Orly 1, 2, 3 viene compiuto in 7 minuti; un ulteriore minuto di tragitto porta al terminal di Orly 4.\n\u00c8 stata aperta il 2 ottobre 1991, ed \u00e8 la seconda linea che utilizza il sistema automatico VAL.\nLa costruzione \u00e8 stata controversa: i concorrenti proposero un collegamento di trasporto pubblico per l'aeroporto coinvolgendo una linea ferroviaria integrata alla rete RER, che avrebbe consentito a treni di diverse origini di servire l'aeroporto. L'opzione \u00e8 stata vista come la meno integrata con il resto della rete. Comunque, i piccoli treni hanno permesso di costruire stazioni allo stesso livello e molto vicine ai terminali.\nInizialmente la linea era gestita dalla Matra (produttrice dei treni), ma siccome la costruzione e i costi operativi erano troppo alti per generare profitto, \u00e8 stata ceduta alla RATP. Rimane, tuttavia, l'unica linea di trasporto pubblico nella regione di Parigi in cui la Carte Orange e le altre tessere non sono valide."}
{"id": "2002419", "revid": "21880", "url": "https://it.wikipedia.org/wiki?curid=2002419", "title": "Area marina protetta Capo Gallo - Isola delle Femmine", "text": ""}
{"id": "2002422", "revid": "287204", "url": "https://it.wikipedia.org/wiki?curid=2002422", "title": "\u00c1scari", "text": ""}
{"id": "2002427", "revid": "729019", "url": "https://it.wikipedia.org/wiki?curid=2002427", "title": "Episodi di Alfred Hitchcock presenta (serie televisiva 1985) (quarta stagione)", "text": "La quarta stagione della serie televisiva 1985: Alfred Hitchcock presenta \u00e8 composta da 20 episodi, trasmessi tra il 1988 e il 1989. "}
{"id": "2002428", "revid": "798702", "url": "https://it.wikipedia.org/wiki?curid=2002428", "title": "Episodi di Alfred Hitchcock presenta (serie televisiva 1985) (terza stagione)", "text": "La terza stagione della serie televisiva 1985: Alfred Hitchcock presenta \u00e8 composta da 21 episodi, trasmessi nel 1988. "}
{"id": "2002429", "revid": "88740", "url": "https://it.wikipedia.org/wiki?curid=2002429", "title": "Episodi di Alfred Hitchcock presenta (serie televisiva 1985) (seconda stagione)", "text": "La seconda stagione della serie televisiva 1985: Alfred Hitchcock presenta \u00e8 composta da 13 episodi, trasmessi nel 1987.\nTra le guest star figurano Marion Ross, Mark Hamill, Michael Ironside, Pamela Sue Martin.\nL'iniziazione.\nTrama.\nUna confraternita di studenti del college organizza uno scherzo alla matricola Duke, per la sua iniziazione: il ragazzo deve sparare a salve alla direttrice del convitto. Ma lo scherzo avr\u00e0 una serie di inaspettate e tragiche conseguenze.\nRequiem per un vivo.\nTrama.\nCissie vive con Johanna (che da molti anni finge di essere sua sorella) e ne \u00e8 soggiogata dal forte carattere. Quando l'immobiliarista Brenner si reca nella loro casa per rivendicarne l'acquisto, forte di un contratto firmato in precedenza, le due donne architettano il suo omicidio.\nSull'orlo del precipizio.\nTrama.\nDanny Carlyle \u00e8 un giovane disperato che perde in poco tempo la fattoria e anche il nuovo lavoro. I soldi non bastano nemmeno per un pranzo decente. Anche la moglie lo lascia per un uomo di nome Frank, ma questi la lascia a sua volta per tornare dalla propria moglie. Cos\u00ec lei si suicida. Avvilito da tutto questo, Danny prenota una stanza di un hotel, esce dalla finestra e si stabilisce sul cornicione dell'albergo per farla finita. Uno psichiatra cerca di farlo desistere parlandogli dalla finestra."}
{"id": "2002430", "revid": "70935", "url": "https://it.wikipedia.org/wiki?curid=2002430", "title": "La guerra lampo dei fratelli Marx", "text": ""}
{"id": "2002432", "revid": "247933", "url": "https://it.wikipedia.org/wiki?curid=2002432", "title": "Lega Awami", "text": ""}
{"id": "2002433", "revid": "287204", "url": "https://it.wikipedia.org/wiki?curid=2002433", "title": "Abhayapuri", "text": " \nAbhayapuri \u00e8 una suddivisione dell'India, classificata come \"town committee\", di 14.671 abitanti, situata nel distretto di Bongaigaon, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 19' 60 N e 90\u00b0 40' 0 E e ha un'altitudine di 35 .\nSociet\u00e0.\nEvoluzione demografica.\nAl censimento del 2001 la popolazione di Abhayapuri assommava a 14.671 persone, delle quali 7.571 maschi e 7.100 femmine. I bambini di et\u00e0 inferiore o uguale ai sei anni assommavano a 1.424, dei quali 746 maschi e 678 femmine. Infine, coloro che erano in grado di saper almeno leggere e scrivere erano 11.535, dei quali 6.291 maschi e 5.244 femmine."}
{"id": "2002450", "revid": "729019", "url": "https://it.wikipedia.org/wiki?curid=2002450", "title": "Ansaldo Signal", "text": "Ansaldo Signal N.V. era una societ\u00e0 di diritto olandese con sede in Amsterdam, controllata al 100% da Ansaldo STS S.p.A.. Svolgeva il ruolo di holding di partecipazioni in imprese che operano nel settore della progettazione, produzione e manutenzione di sistemi e componenti di prodotti impiegati nel segnalamento ferroviario e metropolitano. \u00c8 stata una delle aziende sviluppatrici del sistema ERTMS e SCMT.\nStoria.\nViene costituita nel 1996 da Ansaldo Trasporti, assumendo le partecipazioni in Ansaldo Segnalamento Ferroviario, in Compagnie des Signaux et d'Enterprises Eletricques e in Union Switch&amp;Signal. Nel 2001 passa sotto il controllo di Finmeccanica (divenuta nel 2016 Leonardo-Finmeccanica). Il 24 febbraio 2006 Ansaldo STS assume la partecipazione in Ansaldo Signal.\nIl 10 settembre 2009 \u00e8 stata incorporata in Ansaldo STS S.p.A. e le sue partecipazioni sono state direttamente assunte da Ansaldo STS S.p.A. (il cui azionista di riferimento \u00e8 diventato, nel novembre 2015, Hitachi Rail Italy Investment)."}
{"id": "2002454", "revid": "188116", "url": "https://it.wikipedia.org/wiki?curid=2002454", "title": "Attualismo (filosofia)", "text": "Lattualismo \u00e8 una forma di idealismo sviluppata da Giovanni Gentile ed evolutasi dalla dialettica di contrastanti correnti (che pur fioriscono da una comune visione del mondo): l'idealismo trascendentale di Immanuel Kant e l'idealismo assoluto di Georg Hegel. \nDottrina.\nLa filosofia di Gentile fu da lui denominata attualismo o \"idealismo attuale\", perch\u00e9 in esso l'unica vera realt\u00e0 \u00e8 l'atto puro del \u00abpensiero che pensa\u00bb, cio\u00e8 l'autocoscienza nel momento attuale, in cui si manifesta lo spirito che comprende tutto l'esistente; in altre parole, non i singoli enti pensati, ma l'atto pensante che sta loro a monte rappresenta l'unica realt\u00e0 che il filosofo riconosce.\nLo Spirito \u00e8 Pensiero, ed il Pensiero \u00e8 attivit\u00e0 perenne in cui all'origine non c'\u00e8 distinzione tra soggetto e oggetto. Gentile pertanto avversa ogni dualismo e naturalismo rivendicando l'unit\u00e0 di natura e spirito (monismo), cio\u00e8 di spirito e materia all'interno della coscienza pensante, attribuendo a questa un primato gnoseologico ed ontologico. La coscienza \u00e8 vista come sintesi di soggetto e oggetto, sintesi di un atto in cui il primo pone il secondo. Non hanno quindi senso orientamenti solo spiritualisti o solo materialisti, come non ne ha la divisione netta tra spirito e materia del platonismo, in quanto la realt\u00e0 \u00e8 unica: qui \u00e8 evidente l'influsso del panteismo rinascimentale e dell'immanentismo bruniano, pi\u00f9 che dell'hegelismo.\nA differenza di Benedetto Croce (fautore dello \"storicismo assoluto\" o \"idealismo storicista\" per cui tutta la realt\u00e0 \u00e8 \u00abstoria\u00bb e non atto in senso aristotelico) Gentile apprezza di Hegel non tanto l'orizzonte storicista, quanto l'impianto idealistico fondato sulla coscienza quale \u00abSoggetto trascendentale\u00bb, ovvero l'assunzione della coscienza come principio del reale, posizione che lo avvicina a Fichte. Anche secondo Gentile vi \u00e8 un errore, in Hegel, nell'impostazione della dialettica, ma in modo diverso da Croce: Hegel avrebbe infatti costruito la sua dialettica con elementi propri del \u00abpensato\u00bb, ovvero quello del pensiero determinato e delle scienze. Per Gentile, invece, solo nel \u00abpensare in atto\u00bb consiste l'autocoscienza dialettica che tutto comprende, mentre il \u00abpensato\u00bb \u00e8 un fatto illusorio.\nL'attualismo di Gentile si propone pertanto di riformare la dialettica hegeliana, per farne un idealismo autenticamente assoluto, con l'aggiunta della teoria dell'atto puro e l'esplicazione del rapporto tra \u00ablogica del pensare\u00bb e \u00ablogica del pensato\u00bb.\nRecuperando Fichte, il filosofo afferma che lo spirito \u00e8 fondante in quanto unit\u00e0 di coscienza ed autocoscienza, pensiero in atto; l'atto del pensiero pensante, o \u00abatto puro\u00bb, \u00e8 il principio e la forma della realt\u00e0 diveniente, al di fuori del quale non c'\u00e8 nulla: non vi sono singoli individui empirici separati dall'Io assoluto; non hanno consistenza l'errore, il male e la morte di fronte alla Verit\u00e0 e all'Eterno; anche il passato vive solo nel momento attuale del ricordo.\nSecondo Gentile la dialettica dell'atto puro si attua in particolare nell'opposizione tra la soggettivit\u00e0 rappresentata dall'arte (tesi) e l'oggettivit\u00e0 rappresentata dalla religione (antitesi) cui fa da soluzione la filosofia (sintesi). \nLa \u00ablogica del pensiero pensante\u00bb, inteso come istanza archetipico-ontologica, \u00e8 una logica filosofica e dialettica, la \u00ablogica del pensiero pensato\u00bb invece \u00e8 formale ed erronea, perch\u00e9 i singoli pensieri provenienti dal \"pensare\" originario sono solo un mero riflesso contemplativo, una sorta di \"prodotto secondario\".\nPensiero astratto e pensiero concreto.\nLa realt\u00e0 dunque non \u00e8 un fatto, un dato fattuale e statico, bens\u00ec un atto, un agire dello Spirito, un'attivit\u00e0 dinamica dotata di potenza infinita. Atto e potenza sono qui da intendere non tanto in senso aristotelico quanto in quello neoplatonico mutuato dall'idealismo tedesco.\nAnche se i realisti ammettono che il mondo esterno sia l'unico conoscibile, racchiudibile entro un concetto \"statico\" basato sulla ripetibilit\u00e0 dell'esperienza che testimonierebbe l'esistenza di una solida base trascendente la mutevolezza delle nostre percezioni, essi continuano ad assumere in maniera dogmatica che vi sia qualcosa di reale indipendentemente dal pensiero che lo pensa.\nMa una realt\u00e0 pensata come \u00abpresupposto del pensiero\u00bb, cio\u00e8 pensata come \u00abnon pensata\u00bb (essendo esterna, precedente al pensiero), \u00e8 un concetto contraddittorio, dogmatico e arbitrario, che corrisponde al punto di vista empirico. L'empirismo \u00e8 un punto di vista astratto, perch\u00e9 separa l'oggetto dall'Io, dal soggetto che lo pone, e quindi \"astrae\" una parte dal tutto. L'unica realt\u00e0 concreta \u00e8 la sintesi unitaria di soggetto-oggetto, che Gentile chiama autocoscienza, in cui \u00e8 possibile ricomporre l'opposizione tra \u00abpensiero pensante\u00bb e \u00abpensiero pensato\u00bb, tra \u00abatto\u00bb e \u00abfatto\u00bb, o secondo la terminologia gentiliana, tra \u00ablogo concreto\u00bb e \u00ablogo astratto\u00bb.\nImmediatezza e mediazione.\nL'autocoscienza attuale del pensiero non \u00e8 soggettivit\u00e0 immediata, bens\u00ec mediata. Presupporre il non-io come opposto all'Io \u00e8 infatti, all'inizio, un porre astratto e quindi immediato del pensiero che non vede s\u00e9 stesso negli oggetti del mondo, un porre privo di mediazione. Viceversa, l'Io trascendentale (autocosciente) \u00e8 una coscienza mediata di s\u00e9, perch\u00e9 non pu\u00f2 sussistere senza coscienza dell'altro da s\u00e9, cio\u00e8 del mondo.\nGentile respinge come astratta la tavola delle dodici categorie di Kant, le quali dipendono in realt\u00e0 dall'unico vero giudizio concreto costituito dall\"Io penso\" (o appercezione): \nIo empirico ed Io trascendentale.\nL'Io trascendentale che opera questa sintesi va distinto dall\"io empirico\": quest'ultimo \u00e8 un'entit\u00e0 diversa da tutto il resto nonch\u00e9 dagli altri io \"empirici\", l'Io trascendentale invece \u00e8 il Soggetto universale, non guardabile mai da fuori, in quanto non pu\u00f2 essere oggetto della nostra esperienza, come spettacolo a cui si assista da spettatori, altrimenti non sar\u00e0 pi\u00f9 soggetto ma oggetto, appunto un io semplicemente empirico. \nQuand'anche si presuma cio\u00e8 di oggettivare l'atto soggettivo dell'Io, lo si abbasserebbe comunque ad uno dei tanti oggetti finiti della conoscenza. Per questo \u00e8 un atto che non si pu\u00f2 mai trascendere: la sua natura \"trascendentale\" (non trascendente) non pu\u00f2 essere compresa come un atto compiuto, ma solo come \u00ab\"atto in atto\"\u00bb, ossia un atto mai definitivamente concluso, costantemente attuantensi e in continuo divenire.\nIn quest'atto risiede quella concretezza che permane come esigenza fondamentale avvertita da Gentile anche nell'atto dell'educare, inteso come autoeducazione dello spirito basata non sull'alterit\u00e0 di insegnante e allievo, ma sull'unit\u00e0 di uno stesso processo che \u00e8 scuola e vita, pedagogia e filosofia, teoria e prassi.\nL'autoctisi dello Spirito.\nIl pensiero attuale \u00e8 infatti \u00abil centro in cui \u00e8 il principio della vita, da cui ogni realt\u00e0 germoglia\u00bb: l'attualismo \u00e8 la consapevolezza di questo centro.\nIl pensare \u00e8 al contempo un agire, un processo costante di auto-creazione o, come dice Gentile, di \"autoctisi\", con cui pensando esso pone s\u00e9 stesso e insieme anche il mondo, prendendo in tal modo coscienza di s\u00e9.\nIl prodursi dello Spirito come \"causa sui ipsius\", peraltro, non \u00e8 anteriore all'atto con cui il pensiero si pensa, ma \u00e8 questo medesimo atto, perch\u00e9 non si possono formulare pensieri privi della coscienza di formularli. La natura di un tale prodursi \u00e8 inoltre essenzialmente volont\u00e0, libera creazione del sentimento, la cui eticit\u00e0 non sta fuori ma \u00e8 tutt'uno con esso, che si aliena in una realt\u00e0 esterna per ritornare a s\u00e9.\nIl momento dell'oggettivazione, del non-Io, \u00e8 essenziale in quanto costitutivo del pensiero stesso dell'io; quest'ultimo si d\u00e0 un oggetto per esercitare la propria attivit\u00e0, perch\u00e9 altrimenti non potrebbe esistere un pensiero senza contenuto.\nIl circolo dell'autocoscienza: negazione e affermazione.\nIl punto di partenza del circolo dell'autocoscienza \u00e8 pertanto una potenzialit\u00e0 inattuale, ma esso non esiste solo idealmente, perch\u00e9 senza immediatezza non \u00e8 possibile la mediazione.\nL'astratto cio\u00e8 \u00e8 pur sempre un momento del concreto, e gli fornisce combustibile nella misura in cui viene negato. L'astratto non pu\u00f2 essere combusto una volta per tutte, altrimenti si fermerebbe il divenire, o la dialettica del pensare. Piuttosto, ogni volta che l'astratto viene superato nel concreto, questo si ripresenta come un nuovo astratto, da superare all'infinito.\nLogica del pensare astratto.\nLa logica del concreto pertanto non nega l'oggetto, ma piuttosto \u00e8 cosciente della sua astrattezza, che quindi riconosce ammettendo accanto alla dialettica del pensiero una logica dell'astratto, come suo grado o momento in divenire.\nLa logica del pensare astratto consiste nel principio di identit\u00e0, quando l'essere \u00e8 fatto oggetto del pensiero, diventando identico a s\u00e9 stesso (A=A).\nL'essere \u00e8 la negazione del pensiero, perch\u00e9 esterno all'attualit\u00e0 del pensiero, un essere che secondo la filosofia eleatica o quella naturalistica esisterebbe anche quando non viene pensato.\nGentile sottolinea che il puro essere (naturale), inteso come immediato e statico \"A\", non riesce ad essere identico a s\u00e9 stesso, essendo non pensato e quindi irreale, mentre solo il pensiero, per quanto astratto, pu\u00f2 stabilire il nesso di identit\u00e0 A=A. Questa relazione pensa l'essere come distinto dal pensiero, ma non separato.\nIl principio di identit\u00e0 d\u00e0 poi luogo alle altre determinazioni della logica aristotelica come quella di non-contraddizione, del terzo escluso, dei giudizi e del sillogismo, logica che quindi resta pienamente valorizzata da Gentile, e \u00abrimane tutta salda e viva\u00bb in quanto momento della logica del concreto.\nLogica del concreto.\nLa determinatezza del concetto astratto va riportata cos\u00ec alla concretezza della vita attuale dello spirito, dato che \u00e8 proprio della concretezza spirituale la creazione di forme determinate e circoscritte. \nLe forme determinate della realt\u00e0 pensata, cio\u00e8 dell'\u00abesperienza\u00bb, sono espressioni del divenire storico, spazio-temporale, dello Spirito: la loro molteplicit\u00e0 non sta accanto all'unit\u00e0 dello Spirito, ma appartiene al mondo in quanto oggetto della coscienza, che tutte le unifica in un semplice atto.\nLa positivit\u00e0 delle determinazioni storiche si concilia cos\u00ec con la negativit\u00e0 originaria dell'autoconcetto, o autocoscienza del concetto determinato. L'atto dello spirito \u00e8 \u00abnegativit\u00e0 originaria\u00bb in quanto si compie nel momento in cui nega l'essere come natura (il semplice \"A\" privo di nessi), nega cio\u00e8 qualcosa che non esiste (ritenuto erroneamente esistente dal naturalismo), e in questa negazione realizza s\u00e9 stesso. \nIl puro essere \u00e8 nulla perch\u00e9 non \u00e8 neppure quell'essere concettuale posto dal pensiero astratto che, sebbene inattuale, fornisce combustibile alla logica del concreto.\nQuest'ultima, detta anche logica autentica o speculativa, evidenzia la continuit\u00e0 dell'Io attraverso il suo progressivo sviluppo nei principi Io=Io (differenziazione nell'unit\u00e0) ma anche Io=non-io (unit\u00e0 nella differenza), perch\u00e9 entrambi trovano la loro sintesi nell'unit\u00e0 attuale di concreto e astratto, soggetto pensante e oggetto pensato.\nIdentit\u00e0 di storia e attualit\u00e0.\nLa caratteristica trascendentale del pensiero \u00e8 tale per cui il mio pensiero attuale di adesso include il passato e il futuro: l'adesso, l'ora attuale del pensiero non \u00e8 compresa tra prima e dopo, ma comprende la totalit\u00e0 del tempo, e quindi \u00e8 eterno, un eterno divenire.\nGentile contesta la distinzione crociana fra \u00abstoria che si fa\u00bb, e \u00abstoria che si pensa\u00bb, tra \u00ab\"res gestae\"\u00bb e \u00ab\"historia rerum gestarum\"\u00bb, affermando la contemporaneit\u00e0 della storia, che \u00abnon \u00e8 da confondere con quella del Vico, che ne lascia fuori di s\u00e9 una che si svolge nel tempo: laddove il nostro eterno \u00e8 lo stesso tempo considerato nella attualit\u00e0 dello spirito\u00bb.\nLa conoscenza storica consiste nella riduzione del molteplice alla concreta unit\u00e0 dell'atto, sintesi delle tesi contrapposte che concepiscono lo spirito ora come dialettica storica, ora come eternit\u00e0 a-storica. \nL'identit\u00e0 di filosofia e storia viene quindi sostenuta da Gentile in maniera molto pi\u00f9 radicale rispetto a Croce: \nL'evoluzione dello Spirito.\nLa storia dello Spirito come eterna presenza di s\u00e9 a s\u00e9 stesso \u00e8 vista peraltro da Gentile come una progressiva presa di coscienza dell'attualismo medesimo.\nRiformando l'idealismo di Hegel, egli intende depurarlo sia dagli sviluppi in senso platonico tentati dalla Destra hegeliana, sia dagli esiti materialistici della Sinistra hegeliana. \nL'errore di Platone, secondo Gentile, era stato quello di supporre la trascendenza delle idee rispetto al pensiero, restando all'interno di un dualismo spirito-materia basato astrattamente su un essere, o una materia, presupposta al pensiero, che fu il tratto caratteristico della filosofia greca.\nLa filosofia cristiana ebbe il merito di superare la posizione intellettualistica dei greci, la loro raffigurazione materialistica del mondo, attraverso lo sforzo faticoso di spiritualizzare la realt\u00e0, pur affermando ancora la trascendenza dello Spirito. Questa verr\u00e0 in seguito risolta da Spinoza nell'unit\u00e0 immanente della sostanza, che Gentile intende trasformare in un immanentismo di tipo soggettivistico e spiritualistico.\nIl \"cogito ergo sum\" di Cartesio fu una tappa fondamentale nel percorso della filosofia occidentale verso l'autocoscienza del principio attualista, come lo furono il celebre adagio di George Berkeley \"esse est percipi\", e la \"sintesi a priori\" di Kant, sebbene costoro ammettessero ancora degli elementi realistici e trascendenti oltre l'atto del pensare.\nBerkeley ad esempio, pur affermando la dipendenza del reale dall'idea, cio\u00e8 che non esistono oggetti al di fuori delle nostre percezioni, continuava tuttavia ad attribuire le rappresentazioni della realt\u00e0 ad una Mente oggettiva e assoluta, presupposta alla mente umana. Per Gentile invece l'unico pensiero assoluto \u00e8 quello immanente al divenire e alle singole menti, ovvero il pensiero attuale.\nCon l'idealismo tedesco il pensiero prende finalmente coscienza che non esistono altre realt\u00e0 al di fuori di s\u00e9, sebbene Fichte rimanesse nel dualismo di Io e non-io che non viene mai superato dall'attualit\u00e0 del pensiero, ma solo da un agire pratico dilatato all'infinito, fermo alla contrapposizione fra teoria e prassi. \nLa stessa contrapposizione non fu superata neppure da Schelling se non tramite un'intuizione intellettuale pensata in maniera dogmatica e quindi sempre presupposta alla coscienza attuale.\nAnche Hegel, infine, triplicando l'unico pensiero, concepiva la Logica e la Natura come altro dallo Spirito, come dei \u00abpensati\u00bb anzich\u00e9 dei momenti di un medesimo atto pensante, sicch\u00e9 la sua dialettica giungeva a un risultato che per Hegel era definitivo, immutabile, situato al culmine dello sviluppo dello Spirito, mentre per Gentile il divenire \u00e8 eterno, fuori dal tempo, altrimenti l'approdo a una tale immutabilit\u00e0 contraddirebbe il suo fluire. \nGentile per questo fece propria l'esigenza, gi\u00e0 enunciata da Spaventa, di \u00abkantianizzare\u00bb Hegel, riconducendo la totalit\u00e0 dello Spirito entro l'unit\u00e0 dell'Io trascendentale.\nNella concreta sintesi di questo Io, nella sua \"autoctisi\" al di fuori della quale non c'\u00e8 nulla, viene a cadere quella distinzione fra teoria e prassi che Gentile rimprover\u00f2 ancora a Croce, il quale ha avuto il torto di porre una \u00ablogica del fatto\u00bb al posto della logica attuale dello Spirito, basandola sulla distinzione delle forme dello Spirito (arte, filosofia, economia ed etica), che essendo \u00abdistinte\u00bb sono solo vuote astrazioni, avulse dalla vita spirituale, di cui compromettono l'unit\u00e0.\nArte, religione, filosofia.\nGentile si preoccupa di ribadire a pi\u00f9 riprese la concretezza della vita spirituale dell'atto pensante, che si snoda nella triade dialettica tesi-atitesi-sintesi, rappresentate da arte, religione e filosofia. \nGentile recupera la concezione romantica dell'arte come puro sentimento, attribuendole un carattere di intuizione \"lirica\" come gi\u00e0 avevano fatto De Sanctis e Croce, contestando tuttavia a quest'ultimo che l'arte non \u00e8 espressione mediata del sentimento, bens\u00ec il sentimento stesso, forza attiva dello spirito che contiene il tutto in potenza. L'arte non va distinta inoltre dalle altre forme della creativit\u00e0 umana come reputa Croce, ma tutte le permea. E il sentimento, in quanto nucleo dell'arte, verr\u00e0 sempre pi\u00f9 rivalutato da Gentile al punto da dire che esso non \u00e8 solo potenzialit\u00e0 del pensiero in atto, bens\u00ec infinita energia creatrice che muove il pensiero stesso, e quindi il mondo, la realt\u00e0. \nLa religione tuttavia \u00e8 un momento necessario nello sviluppo dello spirito che ha bisogno di alienarsi per prendere coscienza di s\u00e9. \nGentile riconosce nel cristianesimo l'inizio di questo processo di evoluzione dello spirito, perch\u00e9 ha sempre privilegiato l'intimit\u00e0 e la responsabilit\u00e0 del soggetto a partire dal dogma centrale dell'Uomo-Dio, che ricompone in unit\u00e0 la separazione tra spirito divino e spirito umano.\nAttualismo e Cristianesimo.\nGentile presenta cos\u00ec la sua filosofia come essenzialmente cristiana, ovvero il compimento del cristianesimo in forma demitizzata, quale religione dell'interiorit\u00e0 che egli intende depurare dagli elementi del realismo e della trascendenza apportati storicamente dal platonismo e dall'aristotelismo.\nRipristinando l'autentica tradizione cristiana, Gentile si propone di rinnovare anche le istanze spiritualistiche del Risorgimento italiano, sottraendole al platonismo e al misticismo della trascendenza, in favore di una religiosit\u00e0 immanente che escluda ogni barriera tra sacro e profano, e nella quale ogni uomo ritrovi dentro di s\u00e9, e in ogni aspetto della propria vita, la concreta unit\u00e0 dello spirito.\nAttualismo e scienza.\nTra l'arte e la religione si trova la scienza, che condivide i limiti di entrambe senza partecipare della loro validit\u00e0. \nCome l'arte, infatti, la scienza non si occupa dell'universale ma del particolare, e in tal senso \u00e8 soggettiva. D'altra parte, trovandosi davanti un oggetto che essa non crea, la cui materialit\u00e0 si oppone all'attivit\u00e0 dello spirito, pone quest'ultimo in una condizione di passivit\u00e0 tipica della religione. \nAnzich\u00e9 comporre insieme la soggettivit\u00e0 dell'arte con l'oggettivit\u00e0 della religione, come fa la filosofia, la scienza rimane cos\u00ec al loro livello di astrazione, che non potr\u00e0 essere superato se non nell'autocoscienza dell'atto spirituale, il solo dove convivono concretamente il soggetto e l'oggetto.\nGentile respinge tuttavia l'accusa di \u00abostilit\u00e0 alla scienza\u00bb, sostenendo anzi di condividere la volont\u00e0, propria di una mente scientifica, di oltrepassare \"nella pratica\" ogni limite venga ritenuto inviolabile dal pensiero, volont\u00e0 che trova nella \u00abfecondit\u00e0\u00bb di una filosofia come quella attualista il suo fondamento.\n\u00c8 stato peraltro rilevato come, negando l'esistenza di realt\u00e0 immutabili che si oppongano al pensiero, con l'attualismo viene a cadere ogni limite alla libera creativit\u00e0 umana altres\u00ec nella direzione tecnico-scientifica.\nEtica e politica.\nEssendo il divino immanente all'umano, anche sul piano etico lo spirito va affermato non come vuota universalit\u00e0 che sopprima le individualit\u00e0, ma come il concreto superamento degli interessi particolari in un'eticit\u00e0 superiore che tutti li comprenda e al contempo li realizzi.\nIn tal senso Gentile si presenta come liberale convinto, difendendo una libert\u00e0 umana intesa come capacit\u00e0 di universalizzarsi andando oltre i limiti della propria singolarit\u00e0 empirica. Gentile respinge la distinzione crociana tra economia ed etica, le quali, prese singolarmente, rimangono allo stadio di astrazioni inattuali, per integrarle in una sintesi in cui entrambe ritrovino la loro concretezza in atto, rappresentata dall'etica statale. Lo Stato \u00e8 concepito da Gentile come un organismo vivente nel quale gli individui esprimono se stessi e scoprono la loro ragion d'essere; uno Stato che non si pone cio\u00e8 come traguardo fisso e vincolante, ma inteso dinamicamente quale processo costante di integrazione e rinnovamento della vita spirituale, come quello che Gentile vedeva impersonato dal fascismo.\nIn vista di una riforma dell'etica e della coscienza nazionale di cui l'attualismo avrebbe costituito le fondamenta, egli motiv\u00f2 pertanto la sua adesione al fascismo onorandosi di esserne riconosciuto come il filosofo ufficiale.\nFortuna storico-politica.\nCon l'attualismo Gentile diede avvio ad una riforma della dialettica hegeliana basata sui motivi spiritualistici della tradizione ontologica italiana, conciliandoli con le esigenze di concretezza provenienti dall'area marxista. Da Spaventa e da Marx egli prese cos\u00ec i modelli di riferimento con cui reinterpretare Hegel, procedendo ad una sua \u00abkantianizzazione\u00bb da un lato, ma evitando la caduta nel materialismo dall'altro.\nAvversario di ogni intellettualismo, da lui giudicato avulso dalla realt\u00e0, ebbe successo nel postulare una teoria di pensiero speculativo che guadagnasse un consenso sufficiente a cimentarsi nella competizione con le nuove ondate di positivismo (e pertanto di concezioni materialistiche della vita sociale) che si contendevano il campo nell'alveo delle tendenze politiche riformistiche dell'epoca. Piero Gobetti nel 1921 scrisse di Gentile che aveva \u00abfatto scendere la filosofia dalle astruserie professorali nella concretezza della vita\u00bb. A differenza per\u00f2 di Benedetto Croce che perme\u00f2 la cultura italiana in generale, Gentile ebbe impatto sull'ambiente specificamente filosofico del suo tempo.\nLe sue idee, storicamente, risultarono decisive per il consolidamento del potere del Partito nazionale fascista in Italia, fornendo un fondamento dogmatico alle relative riforme, nonch\u00e9 la vera linfa vitale della dottrina filosofica fascista, protesa verso l'edificazione di una nuova umanit\u00e0. Nondimeno, Gentile rivendicava al suo attualismo la qualit\u00e0 di quintessenza del positivismo, di cui avrebbe costituito null'altro che la pi\u00f9 corretta interpretazione.\nCon la sua concezione idealistica, Gentile intendeva farsi profeta dello Spirito, sacerdote di una Divinit\u00e0 immanente che la religione reputava erroneamente trascendente, priva di limiti e imperfezioni. Una concezione che tuttavia entr\u00f2 in crisi con la fine della seconda guerra mondiale, quando si imposero nuovi paradigmi filosofici basati piuttosto sull'esistenzialismo e su presupposti individualistici. Nicola Abbagnano, pur facendosi portatore di queste nuove istanze filosofiche, esalt\u00f2 di Gentile le differenze con l'idealismo di Benedetto Croce, sottolineando al contempo le radici fortemente romantiche da cui trasse alimento l'attualismo gentiliano. \nAnche secondo Leo Valiani, \u00abla sua filosofia [di Gentile] a noi sembra anacronistica. L'hanno resa ancor pi\u00f9 anacronistica di come gi\u00e0 non fosse gli sviluppi delle societ\u00e0 e delle scienze. Il nesso fra il pensare e il fare, il problema del carattere attivo della conoscenza, che \u00e8 al centro delle meditazioni di Gentile, \u00e8 tuttavia un problema perenne, che sopravvive alla particolare impostazione che egli gli ha dato\u00bb.\nTra i pi\u00f9 fedeli allievi di Gentile va annoverato Ugo Spirito, che difese l'immanentismo della sua filosofia, fino a conciliarlo dopo un lungo percorso filosofico con una visione che elevava la scienza a elemento cardine dell'epoca contemporanea. Se altri pensatori trovarono nel marxismo un sbocco naturale del suo immanentismo, vi \u00e8 stato chi, pi\u00f9 attento ai motivi religiosi e spiritualistici del suo pensiero, ha rivendicato l'esigenza di aprirsi alla trascendenza, in particolare l'idealista Augusto Guzzo, o sempre in ambito cattolico Armando Carlini, Michele Federico Sciacca, Augusto del Noce.\nRecentemente, infine, il filosofo Emanuele Severino ha tenuto a evidenziare, da un lato, \u00abl'essenziale solidariet\u00e0 tra attualismo e tecno-scienza; dall\u2019altro la capacit\u00e0 dell\u2019attualismo di portare oltre l\u2019intera tradizione dell'Occidente: ci\u00f2 significa che il pensiero di Gentile \u00e8 destinato a essere riconosciuto come uno dei tratti pi\u00f9 decisivi della cultura mondiale\u00bb.\nCollegamenti esterni.\n "}
{"id": "2002455", "revid": "1315817", "url": "https://it.wikipedia.org/wiki?curid=2002455", "title": "Louis Dutens", "text": "Biografia.\nGrande viaggiatore, contribu\u00ec a sviluppare quel cosmopolitismo che \u00e8 uno dei caratteri peculiari della letteratura e dei costumi della seconda met\u00e0 del XVIII secolo. Nato da una famiglia ugonotta, trasferitasi in Inghilterra a causa dei contrasti religiosi in Francia, studi\u00f2 matematica e lingue orientali, apprendendo anche il greco, l'italiano e lo spagnolo.\nNel 1758 prese gli ordini nella Chiesa d'Inghilterra divenendo cappellano e segretario dell'ambasciatore Stuart-Mackenzie alla corte di Torino. Qui, divenne nel 1758 incaricato d'affari del corpo diplomatico britannico, carica che mantenne fino al 1760. Durante il suo ministero, Lord Bute gli procur\u00f2 una pensione.\nAttivit\u00e0 scientifica.\nIl nome di Dutens \u00e8 rimasto tuttavia legato alla sua edizione delle opere di Leibniz, da lui raccolte, curate e pubblicate nel 1768 (G. G. Leibnitii, \"Opera omnia nunc primum collecta, in classes distributa, pr\u00e6fationibus et indicibus exhornata, studio Ludovici Dutens\", Genev\u00e6, 1768, 6 tom. in-4\u00b0).\nTornato a Londra, fu precettore del figlio del duca di Northumberland e, nel 1775, membro associato dell\"'Acad\u00e9mie des inscriptions et belles-lettres\" e della \"Royal Society\".\nNel 1766 pubblic\u00f2 le \"Recherches sur l'origine des d\u00e9couvertes attribu\u00e9es aux modernes\" e nel 1790 tradusse in francese le appena edite \"Reflections on the Revolution in France\" di Edmund Burke."}
{"id": "2002457", "revid": "293377", "url": "https://it.wikipedia.org/wiki?curid=2002457", "title": "Puntarenas F\u00fatbol Club", "text": "Il Puntarenas F\u00fatbol Club Sociedad An\u00f3nima Deportiva (Puntarenas F\u00fatbol Club) o semplicemente Puntarenas FC, \u00e8 una societ\u00e0 calcistica costaricana fondata il 30 giugno 2004. Attualmente la squadra gioca la stagione 2008-2009 della Primera Divisi\u00f3n de Costa Rica. La sua sede \u00e8 l'Estadio Miguel Lito P\u00e9rez meglio conosciuto come la \u201cOlla M\u00e1gica\u201d, i colori della squadra sono l'arancione ed il nero, popolarmente conosciuti come \"chuchequeros\".\nStoria.\nNei primi mesi del 2004, gli imprenditori Eduardo Li ed Adri\u00e1n Castro prendono la decisione di comprare la franchigia della squadra SD Santa B\u00e1rbara ed in questo modo nasce il Puntarenas FC che acquis\u00ec le azioni di quella squadra scomparsa.\nIl debutto \"porte\u00f1o\" in prima divisione si tenne la domenica 22 agosto del 2004 contro Bel\u00e9n nello stadio Miguel \"Lito\" P\u00e9rez di Puntarenas, le \"naranjas\" trionfarono con il punteggio finale di due a uno, con gol di Allan Oviedo ed Alejandro Alfaro.\nIn quella 1\u00aa stagione si occup\u00f2 il 10\u00ba posto della classifica generale.\nIl mercoled\u00ec 28 novembre 2006 la squadra arancione guidata dal tecnico Luis Diego Arn\u00e1ez vince la Coppa dei Campioni dell'area centroamericana e dei Caraibi.\nLa squadra gioc\u00f2 otto partite, delle quali vinse cinque, pareggi\u00f2 due e perse una.\nLa stagione 2006 lasci\u00f2 grandi soddisfazioni, secondo la FIFA fu la 116\u00ba squadra del mondo, prima dell'America Centrale e dei Caraibi e 5\u00ba della CONCACAF."}
{"id": "2002458", "revid": "767487", "url": "https://it.wikipedia.org/wiki?curid=2002458", "title": "Kaweshkar", "text": "I Kaweshkar, chiamati anche Alacaluf, sono una trib\u00f9 di Nativi Americani del Sudamerica. Vivevano in Cile, Golfo di Penas, Terra del Fuoco e vicino allo Stretto di Magellano. Secondo il censimento del 1973 ci sono 47 Kaweshkar a Puerto Eden e 3 nella riserva indiana di Seno Skuyring.\nLingua.\nI Kaweshkar parlavano il Chon come molte altre trib\u00f9 presenti in Cile, Argentina e Terra del Fuoco.\nSuddivisioni.\nI Kaweshkar erano divisi in varie trib\u00f9:\nStoria.\nI Kaweshkar arrivarono in Sudamerica insieme a molte altre trib\u00f9 tuttora presenti nella regione. Poi, con l'arrivo dei colonizzatori, il territorio di questa trib\u00f9 venne presto conquistato. In seguito alle malattie portate dai colonizzatori e all'alcool, la popolazione venne decimata. Dal XVIII al XX secolo circa, si assiste ad un vero e proprio genocidio. Ancora oggi questo popolo conta un numero bassissimo di individui.\nCultura e Societ\u00e0.\nI Kaweshkar erano nomadi ed avevano un'organizzazione sociale. Si nutrivano principalmente di carne e vestivano pesantemente per via del clima rigido tipico della Terra del Fuoco. Si vestivano con pelli di foca e nutria poich\u00e9 tenevano molto calore.\nLa canoa.\nL'imbarcazione preferita dai Kaweshkar era la canoa. Era fabbricata con della corteccia, possibilmente di Coihue, ed era lunga dagli 8 ai 9 metri. Poteva trasportare fino a 5 persone ed era molto agile.\nReligione.\nCredenze.\nI Kaweshkar credevano in un essere supremo chiamato \"Alep-l\u00e0yp\" o, secondo alcuni, \"Arca Kercis\". Era uno spirito buono e, in caso di naufragio, questo dio dava sostegno al naufrago tramite cibo, acqua e legname. C'erano inoltre altre divinit\u00e0 minori come:\nFunerale.\nSolitamente un defunto veniva sottoposto ad un rito: il funerale. Dopo che il defunto era morto, veniva avvolto in pelli di animali e veniva fatto navigare su una canoa nell'oceano. Raramente il defunto veniva messo in tombe; piuttosto veniva gettato in una grotta."}
{"id": "2002461", "revid": "1543377", "url": "https://it.wikipedia.org/wiki?curid=2002461", "title": "Nazionale di pallavolo femminile della Danimarca", "text": "La nazionale di pallavolo femminile della Danimarca \u00e8 una squadra europea composta dalle migliori giocatrici di pallavolo della Danimarca ed \u00e8 posta sotto l'egida della Federazione pallavolistica della Danimarca."}
{"id": "2002472", "revid": "767487", "url": "https://it.wikipedia.org/wiki?curid=2002472", "title": "Alison Goldfrapp", "text": "Biografia.\nAlison Goldfrapp \u00e8 nata a Enfield, Middlesex, Inghilterra, ultima di sei figli. Suo padre Nick fu ufficiale dell'esercito e in seguito oper\u00f2 nelle associazioni caritatevoli \"Scope\" e \"English Heritage\". Sua madre Isabella era infermiera. Negli anni dell'infanzia e dell'adolescenza la famiglia di Alison Goldfrapp cambi\u00f2 spesso di residenza e infine si trasfer\u00ec ad Alton, Hampshire, dove Alison frequent\u00f2 la \"Alton Convent School\". \nAd Alton Alison cominci\u00f2 ad esibirsi con diversi gruppi di ispirazione anarchica.\nHa cantato in un coro della scuola e ha detto che le piaceva stare in una scuola con le suore. Tuttavia \u00e8 stata costretta a lasciare all'et\u00e0 di 11 anni a causa del fallimento dell'esame senior e ha frequentato la scuola globale locale, \"Amery Hill School\". Si \u00e8 trasferita in una casa occupata a Londra all'et\u00e0 di 16 anni. A 24 anni, ha frequentato la Middlesex University dove ha studiato belle arti e tecniche miste.\nAlison Goldfrapp fu presentata al compositore Will Gregory nel 1999, dopo che questi aveva ascoltato il suo contributo vocale per l'artista trip hop Tricky in una canzone del 1995 intitolata \"Pumpkin\". Gregory sent\u00ec un certo trasporto verso Alison e la invit\u00f2 a registrare un demo per la colonna sonora del film che stava componendo, per vedere se potessero lavorare insieme. Sebbene la demo non fu mai completata, la sessione di registrazione risult\u00f2 piacevole.\nDopo diversi mesi di telefonate, decisero di formare una band ed iniziarono ad esibirsi con il cognome di Goldfrapp come nome della band. La coppia ha cominciato a registrare il loro album di debutto nel corso di un periodo di sei mesi, a partire dal settembre del 1999. Nel 2000 pubblicarono il loro primo album intitolato \"Felt Mountain\". Dopo qualche anno nel 2003 resero pubblico il loro secondo album intitolato \"Black Cherry\".\nVita privata.\nGoldfrapp ha confermato che stava uscendo con la montatrice Lisa Gunning in un'intervista del febbraio 2010 con il \"Sunday Times\" dicendo: \"Penso che tutto riguardi una persona e una relazione, e ho una relazione meravigliosa con una persona meravigliosa. stare con una signora ... \u00e8 qualcosa a cui penso da molto tempo e concorda con la mia filosofia di vita e sessualit\u00e0. Non credo che possa o debba essere incasellato. Ci ho pensato da quando ero un adolescente. Ho sempre trovato claustrofobico pensare di dover mettere le cose in categorie del genere. La mia sessualit\u00e0 \u00e8 la stessa della mia musica e della mia vita. Perch\u00e9 ha bisogno di un'etichetta?\". Le relazioni di Goldfrapp prima di questo erano con gli uomini.\nGoldfrapp \u00e8 dislessica."}
{"id": "2002478", "revid": "118834", "url": "https://it.wikipedia.org/wiki?curid=2002478", "title": "Panzergrenadierdivision Gro\u00dfdeutschland", "text": ""}
{"id": "2002480", "revid": "380453", "url": "https://it.wikipedia.org/wiki?curid=2002480", "title": "Nazionale di pallavolo femminile della Svezia", "text": "La nazionale di pallavolo femminile della Svezia \u00e8 una squadra europea composta dalle migliori giocatrici di pallavolo della Svezia ed \u00e8 posta sotto l'egida della Federazione pallavolistica della Svezia.\nRosa.\nSegue la rosa delle giocatrici convocate per il campionato europeo 2021."}
{"id": "2002485", "revid": "547034", "url": "https://it.wikipedia.org/wiki?curid=2002485", "title": "Stefano Lentini", "text": "\u00c8 noto per la sua collaborazione con il regista cinese Wong Kar Wai per il quale ha composto uno Stabat Mater per il film \"The Grandmaster\", candidato a due Premi Oscar. Ha composto la colonna sonora originale di numerose Serie televisive tra cui \"La porta rossa\" e Mare fuori dirette da Carmine Elia, le tre stagioni di \"Braccialetti rossi\" (vincitore di due premi come Miglior Colonna Sonora e un International Emmy Kids Awards), \"Non \u00e8 mai troppo tardi\", \"Bakhita\", \"Il sorteggio di Giacomo Campiotti. Ha composto la colonna sonora di \"Sfiorando il muro\", selezionato alla 69\u00aa Mostra internazionale d'arte cinematografica di Venezia. Ha composto musiche per la trasmissione televisiva Ballar\u00f2 e per il corto-beffa \"La Nuova Armata Brancaleone\" firmato da Mario Monicelli.\nBiografia.\nNato a Roma nel 1974, il suo primo strumento \u00e8 stato una chitarra classica costruita dal nonno falegname. Fin da piccolo compone e incide i suoi brani utilizzando un registratore multitraccia Fostex X-33. Il suo esordio risale agli anni novanta al Folkstudio di Roma come chitarrista insieme alla cantante Laura Polimeno. In seguito all'esperienza come cantore nel Coro della Basilica di Santa Maria degli Angeli e dei Martiri di Roma scrive la sua prima opera per coro nel 1995. Conosce nello stesso periodo il chitarrista folk inglese John Renbourn da cui viene influenzato nell'uso di accordature non convenzionali. Laureato in Antropologia culturale, ha studiato Etnomusicologia presso la School of Oriental and African Studies di Londra. Nel 2007 firma la sua prima colonna sonora per il film indipendente Shooting Silvio presentato al Festival Annecy cin\u00e9ma italien. Collabora con Roberto Angelini che interpreta la canzone \"Dirind\u00e0\", mixata da Luciano Torani e prodotta da Creazioni Artistiche Musicali. Nel 2008 inizia a collaborare con Giacomo Campiotti per il quale firma Bakhita - La santa africana, le tre stagioni della serie Braccialetti rossi, la mini-serie ispirata al Maestro Alberto Manzi Non \u00e8 mai troppo tardi (miniserie televisiva), Il sorteggio, Liberi di scegliere. Nel 2013 pubblica con Milan Records l'album \"Stabat Mater\" che contiene l'omonimo brano inserito nel film The Grandmaster, diretto da Wong Kar-wai e candidato a due Premio Oscar. Il film apre in prima mondiale il Festival internazionale del cinema di Berlino e il quotidiano Corriere della Sera definisce Stefano Lentini tra \"Gli eredi di Morricone\". Nel 2017 compone la colonna sonora de La porta rossa a cui collabora il cantautore inglese Charlie Winston per canzone dei titoli di testa e con l'Orchestra Sinfonica Nazionale della RAI. La produzione, una delle maggiori mai realizzate per la televisione italiana, \u00e8 stata registrata a Roma, all'Auditorium Rai di Torino e a Londra presso AIR Studios con l'ingegnere del suono, vincitore di tre Grammy Award, Geoff Foster. La colonna sonora riceve due Nomination al Festival Internazionale della Musica da Film Fimucit\u00e8 come \"Miglior Colonna Sonora\" e \"Miglior Canzone\". Nel 2018 pubblica il concept-album Fury (the album) definito dalla stampa \"Un viaggio nel lato oscuro della mente umana (Rolling Stone), \"la nuova luce dell'alternative classic\" (Vents magazine). Nel 2019 firma il sequel de La porta rossa, confermando l'intera squadra di lavoro della prima stagione e integrando la colonna sonora con una rivisitazione originale de La traviata di Giuseppe Verdi pubblicata nell'album e in nell'EP \"Verdi Revisited\". Nel 2020-21 firma le colonne sonore della due stagioni della serie tv Mare fuori, collaborando con Raiz alla scrittura di quattro brani. La Serie ha scardinato le classifiche di streaming di RaiPlay conquistando pi\u00f9 di venti milioni di visualizzazioni in appena due mesi "}
{"id": "2002490", "revid": "775372", "url": "https://it.wikipedia.org/wiki?curid=2002490", "title": "Ministri dell'interno della Francia", "text": "In questa la lista dei ministri dell'interno del governo della Francia."}
{"id": "2002492", "revid": "123699700", "url": "https://it.wikipedia.org/wiki?curid=2002492", "title": "The Observer", "text": "The Observer \u00e8 un periodico britannico della domenica; edito dallo stesso gruppo del \"Guardian\" e dell'internazionale \"Guardian Weekly\", \u00e8 il pi\u00f9 antico giornale domenicale del mondo, avendo visto il suo primo numero il 4 dicembre 1791.\nStoria.\nPer aprirlo Bourne si fece prestare 100 sterline, dicendo ai suoi amici che avrebbe avuto una \"veloce fortuna\". Ma si sbagliava: tre anni pi\u00f9 tardi l'azienda aveva debiti per 1.600 sterline, che lo spinsero a cercare acquirenti fra i gruppi antigovernativi londinesi. Il tentativo, per\u00f2, non port\u00f2 frutti, e per salvare il giornale fu necessario l'intervento economico del fratello di Bourne, che voleva vendere la testata al governo. Quest'ultimo rifiut\u00f2 di acquistarlo, ma non si tir\u00f2 indietro di fronte alla possibilit\u00e0 di far avere contributi al giornale per influenzarne la linea politica, e soprattutto per evitare gli interventi di oppositori come Tom Paine, Thomas Spence, Francis Burdett e Joseph Priestley sulle colonne della rivista.\nNel 1814 \"The Observer\" fu acquisito da William Innell Clement, che allora controllava anche il \"Morning Chronicle\", \"Bell's Life in London\" e \"The Englishman\" e prosegu\u00ec sulla linea favorevole alle posizioni del governo per ottenere in cambio i finanziamenti statali. Nel 1815 il primo ministro Henry Addington sovvenzion\u00f2 anche uno dei principali cronisti dell\"Observer\", Vincent Dowling, per chiedere prove contro i seguaci di Thomas Spence: nel dicembre 1816 Dowling scrisse un articolo su un presunto incontro politico tenutosi a Spa Fields, nel sobborgo londinese di Islington, che fu usato come prova per arrestare i leader del movimento. La difesa, per\u00f2, riusc\u00ec a dimostrare che i due principali testimoni, Dowling e John Castle, erano stati pagati per raccogliere informazioni a favore del governo.\nIl governo, per\u00f2, non riusc\u00ec a ottenere il sostegno della rivista dopo il massacro di Peterloo del 16 agosto 1819, n\u00e9 sulla cospirazione di Cato Street. Negli anni Venti del XIX secolo, sotto la direzione di Lewis Doxat, l\"Observer\" assunse posizioni via via pi\u00f9 favorevoli alla riforma parlamentare che poi fu messa in atto con il \"Reform Act\" del 1832, ma fu necessario che passasse molto tempo prima che il periodico sostenesse il suffragio universale, posizione poi assunta nel 1866.\nNel 1857, nel frattempo, Doxat era andato in pensione, lasciando l'incarico a Joseph Snowe: sotto la sua direzione, per\u00f2, la diffusione dell\"Observer\" cal\u00f2 drasticamente, anche per effetto della decisione di schierarsi con i nordisti durante la Guerra civile americana. Nel 1870 la propriet\u00e0 dell\"Observer\" pass\u00f2 nelle mani di Julius Beer, che alla morte, nel 1891, lo lasci\u00f2 al figlio Frederick. Intanto, nel 1870, l'incarico di direttore responsabile era passato a Edward Dicey, che nel 1889 era stato sostituito da Henry Duff Traill: all'acquisizione, Frederick Beer lo rimpiazz\u00f2 con la moglie Rachel, che nel frattempo era diventata anche direttrice del \"Sunday Times\", poi da lei rilevato nel 1893.\nNel 1911, dopo un breve passaggio sotto il controllo di Alfred Harmsworth (che lo aveva acquisito nel 1905) il giornale fu comprato da William Waldorf Astor. La linea del giornale rest\u00f2 tory fino al 1942, quando si concluse la direzione di James Louis Garvin, che aveva assunto l'incarico nel 1908: a quel punto il giornale si dichiar\u00f2 imparziale, una posizione rara in quel periodo.\nLa famiglia Astor controll\u00f2 il giornale fino al 1977, con un ruolo centrale assunto da David Astor, che lo diresse per 27 anni assumendo posizioni molto dure - come l'opposizione all'invasione di Suez, che cost\u00f2 al giornale numerosi lettori - e accolse sulle sue pagine firme di prestigio come George Orwell. Astor cedette la testata all'ARCO, che a sua volta lo vendette alla Lonrho nel 1981. Nel mese di giugno 1983 l\"Observer\" pass\u00f2 sotto il controllo del gruppo Guardian News and Media, editore del \"Guardian\".\nLinea politica.\nIn analogia con quella del \"Guardian\", la linea politica dell\"Observer\" \u00e8 improntata su posizioni liberali/socialdemocratiche."}
{"id": "2002494", "revid": "339392", "url": "https://it.wikipedia.org/wiki?curid=2002494", "title": "Luis De Souza Ferreyra", "text": ""}
{"id": "2002500", "revid": "113526081", "url": "https://it.wikipedia.org/wiki?curid=2002500", "title": "\u00c9mile Meyerson", "text": "Vita.\nFu educato in Germania dove studi\u00f2 chimica sotto gli insegnamenti di Robert Wilhelm Bunsen. Nel 1882 si trasfer\u00ec a Parigi. Nella capitale francese prest\u00f2 inizialmente servizio come collaboratore straniero dell'\"\"Havas news agency\" ed in seguito assunse il ruolo di direttore al \"Jewish Colonization Association\"\" per l'Europa e l'Asia Minore.\nVenne naturalizzato cittadino francese dopo la prima guerra mondiale. Mor\u00ec all'et\u00e0 di 74 anni, a causa di una crisi cardiaca.\nPensiero.\nIl modello di pensiero costruito da Meyerson \u00e8 stato fondato su una interpretazione metafisica della scienza. Nei suoi lavori, il filosofo francese, si \u00e8 impegnato ad accostare filosofia e scienza, equiparandole sia per quanto riguarda le loro fondamenta di partenza e di arrivo e sia per gli strumenti di indagine.\nIl concetto fondamentale dell'epistemologia di Meyerson \u00e8 che la ricerca dell'identit\u00e0 dell'essere con s\u00e9 stesso \u00e8 conforme alla ragione. Il principio di funzionamento di questa ultima, sia nelle ricerche scientifiche-filosofiche, sia nei procedimenti quotidiani e comuni, \u00e8 basato sulla continua conversione degli elementi molteplici e mutevoli insiti nell'esperienza, in unit\u00e0 identificate e stabili.\nIl processo di identificazione, che \u00e8 alla base dei principi fondamentali della fisica, quali quelli di inerzia, della relativit\u00e0 e della conservazione dell'energia, secondo Meyerson \u00e8 di tipo sintetico e non certo analitico, come conferma la matematica. \nQuindi scienza e filosofia, forti di queste somiglianze, devono seguire la stessa strada della conoscenza; gli scienziati sviluppano metafisica quando si innalzano nella elaborazione di concetti e modelli generali, i filosofi in quanto debbono seguire i metodi e l'approccio scientifico nei riguardi dell'uomo e del mondo."}
{"id": "2002504", "revid": "767487", "url": "https://it.wikipedia.org/wiki?curid=2002504", "title": "Cocksucker Blues", "text": "Cocksucker Blues \u00e8 un documentario inedito diretto da Robert Frank che narra il tour dei Rolling Stones attraverso il Nord America nel 1972, a supporto dell'uscita del loro quindicesimo album di studio, \"Exile on Main St.\"\nGenesi del documentario.\nC'era tanta attesa per l'arrivo del gruppo, non essendo gli Stones pi\u00f9 tornati sul suolo statunitense dalla tragedia del 1969 all'Altamont Free Concert, dove un fan di colore, Meredith Hunter, fu accoltellato e picchiato a morte da Alan Passaro, un membro degli Hells Angels. Il tour sul palco mantenne le promesse di grandi \"performance\" rock, mentre dietro le quinte incarn\u00f2 lussuria, promiscuit\u00e0 ed edonismo.\nIl documentario risulta estremamente realistico: diverse telecamere vennero lasciate in giro, in modo che chiunque dell'entourage potesse prenderle in qualsiasi momento e iniziare a girare. Questo permette a chi guarda la pellicola di assistere a feste nel backstage, uso di droghe, pazzie varie di roadie, artisti effeminati e, soprattutto, gli Stones privi di ogni difesa o scrupolo; una scena include una groupie in una stanza d'hotel, ripresa mentre si inietta una dose di eroina.\nTitolo.\n\"Cocksucker Blues\" era il titolo della canzone che Mick Jagger scrisse come ultimo singolo per la Decca, per contratto, e le parole e il contesto furono scelte apposta per far infuriare i dirigenti della casa di produzione. La Decca rifiut\u00f2 la canzone che venne pubblicata solo pi\u00f9 tardi su una compilation in Germania Ovest nel 1983, pubblicazione che venne comunque annullata e riproposta senza la traccia in questione.\nDivieto alla proiezione.\nIl film \u00e8 sotto un ordine di tribunale che ne vieta la proiezione a meno che non sia presente fisicamente lo stesso Frank. Questa sentenza deriva dal conflitto sorto quando il gruppo, che aveva commissionato la pellicola, decise che il suo contenuto era inadeguato e che non dovesse essere mostrato, in opposizione all'opinione del regista."}
{"id": "2002506", "revid": "21880", "url": "https://it.wikipedia.org/wiki?curid=2002506", "title": "Tripterygion minor", "text": ""}
{"id": "2002512", "revid": "599013", "url": "https://it.wikipedia.org/wiki?curid=2002512", "title": "Joachim De Gasperi", "text": "Caratteristiche tecniche.\n\u00c8 capace di fare l'ala, l'attaccante centrale ed il trequartista.\nCarriera.\nCresce nelle giovanili della Virtus Don Bosco. L'anno successivo passa al S\u00fcdtirol-Alto Adige debuttando in prima squadra nel campionato di CND (poi Serie D).\nGrazie anche alle sue reti questo diventa un anno storico per la societ\u00e0 altoatesina che, promossa in Serie C2, accede per la prima volta al calcio professionistico. Nell'estate del 2000 si trasferisce al Cittadella, debuttando in Serie B al suo primo anno di permanenza. Al termine del successivo campionato la squadra retrocede in Serie C1. La vittoria dei play-off del campionato 2007-2008 permette alla squadra veneta di risalire nuovamente in Serie B grazie anche al contributo del giocatore, che torna cos\u00ec a calcare i campi della serie cadetta. Nel luglio 2011, dopo undici anni, lascia il Cittadella.\nNello stesso mese approda al Taranto in Prima Divisione. L'11 gennaio 2012 passa al Bassano Virtus in Prima Divisione a titolo definitivo.\nIl 30 giugno 2013 rimane svincolato e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori. Nel successivo mese di agosto si accasa al Sankt Georgen di San Giorgio di Brunico, squadra neoretrocessa dalla Serie D all'Eccellenza altoatesina.\n\u00c8 rimasto nella stessa categoria anche nella stagione successiva, ma passando dalla squadra di Brunico ai bolzanini del Bozner.\nDopo due stagioni col Bozner ha appeso gli scarpini al chiodo a causa di persistenti problemi alle ginocchia."}
{"id": "2002516", "revid": "767487", "url": "https://it.wikipedia.org/wiki?curid=2002516", "title": "Draft NBA 1976", "text": "Il Draft NBA 1976 si \u00e8 svolto l'8 giugno 1976 a New York e ha portato nella NBA ben tre futuri membri della Basketball Hall of Fame (Robert Parish, Adrian Dantley e Alex English).\nDraft dispersivo ABA.\nL'American Basketball Association e l'NBA si fusero nel 1976. Fra le squadre ABA quattro si iscrissero alla NBA, mentre le altre squadre fallirono prima della fusione, eccetto i Kentucky Colonels e gli Spirits of St. Louis; queste due franchigie fallirono come componenti della fusione e i loro giocatori vennero scelti dalle squadre con un draft dispersivo."}
{"id": "2002523", "revid": "21880", "url": "https://it.wikipedia.org/wiki?curid=2002523", "title": "Tripterygion melanurus", "text": "Il peperoncino minore (Tripterygion melanurus ) \u00e8 un pesce d'acqua salata della famiglia Tripterygiidae.\nDescrizione.\nAssai simile al \"Tripterygion tripteronotus\" da cui si riconosce soprattutto per le dimensioni inferiori e per i caratteri cromatici. La femmina ha la testa nerastra, molto pi\u00f9 chiara del maschio e macchiettata di chiaro. Anche la femmina ha il corpo rosso.\n\u00c8 il pi\u00f9 piccolo rappresentante della famiglia non superando i 5 cm di lunghezza.La livrea \u00e8 di colore rosso vivo con sottili linee trasversali bianche sul dorso. Assenti le fasce trasversali marroni presenti nelle altre specie di \"Tripterygion\". I maschi nella stagione dell'accoppiamento presentano il capo nero con puntini bianchi, gialli o azzurri.\nDistribuzione e habitat.\n\u00c8 una specie endemica del Mar Mediterraneo e del Mar Nero.\nFrequenta soprattutto le oscure grotte sommerse (\"Tripterygion tripteronotus\" invece sta in ambienti illumunati), dove spesso \u00e8 comunissimo.\nSpecie simili.\nSomiglia molto a \"Lipophrys nigriceps\", con cui condivide l'habitat. Anche questa specie, come il blennide, ha due sottospecie, simili come aspetto e distribuzione a quelle della bavosa rossa."}
{"id": "2002527", "revid": "287204", "url": "https://it.wikipedia.org/wiki?curid=2002527", "title": "Gran Premio motociclistico di Svezia", "text": "Il Gran Premio motociclistico di Svezia \u00e8 stato una delle prove del motomondiale.\nStoria.\nDisputatosi sin dal 1930 (e valido per il Campionato Europeo nel 1933 e nel 1939) il GP di Svezia diventa una prova del motomondiale a partire dal 1958. Diversi problemi di organizzazione fecero s\u00ec che la gara non si disputasse dal 1962 al 1969. Il GP di Svezia ritorn\u00f2 a essere valido per il motomondiale a partire dal 1971, e lo rimase fino al 1990 (con l'eccezione del 1980, anno in cui non si disput\u00f2 per problemi economici)."}
{"id": "2002532", "revid": "19227457", "url": "https://it.wikipedia.org/wiki?curid=2002532", "title": "Lega latina", "text": ""}
{"id": "2002533", "revid": "1573940", "url": "https://it.wikipedia.org/wiki?curid=2002533", "title": "Nazionale di pallavolo femminile dell'Inghilterra", "text": "La nazionale di pallavolo femminile dell'Inghilterra \u00e8 una squadra europea composta dalle migliori giocatrici di pallavolo dell'Inghilterra ed \u00e8 posta sotto l'egida della Federazione pallavolistica dell'Inghilterra."}
{"id": "2002543", "revid": "22643", "url": "https://it.wikipedia.org/wiki?curid=2002543", "title": "Supunna", "text": ""}
{"id": "2002552", "revid": "1305772", "url": "https://it.wikipedia.org/wiki?curid=2002552", "title": "Madonna di Galloro", "text": "La Madonna di Galloro \u00e8 una conosciuta immagine mariana venerata presso il santuario di Santa Maria di Galloro nella localit\u00e0 di Galloro ad Ariccia, nella citt\u00e0 metropolitana di Roma Capitale, nel Lazio.\nL'immagine, artisticamente parlando, \u00e8 una realizzazione piuttosto grezza data attorno al X secolo: tuttavia le sono stati attribuiti, a partire dal Seicento, una serie di notevoli miracoli a vantaggio dell'intera comunit\u00e0 ariccina o di singoli pellegrini, anche provenienti da luoghi diversi d'Italia. Il santuario di Santa Maria di Galloro, che \u00e8 dedicato alla sacra immagine, \u00e8 inoltre importante dal punto di vista architettonico per via di alcuni interventi effettuati su commissione di papa Alessandro VII ad opera di Gian Lorenzo Bernini.\nStoria.\nL'immagine della Madonna era collocata in origine presso un fosso che separava la \"Monticella grande\" (oggi Colle Pardo, 480 circa) dalla \"Monticella piccola\" (oggi Galloro, 429 m s.l.m.). Lo storico ariccino Emanuele Lucidi ipotizza che questa icona, assieme ad altre due nel territorio ariccino, sia stata realizzata in un'epoca imprecisata dai canonici regolari della Collegiata di Ariccia per delimitare il confine delle terre di propriet\u00e0 del capitolo con le terre di propriet\u00e0 baronale. Secondo altri storici locali, invece, l'immagine sarebbe stata collocata dai monaci basiliani nelle terre di propriet\u00e0 dell'Abbazia di Santa Maria di Grottaferrata che nel corso del Quattrocento fu feudataria di Ariccia, e gi\u00e0 dal 1233 aveva beni stabili nel territorio ariccino.\nAlla fine del Cinquecento la venerazione del popolo di Ariccia verso l'immagine era ancora molto sentita, tanto che Artemisia Savelli, moglie del duca Mario Savelli, essendo affetta da una malattia fece voto di far costruire attorno all'immagine una cappella in pietra; tuttavia i canonici della collegiata, proprietari del terreno, si opposero a questo proposito non appena seppero che la duchessa avrebbe apposto sulla cappella lo stemma dei Savelli. In seguito a questo episodio disdicevole, il canonico ariccino Gian Pietro Arzani in una memoria minuta riportata dal Lucidi ipotizza che la devozione popolare verso l'immagine sia andata progressivamente scemando, fino a che all'inizio dei Seicento scomparve del tutto nella popolazione locale la memoria dell'immagine.\nIl 9 febbraio 1622, prima domenica di Quaresima, un fulmine cadde sulla piazza di Ariccia mentre i fedeli uscivano dalla Collegiata, seminando terrore nella popolazione. Non ci furono vittime, ma il prodigio venne attribuito \"a posteriori\" alla Madonna di Galloro, indispettita per la scarsa considerazione del popolo ariccino verso la sua immagine.\nIl \"primo devoto\" della Madonna di Galloro, considerato il suo \"scopritore\", fu un bambino di origine toscane, tale Sante Bevilacqua, che nel marzo 1623 (o nel marzo 1621 secondo altri storici) avrebbe scoperto nel fosso tra \"Monticella piccola\" e \"Monticella grande\" l'immagine in abbandono, mentre andava cercando luppoli per le campagne.\nIn breve, grazie alla scoperta fatta dal bambino, la comunit\u00e0 ariccina torn\u00f2 a venerare l'immagine, anche in seguito ad un miracoloso salvataggio dello stesso Sante Bevilacqua dalla morte, e la fama dell'immagine si espanse in tutta Italia, come afferma nella sua memoria minuta l'arciprete Sorentini:\nIl canonico ariccino Polidoro Polidori, originario di Frascati, matur\u00f2 l'intenzione di consacrare una cappella alla Madonna di Galloro: e il 3 maggio 1623 la cappella venne inaugurata, con una solenne processione di fedeli provenienti non solo da Ariccia ma anche dai diverse localit\u00e0 dei Castelli Romani: il custode della cappella fu don Francesco Barzante, mentre Sante Bevilacqua si offerse spontaneamente come chierico.\nLa grande popolarit\u00e0 acquisita dall'immagine e il grande afflusso di pellegrini spinse due privati, Cesare Bianchi e Pietro Bianchini, a richiedere lo \"jus exercendi hospitium\" (il diritto di aprire un'osteria) ai Savelli feudatari del luogo per costruire una nuova osteria in prossimit\u00e0 del sito della cappella, \"in loco nuncupato le Monticelle sito in territorio Ariciae iuxta suos fines\".\nAssieme al grande afflusso di pellegrini, si ebbe anche un grande afflusso di lasciti e di elemosine: il 23 luglio 1623 Prudenza Petrini, vedova di Giulio e residente in Frascati, morendo lasci\u00f2 tutti i suoi averi alla Madonna di Galloro \"pro salutis animae dictae testatricis Missam unam [...] in perpetuum a die obitus ipsius inchoando\". Cos\u00ec, si rese necessario istituire l'ufficio di un depositario delle offerte: il primo fu Ottavio Vanni, arcidiacono della basilica cattedrale di San Pancrazio ad Albano Laziale: questi raccolse in cassa in breve tempo ben 36.000 scudi pontifici, con i quali si pens\u00f2 di realizzare una dignitosa chiesa alla Madonna di Galloro.\nIl cardinale vescovo della sede suburbicaria di Albano Giovanni Battista Deti pose la prima pietra del nuovo santuario di Santa Maria di Galloro il 15 agosto 1624: domenica 15 maggio 1633, giorno di Pentecoste, l'immagine della Madonna di Galloro venne solennemente traslata dall'antica cappella situata nel fondo del fosso al nuovo imponente santuario edificato sulla sommit\u00e0 della \"Monticella piccola\".\nL'imponente traslazione della sacra immagine, con la partecipazione di tutte le confraternite pi\u00f9 importanti della sede suburbicaria di Albano e della sede suburbicaria di Frascati, venne seguita da una lunga esposizione dell'effigie durata fino al 2 giugno 1633. Da allora la Madonna di Galloro \u00e8 custodita nel proprio santuario e ne ha seguito le vicende fino ai tempi moderni.\nDescrizione.\nL'immagine \u00e8 dipinta su un masso di peperino su cui \u00e8 stato steso un sottile strato di calce. La Madonna \u00e8 seduta, vestita di una tunica verde e di un mantello rosso: nella mano sinistra tiene tre rose per il gambo, mentre con la destra sorregge il Bambino che \u00e8 vestito d'oro e a sua volta con una mano benedice e con l'altra sorregge un globo dorato che simboleggia il mondo.\nSecondo padre Guglielmo Della Valle, frate minore conventuale ed esperto d'arte vissuto nel Settecento, il dipinto \u00e8 databile attorno al X secolo."}
{"id": "2002556", "revid": "287204", "url": "https://it.wikipedia.org/wiki?curid=2002556", "title": "Anand Nagar", "text": " \nAnand Nagar \u00e8 una suddivisione dell'India, classificata come \"census town\", di 5.026 abitanti, situata nel distretto di Dhubri, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Anand Nagar assommava a 5.026 persone, delle quali 2.595 maschi e 2.431 femmine. I bambini di et\u00e0 inferiore o uguale ai sei anni assommavano a 945, dei quali 481 maschi e 464 femmine. Infine, coloro che erano in grado di saper almeno leggere e scrivere erano 2.398, dei quali 1.456 maschi e 942 femmine."}
{"id": "2002562", "revid": "339392", "url": "https://it.wikipedia.org/wiki?curid=2002562", "title": "Inurbazione", "text": ""}
{"id": "2002564", "revid": "123188161", "url": "https://it.wikipedia.org/wiki?curid=2002564", "title": "Nicolas Vauquelin Des Yveteaux", "text": "La vita e le opere.\nNasce nel 1567 nel castello di Falaise, primo figlio del poeta Jean Vauquelin de La Fresnaye. Intraprende la carriera delle armi, ricoprendo il ruolo di luogotenente generale del baliato di Caen. Destituito dal Parlamento di Rouen, viene accompagnato a Parigi dal maresciallo d\u2019Estr\u00e9es e nominato precettore di Cesare di Borbone-Vend\u00f4me, figlio naturale di Enrico IV e di Gabrielle d'Estr\u00e9es, per il quale compone la sua unica poesia di tono serio, l\u2019\"Institution du Prince\". Incaricato in seguito dell'istruzione del Delfino, il futuro Re Luigi XIII, verr\u00e0 allontanato da Corte a causa dei suoi costumi licenziosi.\nDopo essersi fatto allontanare da corte, intraprender\u00e0 una vita da epicureo, facendosi notare per le sue avventure scandalose e le abitudini stravaganti, passando delle giornate intere nel suo giardino di rue de Colombier vestito da pastorello d'Arcadia, col bastano da pastore tra le mani e sospirando i suoi versi ai piedi della sua bella. Sainte-Beuve racconta cos\u00ec il seguito della sua vita: \u00abstanco della Corte e persuaso che la vita campestre fosse la pi\u00f9 felice tra tutte le vite, si ritir\u00f2 in una casa di faubourg Saint-Germain\u00bb e l\u00ec, secondo la cronaca, \u00abpreneva con la sua donna le arie d'un \"pastor fido\", col bastone in mano, la bisaccia di lato e il cappello di paglia foderato color rosa sulla testa, senza preoccupazioni conduceva il suo gregge immaginario lungo i viali del suo giardino, contandogli canzonette e difendendolo dal lupo.\u00bb Tallemant des R\u00e9aux, che descrisse anch'esso le stravaganze del poeta, aggiunge: \u00abA ottant'anni era ancora in ottima forma. Qualche volta mi ha persino affaticato a forza di farmi camminare nel suo giardino. Era un ometto secco, dagli occhi porcini. \u00c8 sempre stato pronto di spirito e, a modo suo, diceva delle cose carine.\u00bb.\nVauquelin Des Yveteaux ha espresso nei suoi versi, con amabile nonchalance, il suo voluttuoso egoismo. Poeta inferiore al padre, riusc\u00ec nondimeno ad acquistare una reputazione superiore grazie alla sua vita singolare, alla posizione che si trov\u00f2 ad occupare a Corte e alle relazioni con la nuova scuola poetica di Desportes e di Malherbe. I suoi versi sono limpidi, ma mancano d'originalit\u00e0 e stile. La sua opera si compone principalmente di odi, sonetti, stanze e di altri brani occasionali, la maggior parte dei quali fu raccolt\u00e0 in \"les D\u00e9lices de la po\u00e9sie fran\u00e7oise, ou dernier recueil des plus beaux vers de ce temps\" nel 1620, con l'autore ancora vivente. Secondo Tallemant des R\u00e9aux \u00abi suoi versi erano mediocri, ma aveva un gran fuoco; la sua prosa, tutto sommato, era migliore. Lo sapeva e aveva dello spirito; a un certo momento guadagn\u00f2 tutta la celebrit\u00e0 che si potrebbe avere.\u00bb"}
{"id": "2002567", "revid": "120663574", "url": "https://it.wikipedia.org/wiki?curid=2002567", "title": "Antonio Marano", "text": "Biografia.\nGli inizi.\nIn cerca di miglior fortuna si trasferisce dalla provincia di Foggia a Varese dove svolger\u00e0 la sua attivit\u00e0 di architetto ma dopo un po' inizia ad occuparsi di televisione dapprima con la qualifica di direttore esecutivo di Rete 55, poi passa al gruppo Peruzzo dove diventa direttore commerciale di Rete A.\nNegli anni novanta \u00e8 consulente della Cecchi Gori Communication e prende parte alla nascita della rete televisiva Italia 9 Network.\nLa carriera politica.\nAlle politiche del 1994 viene eletto deputato nelle file della Lega Nord, far\u00e0 parte delle commissioni Trasporti, Vigilanza RAI e della Commissione speciale per il riordino del settore radiotelevisivo, ricoprir\u00e0 anche l'incarico di sottosegretario alle Telecomunicazioni, vi rimarr\u00e0 fino al 17 gennaio 1995 quando cadr\u00e0 il Primo Governo Berlusconi. La sua carriera politica durer\u00e0 fino all'8 maggio 1996.\nLa direzione di Rai 2.\nNel 2002, dopo essere stato consigliere delegato di Stream News, viene nominato direttore di Rai 2 al posto di Carlo Freccero, ci\u00f2 che caratterizzer\u00e0 la sua prima direzione sar\u00e0 l'entrata dei reality show, come \"L'isola dei famosi\", \"Music Farm\" e \"La talpa\" nella programmazione di Rai 2, l'arrivo delle serie televisive e la sospensione del programma \"Sciusci\u00e0\" di Michele Santoro sostituendolo con Antonio Socci. Successivamente viene trasferito alla Direzione Diritti Sportivi dove resta fino al 2006 quando viene nominato nuovamente Direttore di Rai 2.\nDurante la sua seconda direzione alla Seconda rete della Rai, Marano vedr\u00e0 il reintegro, tramite sentenza, di Michele Santoro, che condurr\u00e0 la trasmissione \"Annozero\", programma che sar\u00e0 uno dei pi\u00f9 seguiti di Rai 2, Marano durante il periodo della sua direzione cercher\u00e0 di rendere Rai 2 una rete giovane e concorrente a Italia 1, puntando sui talent show come \"X Factor\", \"Academy\" e \"Scalo 76\", programmi comici come \"Scorie\" e il talk show \"L'era glaciale\" condotto da Daria Bignardi, durante la sua direzione Marano lancer\u00e0 nuovi volti come Francesco Facchinetti, Nicola Savino, Digei Angelo, Francesca Senette. Marano con Rai 2 ha voluto continuare a puntare sul target giovanile.\nL'incarico di vicedirettore generale della RAI.\nIl 20 maggio 2009 Marano venne nominato vicedirettore generale della RAI, insieme a Gianfranco Comanducci, Lorenza Lei e Giancarlo Leone, con delega al coordinamento dell'offerta radiotelevisiva, ha mantenuto l'incarico di direttore di Rai 2 fino al 23 luglio 2009 lasciando l'incarico a Massimo Liofredi. Il 16 dicembre 2010 Marano e Agostino Sacc\u00e0 (allora direttore generale della RAI) furono condannati dalla cassazione a risarcire Michele Santoro per aver sospeso \"Sciusci\u00e0\" trasmissione che andava in onda su Rai 2. Nel 2012 il direttore generale RAI Lorenza Lei nomina Marano commissario straordinario al Festival di Sanremo 2012 dopo le polemiche provocate da Adriano Celentano contro i giornali cattolici \"Avvenire\" e \"Famiglia Cristiana\".\nLa presidenza a Rai Pubblicit\u00e0.\nNel febbraio 2016 il direttore generale Antonio Campo Dall'Orto, su richiesta dello stesso Marano, lo nomina presidente della concessionaria Rai Pubblicit\u00e0.\nDirettore Commerciale a Milano Cortina 2026\nNel gennaio 2021 accetta la sfida di diventare direttore commerciale della Fondazione Milano Cortina 2026, la fondazione organizzatrice delle Olimpiadi Invernali del 2026\nVicende giudiziarie.\nNel novembre 2012 viene condannato in primo grado a un anno e mezzo di reclusione, per la falsa testimonianza sulle ragioni della espulsione del giornalista Massimo Fini dalla Rai con relativa soppressione, ancora prima della partenza, del suo programma \"Cyrano\". In seguito prosciolto in secondo grado. Fini raccont\u00f2 che lo stesso Marano gli aveva parlato di \u201cgravi interferenze berlusconiane\u201d e rese note le registrazioni, da lui stesso eseguite, e che documentavano le parole di Marano."}
{"id": "2002571", "revid": "287204", "url": "https://it.wikipedia.org/wiki?curid=2002571", "title": "Amguri", "text": " \nAmguri \u00e8 una suddivisione dell'India, classificata come \"town committee\", di 6.944 abitanti, situata nel distretto di Sibsagar, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 48' 0 N e 94\u00b0 31' 60 E e ha un'altitudine di 145 .\nSociet\u00e0.\nEvoluzione demografica.\nAl censimento del 2001 la popolazione di Amguri assommava a 6.944 persone, delle quali 3.884 maschi e 3.060 femmine. I bambini di et\u00e0 inferiore o uguale ai sei anni assommavano a 780, dei quali 421 maschi e 359 femmine. Infine, coloro che erano in grado di saper almeno leggere e scrivere erano 5.187, dei quali 2.860 maschi e 2.327 femmine."}
{"id": "2002578", "revid": "287204", "url": "https://it.wikipedia.org/wiki?curid=2002578", "title": "Ambikapur Part-X", "text": " \nAmbikapur Part-X \u00e8 una suddivisione dell'India, classificata come \"census town\", di 10.014 abitanti, situata nel distretto di Cachar, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Ambikapur Part-X assommava a 10.014 persone, delle quali 5.276 maschi e 4.738 femmine. I bambini di et\u00e0 inferiore o uguale ai sei anni assommavano a 1.234, dei quali 672 maschi e 562 femmine. Infine, coloro che erano in grado di saper almeno leggere e scrivere erano 7.096, dei quali 3.949 maschi e 3.147 femmine."}
{"id": "2002581", "revid": "729019", "url": "https://it.wikipedia.org/wiki?curid=2002581", "title": "Gran Premio motociclistico della Repubblica Ceca 2005", "text": "Il Gran Premio motociclistico della Repubblica Ceca 2005 corso il 28 agosto, \u00e8 stato l'undicesimo Gran Premio della stagione 2005 e ha visto vincere: la Yamaha di Valentino Rossi in MotoGP, Daniel Pedrosa nella classe 250 e Thomas L\u00fcthi nella classe 125."}
{"id": "2002587", "revid": "1305772", "url": "https://it.wikipedia.org/wiki?curid=2002587", "title": "Gambia International Airlines", "text": "La Gambia International Airlines \u00e8 stata la compagnia aerea nazionale del Gambia, fondata nel 1996, con sede a Banjul.\nHa iniziato le attivit\u00e0 il 1\u00ba marzo 1996 occupandosi di servizi regionali con base all'Aeroporto di Banjul-Yundum. Nel 2000 ha iniziato un servizio di code-share con Air Namibia. Dal 2004 una riduzione dei voli ed una uscita dal mercato aereo, risultando non pi\u00f9 operativa."}
{"id": "2002594", "revid": "18323", "url": "https://it.wikipedia.org/wiki?curid=2002594", "title": "340P/Boattini", "text": "La cometa Boattini 2, formalmente indicata 340P/Boattini, \u00e8 una cometa periodica del Sistema solare, appartenente alla famiglia delle comete gioviane.\n\u00c8 stata scoperta il 1\u00ba ottobre 2008 usando il telescopio Cassegrain di 60 pollici (1,5 metri) installato presso l'Osservatorio Steward sul Monte Lemmon, in Arizona (USA) mentre venivano eseguite osservazioni nell'ambito del \"Mount Lemmon Survey\" (codice G96). Sono state trovate delle immagini di prescoperta risalenti a circa un mese prima.\n\u00c8 la quinta cometa scoperta dall'astronomo italiano Andrea Boattini, la seconda in tre giorni con la cometa C/2008 S3, \u00e8 anche la sua prima cometa periodica numerata.\nOrbita.\nLa cometa il 5 aprile 2003 pass\u00f2 a sole 0,0189 UA di distanza dal pianeta Giove, questo evento cambi\u00f2 l'orbita precedente in quella attuale. La cometa ha attualmente una MOID col pianeta Giove di sole 0,0832 UA, pari a circa 13 milioni di km, il che la rende suscettibile di ulteriori incontri molto ravvicinati con Giove e conseguenti cambiamenti, anche notevoli della sua orbita."}
{"id": "2002600", "revid": "767487", "url": "https://it.wikipedia.org/wiki?curid=2002600", "title": "Country Grammar", "text": "Country Grammar \u00e8 l'album di debutto del rapper statunitense Nelly, pubblicato nel 2000 per la Universal Records/Fo'Reel."}
{"id": "2002610", "revid": "767487", "url": "https://it.wikipedia.org/wiki?curid=2002610", "title": "Symphony I - Deep Dark Red", "text": "Symphony I - Deep Dark Red \u00e8 il primo album della Funeral doom metal band belga Until Death Overtakes Me edito per la prima volta nel 2001, e poi rimasterizzato, in versione doppio cd, nel 2002 dalla Nulll Records.\nIl disco \u00e8 stato pubblicato con licenza creative commons (cc-by-nc-nd-3.0) ed \u00e8 liberamente ascoltabile e scaricabile da internet."}
{"id": "2002612", "revid": "124828246", "url": "https://it.wikipedia.org/wiki?curid=2002612", "title": "Cospirazione di Cato Street", "text": "La cospirazione di Cato Street fu il progetto elaborato nel 1820, finalizzato alla uccisione di tutti i ministri del Regno Unito, compreso il primo ministro Robert Jenkinson. Il nome deriva dal punto di incontro dei cospiratori, nei pressi di Edgware Road, a Londra.\nGli omicidi furono decisi da un gruppo di seguaci di Thomas Spence subito dopo la crisi di governo provocata dalla morte del re Giorgio III, il 29 gennaio 1820. Durante una riunione che si tenne quasi un mese dopo, il 22 febbraio. I cospiratori furono: Richard Bradburn, John Thoms Brunt, Charles Cooper, James Gilchrist, John Harrison, James Ings, Richard Tidd, James William Wilson, John Shaw Strange, Arthur Thistlewood\nI problemi sociali del primo \u2018800 inglese.\nIn Inghilterra la transizione da una societ\u00e0 pre-industriale e una pesantemente industrializzata, ossia da un'economia prevalentemente rurale ad una basata su una massiccia produzione industriale, aveva ovviamente suscitato disagi e malcontenti. Dalla fine del XVIII secolo la societ\u00e0 agricola si era destabilizzata progressivamente, l'inflazione continuava a crescere e cresceva la spinta degli abitanti della campagna a spostarsi nelle aree urbanizzate per trovare un'occupazione.\nLa fine delle guerre napoleoniche caus\u00f2 intorno al 1815 il rimpatrio di molti soldati in cerca di lavoro, aggravando il disagio sociale. La situazione socio-economica peggior\u00f2 ulteriormente con la crisi di governo nel 1820, dovuta alla morte di re Giorgio III, creando cos\u00ec un terreno fertile per rivolte e cospirazioni.\nIl pensiero degli oppositori al regime, ed in particolare dei cospiratori di Cato Street, faceva riferimento alle teorie di Thomas Spence. Egli infatti sosteneva che la societ\u00e0 dell'epoca necessitava di una ridistribuzione delle terre, in modo che ogni persona potesse goderne equamente le risorse: la propriet\u00e0 concentrata in poche mani causa la povert\u00e0 di alcune persone e sono una corruzione dello stato naturale, la societ\u00e0 in cui l'uomo viveva originariamente.. Queste idee furono divulgate sotto forma di volantini e stampe, contribuendo ad agitare le masse.\nArthur Thistlewood, da sostenitore dei repubblicani a congiurato.\nArthur Thistlewood nacque nel 1774 e venne battezzato il 4 dicembre a Horsington vicino Horncastle, in una chiesa parrocchiale, figlio illegittimo di un allevatore di nome William Thistlewood e di una piccola negoziante, Ann Burnet.\nNel 1795 si registr\u00f2 come allevatore nella cittadina di Tupholme per poi militare dal 1798 qualche anno nel West Yorkshire. Nel gennaio del 1804 spos\u00f2 Jane Worsley, che morir\u00e0 di parto dando alla luce il loro primo figlio Julian. Pochi anni dopo, nel 1808, spos\u00f2 in seconde nozze Susan Wilkinson, che si prese cura del figliastro Julian. In questo periodo Arthur eredit\u00f2 una vasta propriet\u00e0 che vendette subito in cambio di una rendita annuale; l'acquirente and\u00f2 per\u00f2 in bancarotta quasi immediatamente e per Thistlewood l'affare si rivel\u00f2 un crack finanziario.\nIntorno al 1810 si trasfer\u00ec a Londra, venendo in contatto con i seguaci di Thomas Spence e sostenendo i loro ideali. Il 2 dicembre 1816, in occasione di un raduno di massa a Spa Fields, Thistlewood e James Watson, che facevano parte del comitato organizzatore, cercarono di fomentare il malcontento e confusione nella capitale. \nMantenendosi in contatto con le zone periferiche riuscirono a far infuriare una parte della folla, la quale fu responsabile di alcuni disordini che avvennero nella citt\u00e0 e nei dintorni. Un gruppo di agitatori marci\u00f2 insieme a Thistlewood verso la Torre di Londra, chiedendone la capitolazione, ma al calar del sole fu ristabilito l'ordine.\nIl governo non attu\u00f2 un'effettiva repressione delle organizzazioni radicali sino al 1817, anno in cui furono emessi mandati di arresto per i principali esponenti spenceani.\nThistlewood rimase in libert\u00e0 sino a maggio, quando venne arrestato mentre si preparava a lasciare l'Inghilterra e a trasferirsi in America con la sua famiglia. Quattro spenceani, di cui faceva parte anche Watson, furono accusati di alto tradimento.\nLe accuse furono ritirate nel giro di poco tempo ma l'attivit\u00e0 e il pensiero di Thistlewood si indirizzarono sempre verso il colpo di Stato, invece di dirigersi alla riforma del costituzionalismo. Prov\u00f2 pi\u00f9 volte a provocare il disordine nella capitale, come il 6 settembre alla fiera di S. Bartolometo a Londra, ma non incontr\u00f2 altro che una serie fallimenti e la detenzione per 12 mesi nel carcere di Horsham.\nSuccessivamente, George Edwards, un seguace di Spence divenuto una spia del governo come infiltrato tra gli agitatori radicali, appoggi\u00f2 l'idea di uccidere tutti ministri del gabinetto per accelerare gli obiettivi. Cominci\u00f2 cos\u00ec a prendere forma ci\u00f2 che oggi \u00e8 conosciuta come \u201cla congiura di Cato Street\u201d.\nIl piano della cospirazione e la cattura.\nIl piano dei congiurati era di assassinare i ministri del gabinetto a casa del conte di Harrowby, indicata come luogo di ritrovo dei ministri per una cena il 23 febbraio 1820. Questa cena in realt\u00e0 non era altro che un'esca per i potenziali assassini, fatta pubblicare dagli organi di polizia sul giornale \u201cThe New Times\u201d.\nUno dei cospiratori di nome John Harrison prese in affitto un appartamento a Cato Street come base per le operazioni e riunioni per pianificare la strage. All'infiltrato George Edwards fu cos\u00ec offerta un'occasione d'oro, poich\u00e9 partecipando alle riunioni pot\u00e9 riferire tutti i dettagli alla polizia.\nIl 23 febbraio, il magistrato di Bow Street, Richard Birnie, e una spia della polizia, George Ruthven, andarono in un locale di fronte all'appartamento insieme a 12 agenti dei Bow Street Runners. Nonostante i cospiratori fossero gi\u00e0 entrati nell'appartamento, le forze dell'ordine temporeggiarono tutto il pomeriggio prima di fare irruzione, poich\u00e9 erano stati promessi loro dei rinforzi dalle Coldstream Guards.\nAlle 20:30 di quella sera, le guardie fecero irruzione nell'appartamento; segu\u00ec uno scontro, durante il quale Thistlewood uccise con un colpo di spada l'ufficiale di polizia Richard Smithers. Thistlewood, Robert Adams, John Brunt e John Harrison riuscirono a fuggire da una finestra che dava sul retro dell'edificio, ma furono catturati la mattina seguente.\nL'accusa e la pena.\nSecondo gli atti del processo 13 persone furono arrestate e accusate dalla corte di aver commesso i seguenti reati:\nIl processo si svolse dal 17 al 28 aprile 1820 e si concluse con la condanna a morte di 10 imputati; John Brunt, William Davidson, James Ings, Arthur Thistlewood e Richard Tidd furono impiccati e decapitati il 1\u00ba maggio 1820, mentre Charles Cooper, Richard Bradburn, John Harrison, James Wilson e John Strange ebbero la pena commutata nella deportazione a vita."}
{"id": "2002614", "revid": "767487", "url": "https://it.wikipedia.org/wiki?curid=2002614", "title": "Sisig", "text": "Il sisig (AFI: 'sisig) \u00e8 un piatto filippino a base di carne di maiale, una specialit\u00e0 della citt\u00e0 di Angeles. Si accompagna comunemente con birra ghiacciata.\nL'invenzione di questa ricetta \u00e8 stata accreditata a Lucia Cunanan.\nPreparazione.\nIl \"sisig\" si prepara in 3 fasi: bollitura, marinatura e frittura finale. Per esempio, per prima cosa si fa bollire la testa del maiale per togliere i peli e per intenerirla. Poi la carne viene tagliata in pezzi e marinata con succo di limone o aceto. Infine \u00e8 fritta con cipolle e servita. Questo piatto ha molte varianti nelle quali, a seconda dei casi, si possono aggiungere altri ingredienti come uova, fegato di pollo o di maiale e anche maionese. Recentemente i cuochi locali hanno sperimentato la ricetta del \"sisig\" con altri tipi di carne, come quella di pollo o di tonno e perfino con il tofu."}
{"id": "2002617", "revid": "125694289", "url": "https://it.wikipedia.org/wiki?curid=2002617", "title": "Germana Pasquero", "text": "Biografia.\nNella sua carriera ha prestato la voce a diverse attrici e soprattutto a personaggi di telefilm, telenovelas nonch\u00e9 film d'animazione, conducendo inoltre insieme a Santo Versace e Mario Zucca il clip show di seconda serata di Italia 7 \"Le altre notti\". Ha imitato l'onorevole Livia Turco nel programma tv \"L'ottavo nano\" e in seguito il ministro Elsa Fornero nella trasmissione di LA7 \"The Show Must Go Off\".\nHa inoltre avuto alcune esperienze come attrice, in particolare al fianco di Luciana Littizzetto, ad esempio nella fiction TV \"Fuoriclasse\".\nDopo aver lavorato in tante trasmissioni Radio Rai, \u00e8 passata a Radio Deejay, dove ogni sabato mattina \u00e8 nel cast del programma \"La Bomba\"\n\u00c8 stata ospite fissa del programma \"Stati generali\", condotto da Serena Dandini su Rai 3, dove ha avuto occasione di imitare la giornalista e conduttrice Franca Leosini. \n\u00c8 sposata con l'attore e doppiatore Andrea Zalone. I due hanno un figlio, Tommaso."}
{"id": "2002622", "revid": "125951745", "url": "https://it.wikipedia.org/wiki?curid=2002622", "title": "Sherlock Holmes (film 2009)", "text": "Sherlock Holmes \u00e8 un film del 2009 diretto da Guy Ritchie, interpretato da Robert Downey Jr. nel ruolo dell'investigatore Sherlock Holmes e da Jude Law nella parte del dottor Watson. La sceneggiatura \u00e8 tratta dal fumetto scritto appositamente da Lionel Wigram e ispirata ai romanzi dell'autore scozzese Sir Arthur Conan Doyle.\nNel 2011 \u00e8 uscito nelle sale cinematografiche il sequel, \"Sherlock Holmes - Gioco di ombre\".\nTrama.\nLondra, 1890. Sherlock Holmes, il pi\u00f9 grande investigatore del Regno Unito, e il suo collega, il dottor Watson, interrompono un rito di magia nera che sarebbe dovuto terminare con il sacrificio di una giovane donna. Il celebrante si scopre essere Lord Henry Blackwood, che gi\u00e0 aveva ucciso cinque ragazze allo stesso modo. Blackwood viene dunque arrestato, imprigionato e condannato a morte per impiccagione.\nTre mesi dopo la cattura, lo stesso Blackwood, dopo aver maledetto la guardia della sua cella, chiede di poter incontrare Holmes, al quale, riferendosi a forze diaboliche, profetizza il proprio ritorno dall'aldil\u00e0. L'impiccagione ha per\u00f2 luogo e Watson, il medico di turno all'esecuzione, constata il definitivo decesso di Lord Blackwood. Intanto, Holmes incontra nel suo alloggio Irene Adler, una ladra bella e furba che ha avuto in passato una relazione con il detective. La donna gli chiede di investigare su Blackwood, ma lo stesso Holmes scopre che Irene sta lavorando per qualcuno dalle intenzioni malvagie. Proprio il giorno seguente, al cimitero della citt\u00e0, la tomba di Blackwood viene trovata scoperchiata e il custode sostiene di aver visto Blackwood stesso alzarsi dalla tomba. La bara \u00e8 invece occupata dal cadavere di un altro individuo di nome Luke Reordan, un uomo nano, che la Adler stava cercando per conto del suo misterioso committente. Blackwood pare quindi essere resuscitato come aveva predetto e il fatto getta nel panico la citt\u00e0.\nHolmes e Watson cominciano quindi la loro indagine nel laboratorio di Reordan, dove scoprono che il nano lavorava a progetti avanzati per lo stesso Blackwood. Sul luogo giungono per\u00f2 tre uomini per appiccare un incendio e sbarazzarsi di prove effettive sul conto di Reordan. Holmes e Watson combattono per evitare che tutto venga cancellato dalle fiamme e alla fine mettono in fuga l'unico superstite dei tre scagnozzi, venendo per\u00f2 messi in prigione in quanto i due hanno messo a soqquadro un cantiere navale durante la lotta, provocando addirittura l'affondamento di una nave in costruzione. La cauzione di Watson viene pagata dalla fidanzata Mary, mentre Holmes viene scarcerato e ingaggiato da Sir Thomas Rotheram, anziano Gran maestro di una potente societ\u00e0 segreta ermetica e padre illegittimo di Blackwood, concepito durante un rito sessuale. Rotheram incarica Holmes di fermare Blackwood a tutti i costi, in quanto questi continua a uccidere persone facendo credere all'Inghilterra di usare la magia nei suoi omicidi. Ma quella stessa notte Rotheram viene ucciso da Blackwood nella vasca da bagno della sua casa in circostanze misteriose e, all'apparenza, con l'ausilio di poteri sovrannaturali. Holmes, accorso in aiuto della polizia, trova nelle pareti del bagno una stanza segreta che gli fornisce degli indizi importanti, tra cui il libro di magia adoperato dalla setta che Blackwood conosce e ha usato pi\u00f9 volte.\nDopo Rotheram, viene ucciso anche l'ambasciatore americano, in quanto questi decide di non collaborare ai piani malvagi di Blackwood. Alcuni giorni dopo Sherlock esamina il corpo di uno degli scagnozzi morti nello scontro a casa di Reordan, scoprendo che era un operaio di un'industria chimica sulle sponde del fiume Tamigi. Holmes e Watson si recano quindi nell'industria in questione dove trovano un altro laboratorio di Reordan, con segni di esperimenti e formule chimiche scritte sui muri. In una stanza dell'edificio, Holmes e Watson trovano Irene legata da Blackwood a un congegno per il trattamento e il taglio delle carni dei maiali, e riescono a salvarla in tempo. Watson si mette quindi alla ricerca di Blackwood, che riesce per\u00f2 a fuggire e, nella corsa al molo per inseguirlo, il dottore attiva involontariamente una serie di bombe che lo feriscono gravemente, risparmiando Holmes e Irene. Quando la polizia arriva sul posto, Holmes \u00e8 costretto a fuggire, in quanto si scopre ricercato.\nGiorni dopo, quando Watson si riprende, Holmes, Irene e il dottore si ritrovano in una stanza di una locanda e il detective spiega le connessioni tra gli ultimi eventi: il gruppo prevede il luogo dell'ultimo assassinio che Blackwood dovr\u00e0 compiere per realizzare i suoi piani, ossia il Parlamento di Londra. La polizia irrompe per\u00f2 nel luogo e arresta Holmes, mentre Irene e Watson scappano. Holmes viene condotto nella Casa del Parlamento e qui discorre con Lord Coward, il Ministro degli Interni inglese fervente seguace di Blackwood, che tuttavia gli rivela incautamente tutto il piano progettato dal suo capo. Con uno stratagemma, Holmes scappa da una finestra e finisce nel Tamigi, dove viene raccolto da Watson e Irene su una barca a vapore. I tre si recano nelle fogne sotto il Parlamento, dove \u00e8 posizionato il terribile capolavoro finale di Reordan realizzato per Blackwood, ovvero un complesso dispositivo chimico e tecnologico che, se azionato, ucciderebbe tutti i membri delle camere del Parlamento tramite l'emissione di cianuro in forma gassosa. Alla fine, i tre riescono a disattivare il congegno, sventando cos\u00ec definitivamente i piani di Blackwood. Mentre Holmes e Watson lottano contro degli uomini a guardia del marchingegno, per\u00f2, Irene preleva due cilindri speciali dalla macchina, venendo per\u00f2 inseguita da Holmes e Blackwood. Arrivati sul Tower Bridge ancora in costruzione, Blackwood getta Irene dal ponte, ma viene messo all'angolo da Holmes, che rivela di aver capito il piano del nemico. Blackwood ha in realt\u00e0 utilizzato diversi trucchi e congegni tecnologici mai adoperati prima da altri uomini, essendo frutto della geniale mente di Reordan, per mascherare le sue azioni e far credere al mondo che queste fossero magiche; il detective aveva gi\u00e0 riconosciuto le sostanze del laboratorio del nano prima dell'incendio. Dopo una breve lotta, Blackwood precipita dal Tower Bridge e beffardamente rimane impiccato, stavolta morendo realmente.\nIrene dovr\u00e0 essere arrestata con l'accusa di furto ma, prima dell'arrivo della polizia, rivela a Holmes che la persona per cui lavora \u00e8 il Professor James Moriarty, un uomo dalle molteplici capacit\u00e0 e, per ingegno, pari allo stesso detective. In cambio Holmes le lascia le chiavi delle manette, come segno di ringraziamento per il suo aiuto. Ma dopo qualche giorno scopre che, durante la fuga della donna, servita solo come diversivo, Moriarty ha rubato un altro pezzo della macchina, ovvero l'antenna in grado di ricevere comandi di vario genere per mezzo delle onde elettromagnetiche, vero obiettivo del professore sin dall'inizio. Proprio durante questo furto, Moriarty uccide una guardia, e Holmes considera l'indagine riaperta.\nProduzione.\nUn nuovo film su Sherlock Holmes \u00e8 stato studiato dal produttore Lionel Wigram per circa un decennio. Realizzando nuove prospettive su cui intravedere il personaggio, pensieri e bozze sul carattere e l'aspetto, ha cercato di rivederlo in una versione moderna boh\u00e9mienne. Nel 2006, abbandonando il posto di dirigente presso la Warner Bros., inizia a scrivere un fumetto basato sullo spec script scritto anni prima.\nRivedendo i tratti che hanno accomunato l'investigatore nel corso delle prolifiche saghe cinematografiche, Wigram ha reinventato il personaggio per il cinema moderno, cos\u00ec da poter attrarre un vasto pubblico. L'antagonista Lord Blackwood \u00e8 stato creato ispirandosi a vita e attivit\u00e0 dell'occultista Aleister Crowley, con l'intenzione di inserire l'acerrimo nemico di Holmes, il professor Moriarty, nei seguiti a venire.\nIl 16 marzo 2007, la Warner Brothers ha stipulato un contratto col produttore Lionel Wigram per reinventare il personaggio di Sherlock Holmes.\nRegia e sceneggiatura.\nAlla regia era stato inizialmente coinvolto Neil Marshall, il quale ha poi abbandonato preferendo dedicarsi a \"Doomsday - Il giorno del giudizio\", mentre la prima sceneggiatura era stata scritta da Michael Johnson.\nGuy Ritchie \u00e8 stato scritturato come regista a met\u00e0 giugno 2008, iniziando anche a rimaneggiare gli scritti di Tony Peckham, il quale nel frattempo era stato incaricato di riscrivere la sceneggiatura.\nCast.\nPer la parte di Sherlock Holmes, il produttore Joel Silver ha sentito personalmente l'attore Robert Downey Jr., che durante il primo colloquio gli \u00e8 sembrato inadatto al ruolo. Dopo alcune audizioni presto seguite, Downey Jr. \u00e8 stato ascoltato da Guy Ritchie, che ha smentito i possibili problemi legati alla sua assunzione, ovvero la sua et\u00e0 discordante con quella dell'investigatore e l'accento inglese; il suo ingaggio \u00e8 stato ufficializzato da Ritchie stesso nel corso di luglio 2008.\nA inizio di settembre, ha iniziato a correre voce dell'ingaggio di Russell Crowe per interpretare l'acerrimo nemico di Holmes, professor Moriarty, tuttavia la sua assunzione non \u00e8 stata confermata n\u00e9 dal diretto interessato n\u00e9 dagli studi. L'attore Jude Law \u00e8 entrato in trattative per il ruolo di Watson a met\u00e0 settembre, ci\u00f2 dopo il rifiuto di Gerard Butler e l'abbandono di Colin Farrell.\nA fine mese, si \u00e8 rumoreggiato circa la firma dell'attrice Rachel McAdams per la sua presenza nel franchise.\nDurante una conferenza stampa tenutasi alla Freemasons Hall di Londra mercoled\u00ec 1\u00ba ottobre, \u00e8 stata confermata la presenza di Jude Law, di Kelly Reilly, di Mark Strong e di Rachel McAdams nei rispettivi ruoli del dottor Watson, di Mary Watson, dell'antagonista Blackwood e di Irene Adler.\nSull'apparizione dell'acerrimo nemico di Holmes, il professor Moriarty, si \u00e8 espresso Mark Strong, che nel film interpreta Lord Blackwood:\nRiprese.\nLe riprese sono iniziate nell'ottobre del 2008 e si sono principalmente svolte a Londra, Manchester e Liverpool. Un'importante sequenza \u00e8 stata filmata presso la cattedrale anglicana di San Paolo a Londra.\nDal 28 al 31 ottobre, il cast \u00e8 stato impegnato al Northern Quarter del centro cittadino di Manchester per filmare una scena di lotta che \u00e8 poi continuata presso il Manchester Town Hall, ove la troupe ha richiesto la rottura di una vetrata al fine della realizzazione.\nPer tutto il corso di novembre la lavorazione si \u00e8 svolta a Liverpool.\nIncidenti sul set.\nNel corso delle riprese a Londra, l'attore Robert Downey Jr., durante una scena di combattimento che lo vedeva complice di Robert Maillet, ha ricevuto un pugno in viso da quest'ultimo riportando una ferita che ha richiesto sei punti di sutura.\nIl 29 novembre, sempre a Londra, le riprese sono state interrotte per circa due settimane a causa dell'esplosione di un'autocisterna che fortunatamente non ha provocato danni e feriti.\nEffetti speciali.\nGli effetti speciali digitali sono stati realizzati dall'azienda BlueBolt.\nDistribuzione.\nIl film era stato inizialmente programmato per il 2010; l'uscita \u00e8 stata successivamente anticipata al 2009 vista la velocit\u00e0 con cui si \u00e8 effettuata la pre-produzione e la lavorazione. La pellicola \u00e8 stata distribuita in gran parte del mondo, Stati Uniti d'America e Italia compresi, il 25 dicembre 2009.\nAccoglienza.\nIncassi.\nIl film ha incassato 209.028.679 dollari negli Stati Uniti e 524.028.679 dollari globalmente.\nColonna sonora.\nLa colonna sonora \u00e8 stata curata da Hans Zimmer\nSequel.\nNel dicembre 2011 \u00e8 uscito nelle sale il sequel \"Sherlock Holmes - Gioco di ombre\", sempre diretto da Guy Ritchie e interpretato da Robert Downey Jr., Jude Law e Rachel McAdams, con Jared Harris nel ruolo della nemesi di Holmes, il professor Moriarty."}
{"id": "2002624", "revid": "158286", "url": "https://it.wikipedia.org/wiki?curid=2002624", "title": "Tom Paine", "text": ""}
{"id": "2002625", "revid": "247933", "url": "https://it.wikipedia.org/wiki?curid=2002625", "title": "Isole della Sonda minori", "text": ""}
{"id": "2002626", "revid": "1318658", "url": "https://it.wikipedia.org/wiki?curid=2002626", "title": "William Windham", "text": "Nato da un'antica famiglia del Norfolk, fu educato ad Eton e frequent\u00f2 in seguito l'University College di Oxford. Amico di Edmund Burke e di Samuel Johnson, nel 1784 divenne membro del Parlamento per Norwich. Prese parte al processo per \"impeachment\" contro Warren Hastings, di cui fu tra i massimi promotori assieme a Burke. Seguito quest'ultimo, assieme a molti altri \"Whig\", tra le file dei sostenitori del governo \"tory\" di William Pitt il Giovane, nel 1794 fu \"Secretary at War\" nel gabinetto di governo, incarico che mantenne fino al 1801. Con Pitt e Burke sostenne l'Emancipazione dei cattolici, ma si oppose alle altre riforme politiche e parlamentari.\nDimessosi assieme a William Pitt e molti altri ministri a causa dei contrasti con Giorgio III sul tema dell'emancipazione cattolica, fu uno dei massimi oppositori della Pace di Amiens, firmata con la Francia napoleonica.\nScoppiata nuovamente la guerra con la Francia, Windham torn\u00f2 di nuovo al governo nel Ministero di tutti gli Ingegni, seguito al caos dopo la morte di Pitt, come Segretario di Stato per la Guerra e le Colonie.\nWindham viene solitamente descritto dai suoi contemporanei come il tipico modello di gentleman inglese."}
{"id": "2002628", "revid": "1543377", "url": "https://it.wikipedia.org/wiki?curid=2002628", "title": "SNOW", "text": "Con il termine SNOW si indicano due cifrari a flusso sviluppati da Thomas Johansson e Patrik Ekdahl dell'universit\u00e0 svedese di Lund denominati SNOW 1.0 e SNOW 2.0. La prima versione dell'algoritmo, originariamente solo SNOW, fu presentata nel 2000 come candidata per il NESSIE (\"New European Schemes for Signatures, Integrity and Encryption\"), un progetto europeo per la selezione di primitive crittografiche in essere dal 2000 al 2003. L'algoritmo fu scartato perch\u00e9 non ritenuto sicuro e gli autori rilasciarono una seconda versione nel 2002 riveduta e corretta delle debolezze riscontrate.\nSNOW 1.0.\nL'algoritmo originale utilizza chiavi lunghe 128 o 256 bit ed un vettore di inizializzazione (VI) opzionale di 64 bit.\nLa procedura inizia con la gestione della chiave: questa viene utilizzata per inizializzare un registro di traslazione LFSR, che rappresenta lo stato interno dell'algoritmo. Il passo successivo \u00e8 rappresentato dall'azzeramento di 2 registri a 32 bit della Finite State Machine (FSM), una sorta di funzione S-box, e dall'esecuzione di alcuni cicli a vuoto.\nA questo punto si pu\u00f2 iniziare la cifratura vera e propria: viene generata una chiave di esecuzione a 32 bit che viene combinata tramite XOR con il testo in chiaro per produrre il messaggio cifrato. La generazione avviene combinando l'output della FSM con l'ultimo blocco da 32 bit dell'LFSR. Terminata la cifratura, lo stato interno dell'algoritmo viene aggiornato, cos\u00ec che l'LFSR produca una rotazione e reimposti tutta la catena.\nL'operazione di decifratura avviene nella stessa maniera dato che l'algoritmo usato \u00e8 lo stesso di quello per la cifratura.\nL'algoritmo opera in 2 modalit\u00e0: \"modalit\u00e0 standard\", descritta qui sopra, e \"modalit\u00e0 VI\". Quest'ultima differisce dalla modalit\u00e0 standard per il fatto che il VI passato all'algoritmo viene combinato con la chiave per inizializzare l'LFSR.\nSNOW 2.0.\nLe debolezze scovate nella struttura dello SNOW originale (vedi sotto) suggerirono agli autori di rivedere il codice dell'algoritmo. Fu cos\u00ec che Johansson e Ekdahl rilasciarono alla fine del 2002 lo SNOW 2.0.\nLe differenze sono minime: l'FSM adesso prende in input 2 dati a 32 bit invece di uno; il VI \u00e8 di 128 bit; l'S-box integrata nella FSM \u00e8 adesso basata su un passaggio dell'algoritmo Rijndael (AES).\nRispetto all'originale, la nuova versione \u00e8 anche pi\u00f9 veloce: 5/6 cicli per byte.\nSicurezza.\nLo SNOW 1.0 fu crittanalizzato da P. Hawkes e G. Rose che dimostrarono come l'analisi di 295 caratteri generati dall'algoritmo permettono di recuperare la chiave con un calcolo complessivo di 2224 operazioni. Altri autori riportarono la possibilit\u00e0 di effettuare un attacco discriminante (distinguere cio\u00e8 l'output del cifrario dall'output di un vero generatore hardware di numeri casuali) della stessa complessit\u00e0 analizzando 295 caratteri generati dallo SNOW.\nAnche se gli attacchi non erano praticamente applicabili per la complessit\u00e0 richiesta, mostravano comunque una struttura interna dello SNOW affetta da debolezze, cosa che port\u00f2 gli analisti del NESSIE a scartare l'algoritmo.\nLo SNOW 2.0 risulta invece molto pi\u00f9 sicuro e ad oggi non si conosce nessun attacco noto pi\u00f9 efficace della semplice forza bruta."}
{"id": "2002633", "revid": "15756", "url": "https://it.wikipedia.org/wiki?curid=2002633", "title": "Casato di Zogu", "text": "Il casato di Zogu fu la dinastia reale d'Albania dal 1928 al 1939.\nStoria.\nOrigini.\nIl capostipite della dinastia di Zogu \u00e8 Xhemal Zogu Pasha, Governatore di Mat, (Burgajet circa 1860-Mat 1911), che dalle seconde nozze con Sadij\u00e9 Toptani nel 1891, divenne padre di Zog I di Albania ma anche del principe Xhelal Bey Zogu (1881- 1944) e della principessa Adil\u00e9 (1894-1966), entrambi con discendenza.\nSovrani di Albania.\nAmet Bej Zogu, nato a Burgajet l'8 ottobre 1895 e morto a Parigi il 9 aprile 1961, diventa re d'Albania quando il 1\u00ba settembre 1928 \u00e8 proclamato \"Re degli albanesi\". Regner\u00e0 fino all'invasione italiana del 1939.\nSpos\u00f2 a Tirana il 27 aprile 1938 la contessa G\u00e9raldine Apponyi de Nagyappony dalla quale ebbe l'unico figlio Leka.\nEpoca recente.\nLeka, che ha assunto il titolo di Leka I alla morte del padre, \u00e8 nato a Tirana il 5 aprile 1939; spos\u00f2 a Biarritz, in Francia, il 7 ottobre 1975 Susan Barbara Cullen-Ward (Waverley, Nuovo Galles del Sud, 28 gennaio 1941-Tirana, 17 luglio 2004), dalla quale ebbe l'unico figlio Leka Anwar Zogu, nato a Johannesburg, Sudafrica, il 26 marzo 1982."}
{"id": "2002637", "revid": "1654832", "url": "https://it.wikipedia.org/wiki?curid=2002637", "title": "Impatto zero", "text": "Per impatto zero si intende un'azione o un'impresa che non altera il bilancio naturale di anidride carbonica (CO2), metano o altri gas inquinanti del sistema-ambiente.\nSi indica anche lo stile di vita atto a ridurre significativamente le emissioni di gas inquinanti e ad effetto serra in vari modi: \nConsiderando che l'impatto umano sul clima, ed in generale sull'ambiente, non sar\u00e0 mai pari a zero, resta un concetto ancora oggi generico.\nApprocci.\nEsistono 2 scuole di pensiero principali.\nUna afferma che solo le istituzioni possono contribuire in maniera significativa a rallentare l'effetto serra, costruendo per esempio centrali solari fotovoltaiche e producendo energia elettrica con metodi poco inquinanti.\nL'altra linea di pensiero invita ad uno sforzo comune, per esempio installando pannelli fotovoltaici e microgeneratori nelle abitazioni o utilizzando meno le automobili, affermando che ognuno, nel suo piccolo, pu\u00f2 contribuire per diminuire al massimo l'impatto ambientale.\nMolte sono le persone che credono nella prima scuola di pensiero e continuano a condurre la loro solita vita, altre per\u00f2 sono le persone che credono nella seconda scuola di pensiero e che si mobilitano per rimediare all'errore di credere di poter sfruttare tutte le risorse della Terra senza che vi sia un feedback negativo sull'ambiente e su noi stessi.\nRidurre l'impatto o acquistare serbatoi di carbonio?\nDi fronte alla difficolt\u00e0 tecnologiche e ai costi di una drastica riduzione delle emissioni, alcuni sostengono l'ipotesi di acquistare crediti dai serbatoi di carbonio (boschi e piantagioni) nei paesi del Sud del mondo. Questa ipotesi \u00e8 contrastata dalle associazioni ambientaliste, che vi vedono una \"scorciatoia\" che permette ai paesi pi\u00f9 sviluppati di continuare a emettere CO2, limitandosi ad acquistare crediti di carbonio sul mercato delle emissioni. Inoltre molti dei progetti relativi ai serbatoi di carbonio sono indicati come controproducenti, per esempio, quando legati alla creazione di piantagioni. Per ragioni similari, diverse associazioni ambientaliste e rappresentanze indigene, hanno criticato la proposta di acquisto di crediti di carbonio a fronte di un impegno a conservare le foreste, che porterebbe alla vendita di foreste, sottraendole ai popoli indigeni e provocando in definitiva effetti opposti a quelli sperati. Secondo tale approccio, ognuno dovrebbe considerarsi responsabile delle proprie emissioni e impegnarsi a ridurle, invece di acquistare crediti di carbonio."}
{"id": "2002640", "revid": "767487", "url": "https://it.wikipedia.org/wiki?curid=2002640", "title": "Dreiling", "text": "Dreiling (anche Dreyling, Dreling o Driling, lat. \"ternarius\") era il nome di una moneta dal valore di tre Pfennig. \nEtimologia.\nIl nome viene dal tedesco \"drei\", che significa tre.\nStoria.\nIl Dreiling fu coniato per la prima volta dopo il 1374 a Lubecca e poco dopo ad Amburgo. Dopo il 1392 divenne una moneta della Wendischer M\u00fcnzverein. Le citt\u00e0 che partecipavano erano Lubecca, Amburgo, L\u00fcneburg, Rostock e Wismar e si accordarono per dare un aspetto uniforme al Dreiling\nLe monete mostravano da entrambi i lati le armi delle singole citt\u00e0. Anche il peso ed il titolo dell'argento fu fissato uguale. Alcune citt\u00e0 del Meclemburgo, Pomerania e Danimarca coniarono dei Dreiling, pur non facendo parte della Wendischer M\u00fcnzverein.\nI Dreiling, dopo la fine della Wendischer M\u00fcnzverein alla met\u00e0 del XVI secolo, continuarono ad essere coniati fino all'inizio del XVIII secolo. Tuttavia erano solamente di rame, e il loro nome divenne \u201eDreier\u201c.\nA volte anche le monete di rame da 1\u00bd Pfennig del XVIII secolo venivano indicate con il nome di Dreilinge, perch\u00e9 valevano 3 Heller (Dreyheller). \nIn plattdeutsch \u00e8 chiamato Dre(e)ling o Dreelingk.\nDei \"Dreier\" furono fatti coniare anche nel 1586 da Rodolfo Gonzaga a Castiglione delle Stiviere ad imitazione di quelle di Ulrico di W\u00fcrttemberg. Esistono anche delle Klippe da un Dreier coniate a Norimberga."}
{"id": "2002654", "revid": "125944703", "url": "https://it.wikipedia.org/wiki?curid=2002654", "title": "Carlo Cosolo", "text": "Carriera.\n\u00c8 noto soprattutto per aver prestato voce a Oliver Platt nei film \"I tre moschettieri\", \"Pronti alla rissa\", \"Liberty Stands Still\", \"Hope Springs\", \"Schegge di April\" e \"Casanova\".\nHa diretto il doppiaggio e adattato in lingua italiana i film della saga \"Pirati dei Caraibi\" e i film della saga di \"Guerre stellari\" dal 2015. In aggiunta la saga \"Transformers\", i primi quattro capitoli della saga \"Jason Bourne\", \"Animali fantastici e dove trovarli\", \"Animali fantastici - I crimini di Grindelwald\", \"Billy Elliot\", \"Guida galattica per autostoppisti\", \"King Kong\", \"Godzilla\", ', ', \"Warcraft - L'inizio\", \"Inferno\" e \"C'era una volta a... Hollywood\". Come film d'animazione, si \u00e8 occupato di \"Bee Movie\", ' e \"WALL\u2022E\". Come serie animate, \"Buzz Lightyear da Comando Stellare\", \"Star Wars Rebels\", ' e \"Star Wars Resistance\".\nHa collaborato anche alla traduzione di \"E un'altra cosa...\" di Eoin Colfer.\nSposato con l'assistente di doppiaggio Andreina D'Andreis, ha due figlie, ha recitato nella serie televisiva \"Il maresciallo Rocca\"."}
{"id": "2002655", "revid": "1821847", "url": "https://it.wikipedia.org/wiki?curid=2002655", "title": "Nicol\u00e1s Rodr\u00edguez Carrasco", "text": "Durante la rivoluzione messicana Rodr\u00edguez combatt\u00e9 al fianco di Pancho Villa nella Divisi\u00f3n del Norte e fu un ardente villista. Egli riusc\u00ec a diventare generale di brigata, ma disert\u00f2 nel 1918. Dopo la rivoluzione si un\u00ec a gruppi della destra razzista antisemita e anticinese. Nel 1929 sostenne la campagna presidenziale di Jos\u00e9 Vasconcelos. Vasconcelos perse le elezioni e sostenne che erano state falsate, e per questo dovette abbandonare il paese, ma Rodr\u00edguez decise di rimanere e amicarsi il nemico numero uno di Vasconcelos: Plutarco El\u00edas Calles, ex presidente e in quel momento uomo forte del Messico.\nSotto la protezione di Calles, Rodr\u00edguez fond\u00f2 le \"camicie verdi\", che furono per\u00f2 sciolte dal presidente Abelardo Luj\u00e1n Rodr\u00edguez nel 1932. Un anno pi\u00f9 tardi fond\u00f2 un'altra organizzazione fascista, l\"'Azione Rivoluzionaria Messicana\" (\"camicie dorate\"), che ebbe pi\u00f9 successo della precedente. Le \"camicie dorate\" si opposero al nuovo presidente L\u00e1zaro C\u00e1rdenas del R\u00edo e alle sue riforme, e chiesero l'immediata espulsione di tutti gli ebrei e cinesi. Dopo l'esilio di Calles nel 1936, Rodr\u00edguez, perduto il suo protettore, nel mese di agosto dello stesso anno fu arrestato e deportato. Tuttavia si spost\u00f2 nel Texas assieme a molti dei suoi, dove chiese la collaborazione dei fascisti statunitensi della \"Legione d'argento d'America\" di William Dudley Pelley.\nNel 1938 tent\u00f2 senza successo di attaccare il Messico al posto di frontiera di Matamoros. Dopo questo tentativo fallito fu costantemente monitorato dal Messico e dai servizi segreti statunitensi, e quindi non fu in grado di organizzare nuove azioni. Mor\u00ec nel 1940."}
{"id": "2002665", "revid": "207432", "url": "https://it.wikipedia.org/wiki?curid=2002665", "title": "Dolce met\u00e0", "text": ""}
{"id": "2002667", "revid": "1318789", "url": "https://it.wikipedia.org/wiki?curid=2002667", "title": "Vivo da re", "text": "Vivo da re, pubblicato nel 1980, \u00e8 il secondo album del gruppo musicale italiano Decibel, riedito nel 1986 con il titolo \"Decibel\". Rispetto al primo LP della band questo disco segna una svolta verso sonorit\u00e0 new wave. \u00c8 l'ultimo album a cui partecipa Enrico Ruggeri fino alla reunion del 2016.\nLa sua pubblicazione fa seguito alla partecipazione della band al Festival di Sanremo 1980 con la canzone \"Contessa\", la quale raggiunge la serata finale.\nProduzione.\nIl titolo originale del brano \"Vivo da re\" era \"Leaving Home\" (con testo in inglese), fu poi cambiato ed inserito in quest'album.\nI brani sono tutti inediti tranne la canzone dell'Equipe 84 \"Ho in mente te\", che presenta il testo in italiano di Mogol. Tutti i testi dei brani inediti sono stati scritti da Enrico Ruggeri mentre le musiche inedite sono state composte in parte dallo stesso Ruggeri, o da Fulvio Muzio, o da Silvio Capeccia.\nLa copertina dell'album \u00e8 la stessa di \"Vivo da re/Decibel\": la band in posa per una foto su uno sfondo bianco.La grafica \u00e8 di Claus Miller e Isabella Ginnaneschi. Dall'album vennero estratti due 45 giri: \"Vivo da re/Decibel\" e \"Contessa/Teenager\"."}
{"id": "2002668", "revid": "104458", "url": "https://it.wikipedia.org/wiki?curid=2002668", "title": "Campionati mondiali juniores di sci alpino 1999", "text": "I Campionati mondiali juniores di sci alpino 1999, 18\u00aa edizione della manifestazione organizzata dalla Federazione Internazionale Sci, si svolsero in Francia, a Pra Loup, dal 9 al 14 marzo. Teatro delle gare furono anche le piste di Le Sauze; il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nRisultati.\nUomini.\nDiscesa libera.\nData: 10 marzo\nSupergigante.\nData: 11 marzo\nSlalom gigante.\nData: 13 marzo\nSlalom speciale.\nData: 14 marzo\nDonne.\nDiscesa libera.\nData: 13 marzo\nSupergigante.\nData: 14 marzo\nSlalom gigante.\nData: 10 marzo\nSlalom speciale.\nData: 9 marzo"}
{"id": "2002675", "revid": "19229316", "url": "https://it.wikipedia.org/wiki?curid=2002675", "title": "Peuceta", "text": ""}
{"id": "2002676", "revid": "207432", "url": "https://it.wikipedia.org/wiki?curid=2002676", "title": "Antonio Guidi (doppiatore)", "text": ""}
{"id": "2002677", "revid": "640389", "url": "https://it.wikipedia.org/wiki?curid=2002677", "title": "Associazione italiana combattenti volontari antifascisti di Spagna", "text": "L'Associazione italiana combattenti volontari antifascisti di Spagna, o AICVAS, era inizialmente composta dai volontari italiani superstiti che parteciparono, nelle Brigate internazionali, alla guerra civile spagnola. Attualmente fanno parte dell'associazione parenti di combattenti e coloro che ne condividono i principi e valori. Adesioni sono venute anche da ex-partigiani ed altri combattenti antifascisti, nonch\u00e9 da storici, scrittori, artisti, intellettuali e studenti.\nL'Associazione ha sede in Milano e suo presidente \u00e8 stato Giovanni Pesce fino all'anno della morte (2007).\nOrgani e redazione.\nL'Associazione, dopo la riforma statutaria del marzo del 2010, \u00e8 stata diretta da Francesco Vaia, presidente, e una presidente onoraria, Onorina Brambilla Pesce, detta Nori (Milano 27 agosto 1923 - Milano 6 novembre 2011) che fu anche presidente dell'Associazione ex perseguitati politici italiani antifascisti per la sede di Milano, nonch\u00e9 responsabile della Commissione femminile dell'ANPI. Nell'assemblea ordinaria dei soci del 21 giugno 2014 \u00e8 stato eletto presidente dell'Associazione Italo Poma. Il Direttivo, \u00e8 composto da ventiquattro membri, fra cui il presidente, il presidente onorario e i due vicepresidenti. Il controllo \u00e8 esercitato da tre revisori e tre probiviri.\nScopi e attivit\u00e0.\nGli scopi dell'Associazione e le attivit\u00e0 ad essi correlate sono connessi alla promozione e alla diffusione:\nStrumenti per il raggiungimento degli obiettivi indicati e l'espletamento delle attivit\u00e0 sociali sono in primo luogo gli stessi soci e simpatizzanti coinvolti in prima persona nell'organizzazione di convegni, manifestazioni, simposi, viaggi in Spagna e in altri paesi europei. L'Associazione, che fa ampio uso dei mezzi di comunicazione di massa, finanzia inoltre, nel limite delle sue possibilit\u00e0, studi e ricerche per approfondire e diffondere la conoscenza storica della guerra civile spagnola e di coloro che vi hanno preso parte, e, in via pi\u00f9 generale, della lotta al nazifascismo in Europa e nel mondo. A tale proposito va segnalato che l'AICVAS ha sempre curato i contatti e la creazione di sinergie con altre associazioni, movimenti e gruppi organizzati di ispirazione antifascista e, in primo luogo con l'ANPI."}
{"id": "2002683", "revid": "19229372", "url": "https://it.wikipedia.org/wiki?curid=2002683", "title": "Sammichele", "text": ""}
{"id": "2002686", "revid": "125073966", "url": "https://it.wikipedia.org/wiki?curid=2002686", "title": "La TV delle ragazze", "text": "La TV delle ragazze \u00e8 stato un variet\u00e0 televisivo comico-satirico in onda su Rai 3.\nLa trasmissione fu proposta in due diversi cicli: il primo trasmesso nella prima serata del luned\u00ec nell'autunno 1988 (tredici puntate dal 19 settembre al 12 dicembre, a cui si aggiunge una puntata antologica trasmessa il 1\u00ba gennaio 1989), ed il secondo trasmesso nella prima serata del marted\u00ec nella primavera 1989 (dal 18 aprile al 13 giugno, anche qui con l'aggiunta di una puntata riassuntiva trasmessa il 20 giugno).\nNato da un'idea di Serena Dandini, Valentina Amurri e Linda Brunetta, lo show fu concepito come un contenitore di sketch comici realizzati esclusivamente da attrici. La regia fu affidata per il primo ciclo a Marilena Fogliatti, e per il secondo a Franza Di Rosa. La trasmissione venne realizzata presso il Centro di produzione Rai di Torino.\nLa trasmissione.\nPer la prima serie, le autrici immaginarono un canale al femminile (\"La TV delle ragazze\" per l'appunto) che, introdotto dalla voce di Tina Lattanzi (nei panni di Greta Garbo, di cui fu la doppiatrice italiana ufficiale) che apriva e chiudeva tutte le puntate, trasmetteva la parodia di un intero palinsesto televisivo tipico del periodo: dalla TV del mattino ai programmi e sceneggiati di prossima programmazione, dal segnale orario al talk show di mezzogiorno, dal variet\u00e0 del sabato sera, dai programmi della TV-verit\u00e0 (all'epoca appena esplosi) alle telenovelas pomeridiane, dal telegiornale (con una parodia dell'allora astro nascente dell'informazione TV Lilli Gruber, ad opera di Alessandra Casella) fino ai collegamenti via satellite con l'estero. Per la prima volta in Italia, un programma veniva interamente prodotto, gestito, messo in scena e recitato da mani e volti esclusivamente femminili, ad eccezione di Francesco Vairano, unico uomo componente del cast, relegato per\u00f2 a fare solamente il \"signorino buonasera\" all'apertura delle puntate. In questo primo ciclo, il programma non prevedeva la figura del conduttore (Serena Dandini appariva infatti soltanto durante il momento dell'ospite musicale, peraltro non presente in tutte le puntate), bens\u00ec, sulla falsariga di \"Non stop\", era una sequenza di sketch comici, nei quali si alternavano le varie componenti del cast.\nNella seconda serie, ambientata in un condominio palesemente fittizio, le protagoniste davano vita ad una sequenza di piccoli quadretti, con imitazioni parodistiche di personaggi famosi e situazioni comiche varie, il tutto inframmezzato da spot pubblicitari falsi delle pi\u00f9 note propagande televisive dell'epoca. Nella seconda edizione fu introdotto anche un esordiente Giorgio Tirabassi, unica presenza maschile del programma assieme al gia citato Vairano, confermato nel ruolo di \"annunciatore\". In questo secondo ciclo, la presenza della Dandini acquis\u00ec maggiore importanza, tanto che in seguito sar\u00e0 infatti lei a condurre i successivi programmi satirici di Raitre, anch'essi ideati assieme a Valentina Amurri e Linda Brunetta, ovvero \"Scusate l'interruzione\", \"Avanzi\" e \"Tunnel\".\nIl successo della formula fece emergere attrici comiche di talento come le sopracitate Cinzia Leone e Alessandra Casella, Lella Costa, Francesca Reggiani, Sabina Guzzanti, Angela Finocchiaro, Maria Amelia Monti, Monica Scattini, Carola Silvestrelli, Maria Laura Baccarini, Syusy Blady, Tosca D'Aquino, Orsetta De Rossi, Iaia Forte, Isa Gallinelli, Eleonora Danco, Bruna Feirri, Carlina Torta, Silvia Irene Lippi, Olga Durano, Carla Fioravanti, Elena Pandolfi.\nNella stagione televisiva 2018-2019, a trent'anni di distanza dalla trasmissione originale, viene realizzato sempre su Rai 3 un remake intitolato \"La TV delle ragazze - Gli Stati Generali 1988-2018\"."}
{"id": "2002687", "revid": "19229400", "url": "https://it.wikipedia.org/wiki?curid=2002687", "title": "Istanbul Park", "text": ""}
{"id": "2002689", "revid": "1566286", "url": "https://it.wikipedia.org/wiki?curid=2002689", "title": "Erno Crisa", "text": "Biografia.\nNacque nel 1914 a Biserta, in Tunisia, da una famiglia di emigrati siciliani. Affascinato dal mondo dello spettacolo, dopo essere emigrato in Francia segu\u00ec i corsi di balletto e coreografia moderna e classica, della Preobajenska, riuscendo successivamente a lavorare in alcuni spettacoli teatrali parigini.\nDebutt\u00f2 nel cinema francese nel 1945 nella pellicola \"90... la paura\", con Fernandel.\nTornato in Italia, venne scritturato nella Compagnia di Wanda Osiris, nella quale lavor\u00f2 come solista del balletto, nella stagione 1948-1949, nella rivista di Garinei e Giovannini, \"Al Grand Hotel\".\nNel 1950 venne notato dal regista Luigi Zampa, che gli fece interpretare un ruolo nel film \"Cuori senza frontiere\". Sar\u00e0 l'inizio di una lunga serie di pellicole che girer\u00e0 sino alla fine degli anni '60.\nMor\u00ec improvvisamente a Roma, a cinquantaquattro anni, nel 1968. \u00c8 sepolto nel cimitero di Casalpusterlengo, presso Lodi, accanto alla moglie Giuseppina Ferri."}
{"id": "2002690", "revid": "120504250", "url": "https://it.wikipedia.org/wiki?curid=2002690", "title": "Mommotti", "text": "Nella tradizione sarda, mommotti, noto anche come bobbotti, mommoti, momotti, rappresenta una figura immaginaria utilizzata per spaventare i bambini.\nTalvolta viene associato all'uomo nero, oppure a un orco cattivo con il compito di portare via i bambini che non si comportano bene. \nViene solitamente descritto come un uomo vestito con un lungo mantello nero con cappuccio che cela gli occhi. Utilizza un nodoso bastone e porta un paio di scarponi neri e malconci. Ha una folta barba e se si riesce a vederlo senza cappuccio il suo sguardo \u00e8 terrificante. Passa di casa in casa ascoltando se qualche bambino fa i capricci. In alcune zone della Sardegna viene associato al diavolo. \nL'origine del nome potrebbe derivare da Mamuthones, una delle spaventose maschere nere tradizionali dell'isola di Sardegna e la cui tradizione ha origine incerta. Tra le varianti di questa parola esistono Mumutzones, Mamutzones, Su Maimulu o Maimones, maschere medievali e simili a quelle di Mamoiada. Secondo lo studioso Raffaele Ballore, tali maschere fanno presumere il loro radicamento in epoche e contesti precristiani."}
{"id": "2002696", "revid": "767487", "url": "https://it.wikipedia.org/wiki?curid=2002696", "title": "Ochotona gloveri", "text": "Il pica di Glover (\"Ochotona gloveri\" ) \u00e8 un mammifero lagomorfo della famiglia degli Ocotonidi.\nLa specie \u00e8 endemica della Cina orientale, dove con quattro sottospecie (\"Ochotona gloveri brookei\", \"Ochotona gloveri calloceps\", \"Ochotona gloveri gloveri\" ed \"Ochotona gloveri kamensis\", quest'ultima a volte classificata come specie a s\u00e9 stante, col nome di \"Ochotona kamensis\") colonizza le aree rocciose d'alta quota.\nMisura circa 20\u00a0cm, per un peso di 220\u00a0g.\nPresenta aspetto esteriore simile a quello di un grosso criceto: corpo tozzo con testa grande, orecchie piccole ed arrotondate, occhi neri a capocchia di spillo, coda ridotta al punto di essere nascosta dal pelo, zampe corte, le posteriori leggermente pi\u00f9 lunghe rispetto alle anteriori.\nIl pelo della zona dorsale e della testa \u00e8 bruno-grigiastro nei mesi invernali: si arricchisce di tonalit\u00e0 rossicce durante i mesi estivi, mentre il ventre rimane sempre di colore biancastro.\nSi tratta di animali diurni, che hanno tendenze assai solitarie: i maschi delimitano territori molto pi\u00f9 grandi rispetto a quelli delle femmine, perci\u00f2 ciascun maschio pu\u00f2 accoppiarsi con pi\u00f9 femmine se il territorio di queste viene parzialmente incluso nel suo, cos\u00ec come una femmina pu\u00f2 accoppiarsi con pi\u00f9 maschi che hanno il proprio territorio nelle vicinanze del suo. Per il resto, si tratta di animali territoriali, che accolgono eventuali intrusi (generalmente esemplari giovani che vagano alla ricerca di un territorio dove stabilirsi o pica intenzionati a rubare i monticelli di fieno che questi animali sono soliti accumulare in vista dell'inverno) con lunghi e laceranti fischi.\nSi nutrono di materiale vegetale, prediligendo le piante erbacee (che mangiano intere): in inverno, non andando in letargo, necessitano di una riserva di cibo, che accumulano sotto forma di mucchi di erbe messi a seccare durante l'estate e stipati nella tana. Qualora queste riserve finiscano prima dell'inverno, cosa che accade piuttosto spesso, questi animali sono costretti a scavare tunnel sotto la neve alla ricerca di cibo."}
{"id": "2002709", "revid": "287204", "url": "https://it.wikipedia.org/wiki?curid=2002709", "title": "Uewer Nidder K\u00e4erj\u00e9ng 97", "text": "L'Uewer Nidder K\u00e4erjeng 97 \u00e8 una societ\u00e0 calcistica lussemburghese con sede nella citt\u00e0 di Bascharage. Milita in \u00c9irepromotioun, la seconda serie del campionato lussemburghese di calcio.\nIl club \u00e8 stato fondato nel 1997 dalla fusione dell'US Bascharage e Jeunesse Hautcharage.\nStatistiche.\nPartecipazione alle competizioni europee.\nCome Jeunesse Hautcharage\nNella stagione 1971-1972 il Jeunesse Hautcharage si qualific\u00f2 per la prima volta nella sua storia ad una competizione europea. La squadra venne eliminata al primo turno subendo una sconfitta per 21-0 da parte del (8-0 in casa e 13-0 in trasferta). Questa \u00e8 stata la peggior sconfitta (complessiva) mai registrata in una competizione ufficiale UEFA.\nCome UN K\u00e4erj\u00e9ng 97\nNella stagione 2007-2008 il UN K\u00e4erj\u00e9ng 97 si qualifica per la seconda volta nella sua storia in coppa UEFA. Dopo aver eliminato al primo turno il Lillestr\u00f8m SK (sconfitta per 2-1 in trasferta e vittoria per 1-0 in casa) la squadra viene eliminata al secondo turno dallo Royal Standard de Li\u00e8ge con due sconfitte (3-0 in casa e 1-0 in trasferta)\nNella stagione 2011-2012 grazie al terzo posto in campionato la squadra si garantisce l'accesso alla coppa europea. Al primo turno gli sfidanti sono gli svedesi dell'H\u00e4cken: dopo il pareggio nella gara di andata per 1-1 il K\u00e4erj\u00e9ng ha impattato in Svezia per 5-1. Entrambi i gol sono stati realizzati da St\u00e9phane Da Cruz.\nStatistiche competizioni europee:"}
{"id": "2002712", "revid": "339392", "url": "https://it.wikipedia.org/wiki?curid=2002712", "title": "Jeunesse Hautcharage", "text": ""}
{"id": "2002718", "revid": "767487", "url": "https://it.wikipedia.org/wiki?curid=2002718", "title": "La mia droga si chiama Julie", "text": "La mia droga si chiama Julie (\"La Sir\u00e8ne du Mississipi\") \u00e8 un film del 1969 diretto da Fran\u00e7ois Truffaut, tratto dal romanzo \"Vertigine senza fine\" (\"Waltz Into Darkness\") di William Irish (pseudonimo di Cornell Woolrich). Nel 2001 \u00e8 stato prodotto un remake intitolato \"Original Sin\".\n Lo stesso regista dir\u00e0 di aver girato \"Baci rubati\" - uno dei suoi film di maggior successo - \u00abper guadagnare quei soldi che mi permettessero di acquistare i diritti di adattamento della \"Sir\u00e8ne\"\u00bb.\nTrama.\nLouis Mah\u00e9, un ricco produttore di tabacco della Riunione, ha un rapporto di sola corrispondenza con Julie Roussel che, improvvisamente, un giorno giunge dalla Francia per sposarlo. Nonostante la donna che si presenta non coincida con la donna delle fotografie, \u00e8 di una bellezza tale che Louis accetta ben volentieri tutte le sue deboli giustificazioni. Dopo una breve convivenza vissuta intensamente da entrambi, non appena ottenuto l'accesso ai conti bancari del marito, Julie preleva tutto e scappa col malloppo. Solo allora Louis apre gli occhi e capisce il piano di chi, sostituendosi alla vera Julie, ha solo recitato la parte dell'amorevole moglie per poterlo poi derubare.\nLouis, unitamente alla sorella della vera Julie, nel frattempo scomparsa, assolda un detective per scoprire dove sia finita la ragazza con cui si scriveva e per rintracciare colei che vi si \u00e8 sostituita. Intanto, sconvolto, torna in Francia per riposarsi. Il caso vuole che si imbatta proprio nella finta Julie: il suo vero nome \u00e8 Marion e, tutt'altro che ricca, si guadagna da vivere in un locale notturno di Antibes. Louis dapprima vuole ucciderla, poi, commosso dalla sua triste storia di bambina abbandonata, poi prostituta, quindi sfruttata, le confessa il suo amore e le offre di tornare a vivere con lui.\nMa, nonostante il semi-isolamento della campagna provenzale, il detective da lui pagato li rintraccia. Questi vuole assicurare Marion alla giustizia per l'omicidio di Julie Roussel, cos\u00ec Louis, non trovando altre vie d'uscita nella sua mente ormai alterata, lo uccide. Occultato il cadavere, i due scappano a Lione, senza pi\u00f9 un soldo. Dopo tensioni e attriti, tutto si ricompone quando Louis ottiene un buon gruzzolo dal suo socio a R\u00e9union per la vendita della sua quota dell'impresa. L'incalzare della polizia rende per\u00f2 impossibile persino prendere i soldi, mettendo i due amanti assassini in fuga verso la Svizzera.\nChiusi in uno chalet in mezzo alle montagne nei pressi del confine di stato, lei perpetra l'ultima nefandezza nei suoi confronti cercando di avvelenarlo a poco a poco con un veleno per topi. Lui se ne accorge, tenta la fuga, ma non appena la rivede, la perdona di nuovo essendogli lei necessaria pi\u00f9 d'ogni altra cosa.\nGenesi dell'opera.\nTruffaut anticipa il titolo del film gi\u00e0 nel suo film precedente - \"Baci rubati\" - in cui il protagonista Antoine Doinel (Jean-Pierre L\u00e9aud) ha in mano il romanzo \"La Sir\u00e8ne du Mississipi\" (con una sola \"p\") da cui il regista ha tratto l'idea alla base del film. Il romanzo di Irish era ambientato nell'Ottocento a New Orleans, mentre il regista ne modifica sia l'ambientazione temporale (trasportandolo nel presente) che quella geografica (l'isola di R\u00e9union e il sud della Francia). Il film conserva per\u00f2 in francese lo stesso titolo del libro (se si eccettua la \"p\" in pi\u00f9) perch\u00e9 Truffaut d\u00e0 quel nome alla nave da cui sbarca la protagonista all'inizio del film.\nDistribuzione.\nFu presentato al pubblico italiano in una versione tagliata, priva di alcune sequenze salienti. La versione integrale \u00e8 disponibile in dvd italiano."}
{"id": "2002719", "revid": "767487", "url": "https://it.wikipedia.org/wiki?curid=2002719", "title": "La calda amante", "text": "La calda amante (\"La Peau douce\") \u00e8 un film del 1964 diretto da Fran\u00e7ois Truffaut.\nLa pellicola venne presentata in concorso al 17\u00ba Festival di Cannes.\nTrama.\nPierre Lachenay, cinquantottenne direttore della rivista letteraria \"Ratures\" e rinomato studioso dell'opera di Honor\u00e9 de Balzac, vive a Parigi con la moglie Franca, di origine italiana, e la piccola Sabine. Recatosi a Lisbona per tenere una conferenza su Balzac, Pierre conosce Nicole, una giovanissima hostess, e trascorre la notte con lei. Tornato a casa, i rapporti con la moglie, che sospetta qualcosa, si fanno sempre pi\u00f9 tesi, tanto che Pierre contatta Nicole e inizia una relazione clandestina.\nLei sempre in volo e alloggiata a Parigi in una camera dove non pu\u00f2 ricevere visite, lui legato ancora alla famiglia, i due amanti non sanno dove incontrarsi, finch\u00e9 Pierre decide di portare Nicole a Reims, dove deve recarsi per presentare un film di Marc All\u00e9gret su Andr\u00e9 Gide. Ma le cose non vanno come previsto: a Reims Pierre \u00e8 costretto a intrattenersi con i suoi colleghi e gli ammiratori dei circoli culturali che ospitano lui e la manifestazione, alla quale non pu\u00f2 farsi vedere in compagnia dell'amante. Alla fine pianta tutti in asso e fugge con Nicole in un albergo di campagna. Ma la ragazza, sfinita per la stanchezza e per l'umiliazione, si addormenta mentre \u00e8 gi\u00e0 giorno. Al ritorno a Parigi, la relazione tra Pierre e Franca si rompe definitivamente. In segreto Pierre ha nel frattempo deciso di acquistare un appartamento, in cui andare a vivere con Nicole. Ma la relazione si sta spegnendo e la ragazza gli risponde di aver deciso di chiudere il rapporto.\nIl cerchio si stringe: Pierre, consigliato da una coppia di amici, tenta di riallacciare il rapporto con la moglie. Decide di telefonarle dal bar in cui si reca sempre, a leggere il giornale in un angolo. Il telefono pubblico per\u00f2 \u00e8 occupato e - mentre l'uomo attende che questo si liberi - Franca, che ha trovato per caso le foto scattate a Reims, ha gi\u00e0 disceso le scale ed \u00e8 salita in macchina con il fucile da caccia di Pierre nascosto sotto l'impermeabile. Sa bene dove trovarlo. Pierre fuma l'ultima sigaretta, dopo essersi messo a leggere il giornale in un angolo del bar. Franca entra, lo guarda, gli getta addosso le fotografie, prende il fucile e spara. Mentre suona la sirena della polizia, un sorriso di sollievo illumina il viso di Franca.\nProduzione.\nRiprese.\nGirata a Parigi, Orly, Lisbona e Reims dal 21 ottobre al 30 dicembre 1963.\nDistribuzione.\n\"La Peau douce\" fu proiettata in pubblico la prima volta il 20 maggio 1964, al Festival di Cannes.\nLa versione distribuita in Italia, oltre a presentare un titolo dal carattere pruriginoso che non ha nulla a che vedere con quello originale (la cui traduzione letterale sarebbe \"La pelle morbida\"), \u00e8 ridotta a 97 minuti, dai 116 originali. La versione proiettata nelle sale italiane fu distribuita anche in televisione e videocassetta. Solo di recente l'uscita dell'edizione in DVD ha offerto l'opportunit\u00e0 al pubblico italiano di vedere il film in versione integrale.\nAccoglienza.\nA Cannes fu un autentico fiasco, il peggiore della carriera cinematografica di Truffaut: il film fu accolto da una selva di fischi. Pubblico e critica, che si aspettavano un secondo \"Jules e Jim\", ossia una storia di spiriti giovani e anarchici girata da un regista altrettanto giovane, rimasero sconcertati di fronte a questo soffocante dramma borghese, basato sul canonico triangolo marito-moglie-amante del marito.\nTruffaut dichiar\u00f2 di aver imbastito \"La Peau douce\" per opporsi al film precedente, il cui successo in qualche misura lo imbarazzava: \u00abHo voluto fare \"La Peau douce\" proprio per dimostrare che l'amore \u00e8 qualcosa di molto meno euforico ed esaltante. L'ho fatto quindi in risposta a \"Jules e Jim\": ci sono le menzogne, il lato sordido, la doppia vita. \u00c8 un film da incubo.\u00bb\nPi\u00f9 che il clima da \"incubo\" cui accenna il regista, ci\u00f2 che non piacque fu la freddezza con cui la vicenda \u00e8 raccontata. Ancora una volta si trattava tuttavia di una scelta consapevole: la storia doveva essere narrata senza partecipazione, in forma oggettiva. Il carattere arido del film, di autopsia della psiche del protagonista (il pi\u00f9 rassegnato e spento tra i protagonisti maschili del cinema di Truffaut) si riverbera nell'attenzione del regista per gli oggetti inanimati: dall'anello dei titoli di testa, al semaforo che non scatta, ad ogni genere di pulsanti, tastiere e chiavi, alle scarpe in fila, paio dopo paio, davanti alle porte dell'hotel, ai pacchetti di sigarette, e soprattutto agli interruttori della luce. L'intero film vive di tempi morti e oggetti inanimati. Un feticismo malinconico che culmina nella scena in cui il protagonista inizia a spogliare l'amante mentre questa si addormenta (o finge di dormire) nella camera d'albergo: una situazione che Truffaut riproporr\u00e0 in \"La mia droga si chiama Julie\", con Catherine Deneuve a ripetere la scena gi\u00e0 interpretata dalla sorella Fran\u00e7oise Dorl\u00e9ac.\nIl tempo ha reso giustizia a questo film, tra i pi\u00f9 intensi del cinema di Truffaut, che accanto all'attore della Com\u00e9die-Fran\u00e7aise Jean Desailly vede come protagonista femminile la giovane Fran\u00e7oise Dorl\u00e9ac, che all'epoca aveva una relazione col regista e che mor\u00ec nel 1967 in un incidente automobilistico. La critica tende infatti a considerare \"La Peau douce\" come uno dei lavori pi\u00f9 personali e radicali di Truffaut."}
{"id": "2002721", "revid": "767487", "url": "https://it.wikipedia.org/wiki?curid=2002721", "title": "Adele H. - Una storia d'amore", "text": "Adele H. - Una storia d'amore (\"L'histoire d'Ad\u00e8le H.\") \u00e8 un film del 1975 diretto da Fran\u00e7ois Truffaut.\nLa pellicola racconta una storia tratta da documenti ritrovati alla Pierpont Library di New York dalla ricercatrice Frances Vernor-Guille: si tratta di due volumi dei diari autografi di Ad\u00e8le, figlia secondogenita dello scrittore Victor Hugo, che fugg\u00ec in Canada contro la volont\u00e0 del padre per inseguire un ufficiale inglese per il quale aveva perduto la testa.\nTrama.\n1863. Nella cittadina canadese di Halifax arriva, proveniente dall'Europa, una giovane francese che si presenta con il nome di Miss Lewly. Prende alloggio presso una coppia anziana, Mrs. Saunders e il marito. La ragazza \u00e8 piuttosto riservata e tiene un comportamento misterioso; sostiene di trovarsi in Nuova Scozia alla ricerca di un ufficiale inglese, il tenente Pinson, che qualifica di volta in volta come fidanzato di una parente, cugino, cognato della sorella. In realt\u00e0 la ragazza \u00e8 Ad\u00e8le Hugo, figlia del famoso scrittore francese che vive in esilio nell'isola di Guernsey, a sovranit\u00e0 inglese; si \u00e8 imbarcata sotto falso nome per inseguire l'uomo che l'ha sedotta con la promessa di sposarla, e del quale \u00e8 perdutamente e irrazionalmente innamorata. Ad\u00e8le finalmente riesce a incontrare il giovane ufficiale, di recente trasferito a seguito del proprio reggimento alla guarnigione di Halifax, ma l'uomo dice che, se qualcosa c'\u00e8 stato tra loro, \u00e8 tutto finito. Non dimostra alcun interesse per la fanciulla alla quale ha fatto promesse avventate, n\u00e9 sembra meritare la sua devozione. Partita di casa contro la volont\u00e0 del padre, Ad\u00e8le ha con lui una puntuale corrispondenza, durante la quale lo scrittore la invita a tornare a casa, assicurando che la perdoner\u00e0, e le invia denaro da riscuotere presso una banca canadese.\nAccecata dall'amore, Ad\u00e8le cerca l'occasione per entrare in contatto con il tenente Pinson, ogni rifiuto del quale non fa che alimentare la sua passione e la sua determinazione. Travestita da giovane uomo, penetra in un'abitazione dove ha luogo una festa notturna e riesce ad avere un \"t\u00eate \u00e0 t\u00eate\" con l'ufficiale, sperando d'indurlo a confessare che un giorno potr\u00e0 provare di nuovo qualcosa per lei. La giovane arriva a offrire al tenente del denaro (del quale lui ha sempre disperato bisogno a causa dei debiti di gioco) e persino a trovargli una prostituta per dimostrare che capisce le sue esigenze. Sempre pi\u00f9 emaciata e svanita, Ad\u00e8le un giorno perde i sensi in libreria. Ad\u00e8le scrive al padre che Pinson ha finalmente acconsentito al matrimonio, ma quando il comandante del reggimento legge le pubblicazioni su un giornale costringe il suo sottoposto a smentire. Victor Hugo scrive alla figlia scongiurandola di tornare perch\u00e9 la madre, in fin di vita, vuole rivederla per l'ultima volta, ma la speranza di indurre il tenente Pinson a amarla di nuovo non le permette di allontanarsi da Halifax, e perci\u00f2 non si presenta al capezzale della madre.\nIl giovane libraio signor Whistler, dal quale Ad\u00e8le si rifornisce di carta uso mano per il suo diario e la corrispondenza, si prende una cotta per lei, e sperando di farle cosa gradita le regala un libro del padre, ma la donna lo rifiuta, troncando i rapporti con l'uomo. La giovane, ormai disperata, si reca a vedere lo spettacolo di un mesmerizzatore per convincerlo a ipnotizzare l'ufficiale, ma prima di finalizzare un accordo scopre che l'uomo \u00e8 un imbroglione. Venuta a conoscenza del fidanzamento di Pinson con una fanciulla del luogo, si reca a casa dei genitori della ragazza per informarli che aspetta un figlio da lui, cosa che ovviamente manda all'aria il matrimonio. Il prezzo che la giovane deve pagare per il proprio amore \u00e8 l'umiliazione, la sottomissione al desiderio, la degradazione progressiva che conduce alla follia. Per fortuna di Pinson, sempre pi\u00f9 sotto pressione, ai limiti del ridicolo, e sempre pi\u00f9 deciso a resistere, il suo reggimento viene trasferito alle isole Barbados. Qualche tempo dopo Ad\u00e8le vaga con gli abiti ridotti a brandelli nelle vie polverose della citt\u00e0 tropicale di Bridgetown. Cammina con uno sguardo assente, indossa occhiali e ha i capelli in disordine. Un giorno incontra Pinson per strada e lo attraversa con lo sguardo, come se non lo riconoscesse. Le sue condizioni sono sempre pi\u00f9 precarie, i bambini la canzonano considerandola pazza; una donna, M.me Baa, si prende cura di lei quando perde i sensi in strada per la denutrizione e la fatica, incaricandosi poi di scrivere al padre e organizzando cos\u00ec il rimpatrio della ragazza. La didascalia finale riporta che Ad\u00e8le Hugo visse fino a 85 anni in un ricovero. Alla morte, avvenuta nel 1915, fu sepolta accanto alla tomba del padre e della madre.\nProduzione.\nLa studentessa universitaria americana Frances Vernor-Guille lavor\u00f2 13 anni per decifrare i diari autografi di Ad\u00e8le Hugo, scritti in un codice inventato dall'autrice, e pubblic\u00f2 a Parigi un primo volume corredato dalla biografia della donna. Un primo trattamento cinematografico risale al 1970, scritto dallo sceneggiatore Jean Gruault, amico e collaboratore di Truffaut, sulla base del testo di Vernor-Guille; ma \u00e8 solo la base di sette versioni successive.\nDa due anni Truffaut non lavorava a nessun film, ed era necessario mettere qualcosa in cantiere per evitare che i fondi della casa di produzione Les Films du Carrosse si esaurissero. I lavori sul soggetto furono ritardati anche dal fatto che Vernor-Guille chiese sostanziosi diritti d'autore (230.000 franchi) e il diritto di mettere le mani sulla sceneggiatura. Jean Hugo, bis-nipote di Ad\u00e8le, concedette il proprio assenso al film a patto che l'illustre antenato non apparisse sullo schermo come personaggio, e nel frattempo i suoi avvocati negoziarono con Vernor-Guille un compenso di 50.000 franchi.\nLa sceneggiatura, il cui costo era stimato in 5 milioni di franchi, fu giudicata troppo cara dal coproduttore Artistes Associ\u00e8s; Truffaut chiese l'aiuto di Suzanne Schiffman e la ridusse da 373 a 116 pagine, con il taglio di tutte le spettacolari scene storiche previste in Francia. Il film di Truffaut \u00e8 infatti decisamente infedele al testo di Vernor-Guille e anche alla realt\u00e0 storica. Ad\u00e8le non aveva infatti 20 anni quando fugg\u00ec verso l'America bens\u00ec 33, mentre la fitta corrispondenza che intratteneva con la famiglia era indirizzata al fratello, e non al padre.\nCast.\nIsabelle Adjani.\nIl 9 febbraio 1975 Truffaut scrive in una lettera privata:\nNel corso della lunga elaborazione del soggetto, Truffaut aveva promesso o proposto il ruolo di protagonista a due attrici con le quali ebbe una relazione: dapprima Catherine Deneuve e poi Stacey Tendeter, con la quale aveva lavorato in \"Le due inglesi\"; tuttavia al momento di decidere gli capita di vedere in televisione una versione teatrale di \"La scuola delle mogli\" di Moli\u00e8re, portata in scena dalla Com\u00e9die-Fran\u00e7aise con una giovane attrice la cui recitazione lo commosse. Si trattava di Isabelle Adjani, che ha visto anche tra i protagonisti del fortunato \"Lo schiaffo\" di Claude Pinoteau. Truffaut le scrive invitandola appassionatamente a accettare il ruolo di Ad\u00e8le Hugo, che comporterebbe per\u00f2 la rottura del contratto con la Com\u00e9die.\nIsabelle Adjani \u00e8 attirata dal ruolo, ma anche molto combattuta, soprattutto a causa della giovane et\u00e0 (19 anni), e capisce che a seconda della scelta ha davanti due diverse carriere, al cinema o in teatro. Truffaut sollecita alla Com\u00e9die un congedo di 14 settimane a partire da gennaio 1975, sufficienti alle riprese, ma la risposta \u00e8 decisamente negativa. Il regista scrive ancora a Adjani:\nAlla fine l'attrice accetta, con rincrescimento della gente di teatro, e inizia la sua folgorante carriera nel mondo del cinema (\u00e8 l'unica attrice francese che abbia collezionato 5 premi C\u00e9sar).\nLe riprese si svolgono in un ambiente teso, probabilmente anche a causa dell'isolamento cui la troupe \u00e8 costretta a Guernsey. Le relazioni con il regista sono complicate; come durante la lavorazione di ogni film, Truffaut si innamora della sua attrice protagonista, ma - a differenza delle precedenti - Adjani gli resiste. Non \u00e8 un caso che nel film e nella realt\u00e0 l'et\u00e0 del regista corrisponda a quella del tenente Pinson, mentre l'et\u00e0 dell'attrice a quella di Ad\u00e8le. Truffaut appare ipnotizzato dal volto di Adjani, che ben presto, eliminate le costose scene di massa, vampirizza la pellicola; la recitazione della giovane attrice \u00e8 particolarmente intensa, sembra posseduta dal personaggio, e tutta la troupe ne \u00e8 colpita. Ostinandosi a rifiutare di ripetere le scene, Adjani si impegna a fondo durante le riprese al punto da trascinare l'\u00e9quipe in uno stato di forte tensione.\nRiprese.\nLe riprese furono effettuate dall'8 gennaio al 21 marzo 1975 sulle isole di Guernsey (Gran Bretagna) e Gor\u00e9e (Senegal).\nAccoglienza.\nCritica.\n\"L'histoire d'Ad\u00e8le H.\" \u00e8 un film continuamente minacciato dalle tenebre del silenzio e della morte, segnato dalle ossessioni private del regista. Il vero tema sotterraneo, nel trattamento che ne fa Truffaut, va oltre la storia di passioni e di follia: al cuore del comportamento di Al\u00e9le Hugo c'\u00e8 la lotta con il padre, e l'inseguimento di Pinson \u00e8 in realt\u00e0 una fuga dalla famiglia. La negazione del padre \u00e8 la condizione per affermare s\u00e9 stessa contro ogni limitazione imposta alla donna, e in questo senso va interpretata anche la lettera di Ad\u00e8le alle \u201csue sorelle\u201d, le donne del XX secolo, inventata all'ultimo momento dal regista. La costruzione di una nuova identit\u00e0, disgiunta dal ruolo imposto dalla famiglia patriarcale, esige il riconoscimento di un altro soggetto, che spiega l'ossessione di Ad\u00e8le per il matrimonio visto come fuga: perch\u00e9 questo comporterebbe la reintegrazione nella societ\u00e0 borghese, dalla quale il parricidio simbolico l'ha esclusa.\nPer essere una vera storia d'amore, alla protagonista manca la controparte; per questo la storia si trasforma in un viaggio nella sofferenza di una giovane in lotta con il padre e posseduta da un desiderio smisurato di riconoscimento affettivo. L'alienazione mentale di Ad\u00e8le ha origine anche nella morte per annegamento della sorella maggiore, L\u00e9opoldine, la preferita del padre, il cui ricordo la perseguita in sogno.\nVi \u00e8 anche un altro terreno sul quale lo scontro con il padre si fa pi\u00f9 simbolico, e non pu\u00f2 essere che la scrittura: non \u00e8 un caso se il riscatto/ribellione di Ad\u00e8le passa attraverso la scrittura di un diario, cos\u00ec importante nella trama del film, ma questo \u00e8 esattamente il dominio di Victor Hugo, lo scrittore pi\u00f9 famoso del mondo. Il desiderio di Ad\u00e8le non si realizza nella realt\u00e0 ma solo nella scrittura, come in un rapporto incestuoso con il padre che conferisce al rito borghese la sua estrema dimensione di verit\u00e0, cio\u00e8 di morte.\nIl film esce sugli schermi francesi l'8 ottobre 1975 e totalizza 55.000 ingressi nella prima settimana di programmazione, un risultato non entusiasmante. Alla fine risulter\u00e0 un successo soltanto in Italia e Giappone. Sar\u00e0 comunque accolto molto bene dalla stampa statunitense.\nCitazioni.\n\"La storia di Ad\u00e8le H.\" \u00e8 citata da Carlo Mazzacurati nel film \"La passione\", dove il personaggio-regista Gianni Dubois, a corto di idee, racconta la storia di Ad\u00e8le Hugo, spacciandola per sua.\nCuriosit\u00e0.\nIl regista fa la sua comparsa in questo film nei panni di un ufficiale di passaggio, che Ad\u00e8le ferma scambiandolo per il suo amato Pinson."}
{"id": "2002725", "revid": "125694628", "url": "https://it.wikipedia.org/wiki?curid=2002725", "title": "Jules e Jim", "text": "Jules e Jim (\"Jules et Jim\") \u00e8 un film del 1962 diretto da Fran\u00e7ois Truffaut.\nIl film \u00e8 tratto dall'omonimo romanzo autobiografico di Henri-Pierre Roch\u00e9. Lo scrittore avrebbe dovuto scrivere i dialoghi della sceneggiatura, ma mor\u00ec nell'aprile del 1959. Nove anni dopo, Truffaut adatter\u00e0 un altro romanzo dello scrittore francese: \"Le due inglesi\".\n\u00c8 la storia di un triangolo amoroso che, all'epoca, suscit\u00f2 un considerevole scandalo tanto che venne proibito ai minori di 18 anni. In Italia rischi\u00f2 di non essere distribuito, uscendo nelle sale solo grazie ai buoni uffici di Roberto Rossellini e Dino De Laurentiis. Protagonisti sono una Jeanne Moreau al suo meglio, nei panni di una donna ironicamente sensuale e passionale che persegue l'amore nella sua forma pi\u00f9 anarchica e liberatoria, Oskar Werner e Henri Serre.\nTrama.\nNel 1907, nel quartiere parigino di Montparnasse, vivono due amici: Jules, austriaco, e Jim, francese. Si tratta di un'amicizia per certi versi \"spirituale\", fatta di lettura di poesie e grandi discorsi sull'arte, ma anche \"pratica\", visto che i due si scambiano volentieri le ragazze, finch\u00e9 un giorno non conoscono la giovane Catherine, provocante e passionale. Subito Jules se ne innamora mentre Jim, che capisce di esserne anche lui attratto (ma in un secondo momento), cela i propri sentimenti per non offendere l'amico, gi\u00e0 intenzionato a sposarla. Cos\u00ec Jules e Catherine si trasferiscono nel sud della Germania, dove danno alla luce anche una figlia, mentre gli eventi della Prima guerra mondiale allontanano Jim dalla coppia.\nQuando il tempo ha oramai segnato, logorando e incrinando il matrimonio dei due giovani, Jim va a trovarli. Sceso dal treno, trova una situazione piuttosto inaspettata: l'amico Jules \u00e8 profondamente cambiato, ha abbandonato la poesia, l'arte e anche il letto coniugale, visto che lui e Catherine dormono in camere separate. Ma Catherine \u00e8 bella e gioiosa come sempre, e Jim trova ora il coraggio per dichiararle i propri sentimenti. Jules, ancora innamorato della moglie, accetta la relazione dell'amico con lei, pur di non perderla, e accetta perfino la comune convivenza, in un rapporto a tre che finir\u00e0 per rinsaldare proprio l'amicizia tra il francese e l'austriaco. Il nuovo amore tra Jim e Catherine, invece, \u00e8 destinato ad avere vita breve, per via delle difficolt\u00e0 che i due incontrano nel tentativo di avere un figlio.\nLa conclusione \u00e8 inaspettata: dapprima Catherine punta una pistola contro il petto di Jim e infine, ritrovandosi con lui nel Quartiere latino di Parigi, si uccide imboccando un ponte distrutto, al volante della sua nuova macchina. L'automobile precipita, mentre Jules assiste alla scena.\nRiprese e distribuzione.\nGirato a Parigi, in Costa Azzurra e in Alsazia dal 10 aprile al 28 giugno 1961 \u00e8 stato proiettato per la prima volta in pubblico il 24 gennaio 1962.\nColonna sonora.\nCon questo film prosegue la collaborazione tra Truffaut e Georges Delerue che aveva gi\u00e0 composto le musiche per il precedente lungometraggio del regista francese, \"Tirate sul pianista\".\nLa colonna sonora di \"Jules e Jim\" \u00e8 la pi\u00f9 lunga tra quelle dei film di Truffaut: oltre 54 minuti (cui andrebbero aggiunti un'altra cinquantina di secondi della Marsigliese che fanno da colonna sonora alle sequenze riguardanti la prima guerra mondiale). Si tratta di 40 frammenti di durata variabile tra i 12 e i 190 secondi distribuiti in modo difforme tra la prima e la seconda parte del film: pi\u00f9 brevi e numerosi nella prima, pi\u00f9 radi e lunghi nella seconda."}
{"id": "2002727", "revid": "767487", "url": "https://it.wikipedia.org/wiki?curid=2002727", "title": "Mica scema la ragazza!", "text": "Mica scema la ragazza! (\"Une belle fille comme moi\") \u00e8 un film del 1972 diretto da Fran\u00e7ois Truffaut.\nFu girato a B\u00e9ziers e Lunel dal 14 febbraio al 12 aprile 1972 e fu proiettato la prima volta al pubblico il 13 settembre 1972.\nTrama.\nStanislao Pr\u00e9vine \u00e8 un sociologo che intende scrivere un saggio sulla criminalit\u00e0 femminile. Sceglie il caso di Camille, una detenuta accusata di omicidio. Recatosi in carcere, incontra la ragazza per una serie di colloqui che intendono ricostruire la sua vita. Camille parla del padre, alcolizzato e violento, che muore per causa sua; della sua esperienza in un centro per delinquenti minorenni, da cui riesce a fuggire; del suo matrimonio con Clovis, figlio di un'avida benzinaia che viene derubata; della fuga col marito a Parigi, che la porter\u00e0 a lavorare come cameriera in un locale notturno; dei suoi desideri di esordire come cantante; del suo amore per Sam, l'attrazione del locale.\nCol tempo Camille rivela sempre di pi\u00f9 un'indole sfrenata e calcolatrice, istintivamente portata a strumentalizzare l'attrazione che esercita sugli uomini. Stanislao se ne invaghisce, assecondandone i progressivi desideri: questi passano dalla frutta secca, che in carcere manca, a un banjo, per finire con il reperimento della prova che consente la scarcerazione della donna, scagionata dall'omicidio di uno dei suoi amanti.\nStanislao, inutilmente messo sull'avviso dalla assistente, finisce per cadere prigioniero del meccanismo predisposto da Camille, che in un solo colpo si libera di tutti gli amanti scomodi, si appropria della ricca eredit\u00e0 della suocera e finisce per far ricadere la colpa sul povero sociologo, con la complicit\u00e0 dell'avvocato di quest'ultimo. Stanislao, dopo aver ricevuto la visita di Camille in carcere, rimane a spazzare il cortile della prigione, mentre la giovane assistente, che evidentemente non lo ha abbandonato, continua a scrivere a macchina per uno studio della criminalit\u00e0 femminile.\nTemi e curiosit\u00e0.\nIl film tratta, in modo alquanto beffardo e in qualche modo rovesciato, alcuni dei temi cari a Truffaut. Ad esempio, la fascinazione per il femminino (al centro di tutta l'opera e particolarmente evidente, ad esempio, ne \"L'uomo che amava le donne\") subisce qui uno scarto decisamente sarcastico e quasi autocritico, con una serie di protagonisti maschili manovrati come marionette dalla flessuosa protagonista, cui presta un corpo elastico e conturbante Bernadette Lafont.\nAltro tema evidente \u00e8 la messa alla berlina di certi estremismi delle interpretazioni sociologiche (o religiose) che fanno escogitare al protagonista (e al personaggio del derattizzatore bigotto) giustificazioni inconsistenti a condotte dai moventi evidenti (attrazione sensuale, avidit\u00e0, ecc.), a favore della banale saggezza del senso comune.\nNon manca, come tipico della filmografia di Truffaut, la consueta figura di madre crudele (la suocera di Camille) n\u00e9 un sapido strale contro l'estetismo a volte inane dei cineasti (nella scena del bambino, regista di un filmino amatoriale di una gita, che non vorrebbe consegnare la prova che dimostra l'innocenza di Camille perch\u00e9 \"\u00e8 ancora in lavorazione e il montaggio non \u00e8 completato\"). Ci sono molti riferimenti a molti suoi film, come ad esempio il letto nell'angolo da I 400 colpi."}
{"id": "2002728", "revid": "599013", "url": "https://it.wikipedia.org/wiki?curid=2002728", "title": "Andr\u00e9 Mah\u00e9", "text": "Professionista dal 1945 al 1955, vinse Parigi-Roubaix e Parigi-Tours.\nCarriera.\nCiclista di buon livello, \u00e8 passato alla storia di questo sport soprattutto per essere stato il coautore di una delle pagine pi\u00f9 singolari del ciclismo, verificatasi in una corsa gi\u00e0 di per s\u00e9 particolarissima, la Parigi-Roubaix del 1949.\nQuell'anno era nella fuga decisiva insieme a Jesus-Jacques Moujica e Frans Leenen, ma a poca distanza dal velodromo di Roubaix, dove aveva termine la gara, vennero indirizzati nella direzione sbagliata da un giudice di percorso. I tre riuscirono a entrare nel velodromo da una porta secondaria. Mah\u00e9 batt\u00e9 Leenen in volata e cominci\u00f2 a festeggiare la vittoria, mentre Moujica arriv\u00f2 leggermente attardato a causa di una caduta. Di l\u00ec a poco sopraggiunse Georges Martin, altro componente della fuga staccatosi in precedenza, seguito dal gruppo dei battuti, con Serse Coppi, fratello del celeberrimo Fausto Coppi, che conquist\u00f2 il quinto posto. Saputo cosa avevano fatto i fuggitivi, i fratelli Coppi protestarono e ne chiesero la squalifica per essere entrati nel velodromo da un punto fuori dal percorso stabilito (cosa vietata dai regolamenti dell'UCI) e l'assegnazione della vittoria a Serse, che venne riconosciuto vincitore. Mesi dopo l'organizzazione della corsa decise comunque di assegnare a Mah\u00e9, Leenen e Moujica dei premi speciali equivalenti a quelli per i primi tre classificati.\nOltre questo episodio Mah\u00e9 fu vincitore della Parigi-Tours del 1950 e ottenne un ulteriore terzo posto nella Roubaix del 1952 vinta da Rik Van Steenbergen davanti a Fausto Coppi, inoltre fu terzo al Grand Prix des Nations del 1946. Vinse anche diversi circuiti, criterium e corse francesi di valore.\n\u00c8 scomparso nel 2010 all'et\u00e0 di 90 anni."}
{"id": "2002731", "revid": "28592", "url": "https://it.wikipedia.org/wiki?curid=2002731", "title": "Beneventum", "text": ""}
{"id": "2002732", "revid": "767487", "url": "https://it.wikipedia.org/wiki?curid=2002732", "title": "Gaetano Partipilo", "text": "Biografia.\nNel 1997, consegue il diploma presso il conservatorio di musica \"N. Piccinni\" di Bari.\nFrequenta i corsi C.E.E. di alta qualificazione professionale tenuti a Siena dove studia con Mario Raja, Furio Di Castri, Ettore Fioravanti.\nVincitore la borsa di studio per rappresentare l'Italia al meeting internazionale 1999 della I.A.S.J. (International Association of Schools of Jazz). \nA New York, nel 1999, suona con alcuni tra i musicisti pi\u00f9 importanti dello scenario jazzistico moderno come Jason Moran, Tarus Mateen, Nasheet Waits e lo stesso Greg Osby.\nSuona con Dave Liebman, Giacomo Aula, John Schroder e Peter Klinke per il progetto Berlin Experience. Ha pubblicato due album a suo nome per l'etichetta \"Soul Note\".\nIl primo, intitolato \"Urban Society\", si avvale della partecipazione di due ospiti di fama internazionale: il batterista newyorkese Nasheet Waits ed il giapponese Az'shi (Atsushi) Osada. Il secondo, intitolato \"Basic\", si distingue per la partecipazione di Massimo Greco e Gianluca Petrella.\nLa rivista \"Musica Jazz\" lo classifica rispettivamente al 2\u00ba e 3\u00ba posto come miglior nuovo talento nazionale 2004 - 2005.\nIl 14 settembre 2007 pubblica il suo terzo album da leader \"The Right Place\" per la Emarcy/Universal registrato a New York. La formazione \u00e8 composta da Mike Moreno, Roberto Tarenzi, Matt Brewer e Nasheet Waits\nCollaborazioni.\nNguy\u00ean L\u00ea, David Binney, Mike Moreno, Matt Brewer, Roberto Menescal, Maurizio Giammarco, Salvatore Bonafede, Fabrizio Bosso, Gianluca Petrella, Stefano Bollani, Nicola Conte, Owen Hart, Kim Sanders, Bruno Tommaso, Nicola Stilo, Greg Burk, John Arnold, Jonathan Robinson, Pino Minafra, Todd Horton, Roberto Ottaviano, Rudy Migliardi, Gianni Lenoci, Mike Applebaum, Joy Garrison, Marco Tamburini, Nico Morelli, Massimo Manzi, Daniele Scannapieco, Pietro Lussu, Pietro Ciancaglini, Lorenzo Tucci, Tullio De Piscopo, Patrizia Conte, The Jazz Convention, Ettore Carucci, Fabio Accardi, Quartetto Moderno (Pasquale Bardaro, Mirko Signorile, Mauro Gargano, Mimmo Campanale), Claudio Colasazza, Giovanni Falzone, Roberto Tarenzi, Aldo Bagnoni, Salvatore Tranchini, Giacomo Aula, IIC Berlin Big Band, Nicola Conte Jazz Combo, Quintetto X, Fez Combo, Paolo Achenza trio, Rosalia De Souza, Talea ed ha eseguito concerti in Francia, Inghilterra, Scozia, Germania, Belgio, Svizzera, Spagna, Portogallo, Macedonia, Bulgaria, Croazia, Stati Uniti e Giappone."}
{"id": "2002733", "revid": "122250978", "url": "https://it.wikipedia.org/wiki?curid=2002733", "title": "Rosemarie Ackermann", "text": "Raggiunse fama internazionale per aver raggiunto, prima donna al mondo, la soglia dei due metri. Tra le donne, fu l'ultima atleta nota ad usare in questa disciplina lo stile ventrale, a cui tutte le altre sportive di prestigio preferivano ormai il salto alla \"Fosbury,\" il nuovo stile che - a detta della Ackermann - era soprattutto pi\u00f9 facile da apprendere.\nBiografia.\nPartecip\u00f2 con il nome da nubile, Witschas, alle Olimpiadi di Monaco del 1972 raggiungendo il settimo posto per la DDR. Nel 1974, agli europei di Roma, raggiunse un nuovo record mondiale (1,95 m).\nSi afferm\u00f2 ancora pi\u00f9 vistosamente vincendo la medaglia d'oro ai Giochi della XXI Olimpiade di Montr\u00e9al nel 1976. Il record mondiale fu poi portato a 2,00 m a Berlino nel 1977. L'evento segn\u00f2 l'apice della sua carriera, tanto che venne scelta come atleta dell'anno in una valutazione della \"United Press International\". L'anno dopo, per\u00f2, l'italiana Sara Simeoni (medaglia d'argento a Montr\u00e9al) port\u00f2 il record a 2,01.\nLa Ackermann cedette il titolo ai campionati europei di atletica leggera 1978 all'atleta italiana dopo una drammatica sfida. La tedesca dovette accontentarsi del secondo posto. Nonostante la notoria rivalit\u00e0 sportiva che le divideva, le due atlete sono sempre state molto amiche.\nTermin\u00f2 la carriera con il quarto posto ai Giochi della XXII Olimpiade in Unione Sovietica. Madre di famiglia, ha lavorato a Cottbus fino al 2015."}
{"id": "2002736", "revid": "15756", "url": "https://it.wikipedia.org/wiki?curid=2002736", "title": "Shinkansen Serie 800", "text": "Lo Shinkansen Serie 800 \u00e8 un treno ad alta velocit\u00e0 sviluppato da Hitachi per l'utilizzo Shinkansen sulla linea ad alta velocit\u00e0 Ky\u016bsh\u016b Shinkansen in Giappone. I treni sono stati introdotti nel marzo 2004 per espletare il servizio Tsubame.\nLa serie 800 raggiunge una velocit\u00e0 inferiore rispetto alla serie 700, da cui deriva: la velocit\u00e0 massima di servizio \u00e8 di 260 km/h, anche se la velocit\u00e0 di progetto \u00e8 285 km/h.\nQuesta serie perde il musetto a \"becco d'anatra\" caratteristico della serie 700 a favore di uno pi\u00f9 affilato che ricorda la serie 300. La livrea \u00e8 bianca con una fascia rossa.\nI sedili sono disposti fianco a fianco a due a due. Tutti i convogli sono dotati di posti accessibili ai diversamente abili e di toilette adatte in due delle sei carrozze."}
{"id": "2002738", "revid": "36426", "url": "https://it.wikipedia.org/wiki?curid=2002738", "title": "Tempio di Giunone Sospita (Foro Olitorio)", "text": ""}
{"id": "2002740", "revid": "76963", "url": "https://it.wikipedia.org/wiki?curid=2002740", "title": "Paul McGillion", "text": "Biografia.\nNato a Paisley in Scozia come sesto di sette figli, all'et\u00e0 di 2 anni si trasferisce con la sua famiglia in Canada.\nNel 1998 e 1999 ha insegnato presso la Vancouver Film School.\nDal 2004 lavora nella serie di fantascienza \"Stargate Atlantis\" nel ruolo del medico scozzese Carson Beckett. Nella stagione 1 il suo era un personaggio ricorrente mentre fu promosso a personaggio fisso nelle stagioni 2 e 3 per poi tornare ad essere impiegato come personaggio ricorrente nelle stagioni 4 e 5.\nHa anche interpretato il ruolo del giovane dr. Littlefield nell'episodio \"The Torment of Tantalus\" (stagione 1 di \"Stargate SG-1\")."}
{"id": "2002741", "revid": "287204", "url": "https://it.wikipedia.org/wiki?curid=2002741", "title": "Ceska Zbrojovka", "text": ""}
{"id": "2002748", "revid": "1494169", "url": "https://it.wikipedia.org/wiki?curid=2002748", "title": "RAMB", "text": ""}
{"id": "2002754", "revid": "302644", "url": "https://it.wikipedia.org/wiki?curid=2002754", "title": "Motoconfort", "text": ""}
{"id": "2002756", "revid": "36426", "url": "https://it.wikipedia.org/wiki?curid=2002756", "title": "Domus augustea", "text": ""}
{"id": "2002757", "revid": "400694", "url": "https://it.wikipedia.org/wiki?curid=2002757", "title": "Partito Nazionalsocialista dei Lavoratori di Danimarca", "text": "Il Partito Nazionalsocialista dei Lavoratori di Danimarca (in danese: \"Danmarks Nationalsocialistiske Arbejderparti\" - DNSAP) fu il pi\u00f9 importante partito d'ispirazione nazista attivo in Danimarca, prima e durante la seconda guerra mondiale.\nStoria.\nIl partito venne fondato il 16 novembre 1930, dopo il successo nazista nel Reichstag tedesco alle elezioni dello stesso anno. Estremamente simile al Partito Nazionalsocialista di Hitler, compreso l'uso della svastica ed il saluto romano, affond\u00f2 le sue radici ideologiche nelle SA di Ernst R\u00f6hm. A testimonianza di ci\u00f2 come inno venne adottata la versione tradotta della \"Horst-Wessel-Lied\", inno delle \"SA\". Il partito assunse posizioni chiaramente antisemite.\nFu inizialmente guidato da Cay Lembcke, anche se non attir\u00f2 pi\u00f9 di qualche centinaio di membri sotto la sua guida e fall\u00ec nel guadagnare qualche sostegno alle elezioni del 1932.\nLembcke fu dunque sostituito nel 1933 da Frits Clausen, che concentr\u00f2 la sua attivit\u00e0 nel territorio di Nord Schleswig, ottenendo la maggior parte del proprio sostegno dal mondo contadino locale. Alle elezioni del 1939, il partito guadagn\u00f2 tre seggi al parlamento danese, corrispondenti all'1,8% del voto popolare.\nIl partito sostenne la Germania nell'invasione e nella successiva occupazione della Danimarca il 9 aprile 1940. Una transizione dal governo militare nazista in Danimarca fu proposta dall'amministratore tedesco, Cecil von Renthe-Fink, alla fine del 1940, ma a causa della politica di cooperazione con il legittimo governo danese, si ritenne preferibile attendere fino a quando la Germania avesse vinto la guerra, anche se la DNSAP ricevette comunque sostegno finanziario e politico dalla Germania. Il reclutamento di Waffen-SS e Frikorps Danmark (volontari danesi) fu organizzato proprio dal movimento di Frits Clausen.\nIl partito fu ufficialmente disciolto nel maggio 1945, dopo la fine della seconda guerra mondiale, e perse quasi tutto il suo consenso popolare. Tuttavia, negli anni successivi, alcuni attivisti riproposero movimenti ad esso ispirati. Anche l'attuale Movimento Nazionalsocialista di Danimarca (\"Danmarks Nationalsocialistiske Bev\u00e6gelse\") trae le sue origini dallo DNSAP."}
{"id": "2002765", "revid": "44627", "url": "https://it.wikipedia.org/wiki?curid=2002765", "title": "Densit\u00e0 di probabilit\u00e0", "text": ""}
{"id": "2002769", "revid": "628767", "url": "https://it.wikipedia.org/wiki?curid=2002769", "title": "Lanaudi\u00e8re", "text": "La Lanaudi\u00e8re \u00e8 una regione amministrativa canadese della provincia del Qu\u00e9bec. Ha una superficie di 12.413,74\u00a0km\u00b2, e nel 2006 possedeva una popolazione di 429.053 abitanti.\nStoria.\nIl nome della regione fu dedicato alla memoria di Marie-Charlotte de Lanaudi\u00e8re, figlia del signore del Lavaltrie e moglie dell'uomo d'affari Barth\u00e9lemy Joliette, discendente del famoso esploratore Louis Jolliet.\nGeografia fisica.\nLa Lanaudi\u00e8re si trova nella parte centro-meridionale del Qu\u00e9bec, a nord del fiume San Lorenzo e non lontana dall'area metropolitana di Montr\u00e9al. Le cittadine pi\u00f9 popolose sono Berthierville, Charlemagne, Joliette, L'Assomption, L'\u00c9piphanie, Lavaltrie, Mascouche, Notre-Dame-des-Prairies, Repentigny, Saint-Gabriel, Saint-Lin-Laurentides e Terrebonne.\nSuddivisione amministrativa.\nLa regione si compone di 5 municipalit\u00e0 regionali di contea:"}
{"id": "2002772", "revid": "62256081", "url": "https://it.wikipedia.org/wiki?curid=2002772", "title": "Centrale geotermica", "text": ""}
{"id": "2002781", "revid": "1571097", "url": "https://it.wikipedia.org/wiki?curid=2002781", "title": "Le sei e ventisei", "text": "Le sei e ventisei \u00e8 un brano musicale scritto, composto e cantato da Cesare Cremonini, secondo singolo estratto dall'album \"Il primo bacio sulla Luna\", ed \u00e8 una canzone romantica pop rock.\nDopo poche settimane di rotazione radiofonica, il brano \u00e8 arrivato al 4\u00ba posto del music control. Il brano ha portato l'album Il primo bacio sulla luna ad aggiudicarsi il disco d'oro per aver superato le 50.000 copie vendute.\nNonostante l'ottima programmazione radiofonica, il brano non avr\u00e0 lo stesso successo di Dicono di me e di Figlio di un re.\nDescrizione.\nIl titolo del brano deriva dall'orario in cui Cremonini l'ha scritto. Il cantante ha descritto la canzone come un \"piccolo, umile romanzo\". La canzone racconta di un uomo solo che alle prime luci dell'alba (le 6:26 appunto) cammina per le strade fino ad incontrare una prostituta. Sar\u00e0 proprio lei l'unica capace di farlo sorridere.\nNel 2019 il brano \u00e8 stato citato dall\u2019artista Fosco17 (anche lui di Bologna) che ha voluto rendere omaggio al suo riferimento musicale cittadino con \u201cUna Canzone Da Fal\u00f3\u201d.\nVideo musicale.\nIl videoclip prodotto per \"Le sei e ventisei\" \u00e8 stato girato a Parigi dal regista Gaetano Morbioli nel settembre 2008. Nel video Cremonini cammina per le strade della metropoli francese in piena notte, fino al momento in cui conosce una bella ragazza bionda (interpretata da Anna Sherbinina), che seguendo il testo del brano dovrebbe essere una prostituta."}
{"id": "2002783", "revid": "767487", "url": "https://it.wikipedia.org/wiki?curid=2002783", "title": "Segno di Brudzinski", "text": "Il segno di Brudzinski \u00e8 uno dei cosiddetti \"segni meningei\". \u00c8 la reazione ad alcune manovre mediche che indica uno stato di infiammazione delle meningi; ne esistono due diversi tipi.\nIl nome di questo segno clinico viene da Jozef Brudzinski, un pediatra polacco del primo novecento, che studi\u00f2 i segni neurologici associati alla meningite.\nSegno di Brudzinski di Tipo I.\nDetto anche \"Segno della nuca\". Il paziente deve stendere supino, con le dita incrociate dietro la nuca e le gambe allineate, deve rilassare i muscoli; si flette con una mano la nuca del paziente mentre con l'altra, poggiata sul petto, si impedisce l'alzarsi del torso (col movimento risultante \u00e8 come se il paziente dovesse guardarsi i genitali).\nQuesto movimento causa lo stiramento delle meningi. Se il paziente reagir\u00e0 cercando di flettere le ginocchia e/o le anche, il segno si dir\u00e0 positivo; se ci\u00f2 non avviene, sar\u00e0 negativo.\nSegno di Brudzinski di Tipo II.\nDetto anche \"Riflesso controlaterale\". Dopo aver fatto stendere il paziente supino si effettua una flessione passiva di uno degli arti inferiori. Se tale flessione provoca un riflesso analogo nell'altro arto allora il segno \u00e8 da considerarsi positivo.\nUtilizzo.\nIl segno di Brudzinski \u00e8, insieme al segno di Kernig, al segno di Binda, alla rachicentesi e all'emocromo, uno dei principali metodi di diagnosi della meningite, ma \u00e8 anche usato per diagnosticare altri tipi di danni alle meningi, come la presenza di neoplasie o emorragie subaracnoidee."}
{"id": "2002786", "revid": "6923", "url": "https://it.wikipedia.org/wiki?curid=2002786", "title": "Piazza Sebastiano Satta", "text": " \nLa piazza Sebastiano Satta si trova nel centro di Nuoro.\nL'idea di utilizzare questo spazio, la vecchia piazza Plebiscito, per onorare il \"vate di Sardegna\", Sebastiano Satta, venne perfezionata nel 1965 con l'incarico allo scultore oranese Costantino Nivola.\nLa piazza-monumento, dove tra le altre si affaccia la casa in cui visse il poeta, \u00e8 ubicata in una zona centrale della citt\u00e0 fra il corso Garibaldi e il rione di Santu Pr\u00e9du. \nLa piazza \u00e8 di forma irregolare e pavimentata con lastre di granito, sulle quali poggiano delle panchine formate da parallelepipedi regolari dello stesso materiale. \nNivola aveva chiesto che gli edifici circostanti fossero tutti intonacati e dipinti con la calce bianca, per creare uno sfondo omogeneo e luminoso, oltre che rispettoso della tradizione. L'artista inser\u00ec una serie di piedistalli di forma regolare, ai quali si accede tramite dei gradini. Su questi pose dei massi di granito (provenienti dal Monte Ortobene), senza sbozzarli, atti ad ospitare le 8 statuine in bronzo (che ricordano, almeno per le dimensioni, i bronzetti nuragici) dove \u00e8 celebrata la figura del poeta nuorese. Cos\u00ec il visitatore deve salire, tramite i gradini, su ciascun piedestallo per poter osservare i \"bronzetti\" collocati nelle rocce. La piazza fu completata nel 1967."}
{"id": "2002791", "revid": "116944", "url": "https://it.wikipedia.org/wiki?curid=2002791", "title": "Sant'Angelo (Campagna)", "text": "Sant'Angelo \u00e8 un territorio comprendente delle case sparse, di Campagna, in provincia di Salerno.\nGeografia fisica.\nLa localit\u00e0 \u00e8 posta ai piedi del versante meridionale del Monte Ripalta, alla fine del vallone Palmentara, fra le frazioni Quadrivio e Santa Maria La Nova, in zona collinare a 248 m/slm. Ha circa 50 abitanti.\nStoria.\nSant'Angelo di Furano.\nIn questa localit\u00e0 sorgeva in epoca medievale il piccolo casale di Sant'Angelo di Furano (o Sant'Angelo a Palmentara). Questo piccolo borgo era composto di pochi edifici abitativi (attualmente scomparsi), una chiesa e, a 500 m di distanza, un castello.\nMelchiorre Guerriero e la Diocesi di Campagna.\nLa chiesa di Sant'Angelo, in stato di abbandono gi\u00e0 nel XIII secolo, \u00e8 stata il fondamento per lo sviluppo di Campagna. \nIl campagnese, Melchiorre Guerriero (1468-1525) custode della cancelleria apostolica e maestro dei brevi pontifici, nel 1518 present\u00f2 a Papa Leone X un reclamo in cui sosteneva che durante il medioevo, la chiesa di San Michele, fosse stata sede vescovile. Tale storia, unita a una cronotassi di vescovi, pose le basi e le motivazioni della bolla papale di Clemente VII in cui si \"ripristinava\" Campagna a diocesi e le si attribuiva il Titolo di citt\u00e0.\nTutta questa storia \u00e8 stata sostenuta anche da cronisti locali, ma a seguito di ricerche documentarie, si \u00e8 scoperto che \u00e8 stato un falso storico. Della buona o cattiva fede del Guerriero, non si hanno prove; fatto \u00e8 che la citt\u00e0 ne ebbe un vantaggio enorme.\nMonumenti e luoghi d'interesse.\nLa chiesa, dedicata a san Michele Arcangelo, \u00e8 citata per la prima volta nella \"Ricognizione dei beni appartenenti alla chiesa e all'arcivescovato salernitano, fatta ad istanza dell'arcivescovo Romoaldo II\" del 1164. Di origine longobarda (IX secolo) era un edificio a pianta rettangolare (mt. 18x7) con un alto campanile a base quadrata posto sulla facciata, su cui si aprivano tre ingressi.\nAttualmente dell'edificio, ormai rudere, sono ben visibili le mura perimetrali (tranne l'abside) sul cui interno intonacato, spiccano affreschi del IX-X secolo.\nRuderi di edificio longobardo, documentato a partire dal 1164, posti su una rupe rocciosa del monte Ripalta, nel vallone Palmentara. Sono ancora visibili parte di una torre in pietre calcaree irregolari."}
{"id": "2002793", "revid": "110157", "url": "https://it.wikipedia.org/wiki?curid=2002793", "title": "Chiesa della Madonna delle Grazie (Nuoro)", "text": "La chiesa della Madonna delle Grazie (detta vecchia o antica, per distinguerla dalla nuova chiesa, edificata negli anni cinquanta del XX secolo) si trova a Nuoro, nell'antico quartiere di \"Seuna\".\nFu costruita verso la fine del XVII secolo: il 22 ottobre 1679 il vescovo di Alghero Francesco Lopez de Urraca concesse a Nicolau Ruju Manca la \"permissione di poter fabbricare una chiesa in onore della Vergine delle Grazie di Nuoro\". Sulla facciata dell'edificio, tuttavia, \u00e8 riportata la data del 13 maggio 1670; questa parrebbe essere la data corretta per la fondazione, giacch\u00e9 in un atto notarile redatto a Nuoro il 10 luglio 1677, si legge di \"Nicolao Ruju Pugioni cap patr\u00f2 de la capilla de n.ra Se\u00f1ora de Gracia\". \u00c8 plausibile dunque che il fondatore abbia chiesto il permesso dell'edificazione solo dopo averne iniziato la fabbrica.\nIn pianta \u00e8 una semplice navata unica, mentre nelle decorazioni e negli elementi formali vi \u00e8 una commistione di elementi tardogotici, fra componenti di ispirazione manierista.\nDescrizione.\nL'edificio ad aula, voltato a botte, ha pianta rettangolare con presbiterio quadrato e sopraelevato di un metro e mezzo rispetto alla navata.\nIl portale in facciata \u00e8 evidenziato da un frontone in trachite di gusto manierista, composto dal timpano con nicchia, che poggia su un architrave diviso in specchi da due cornici, e sorretto da due semicolonne. Il capitello di una delle lesene presenta decorazioni con figure zoomorfe e floreali di gusto tardogotico, come il rosone, anch'esso in trachite e di ottima fattura e molto simile ai rosoni delle chiese di San Mauro a Sorgono e di san Gavino a Gavoi. Di esso si dice che provenga dalla pi\u00f9 antica chiesa di \"Santu Milianu\", la prima pievania (parrocchia) di Nuoro. \nNello spazio fra l'architrave e la base del timpano vi \u00e8 un'iscrizione in latino che riporta la dedica alla Madonna delle Grazie, il nome del committente \"Nicolao Ruju Manca\" ed il suo diritto di essere sepolto all'interno della chiesa insieme con i suoi familiari. A conferma di ci\u00f2, durante gli ultimi lavori di restauro, sotto il pavimento vennero ritrovate alcune sepolture.\nLa facciata \u00e8 conclusa in alto da una cimasa curvilinea e sul lato destro, da una torre campanaria.\nAlla chiesa si accede tramite una scala di granito, ma vi \u00e8 un secondo ingresso che si apre nella fiancata laterale sinistra della Chiesa, il quale si presenta con stipiti in trachite rossa e sovrastato da una nicchia, con logiche decorative tardo rinascimentali. Un terzo ingresso \u00e8 collocato sul lato destro della chiesa che conduceva a un ampio cortile con un loggiato (\"lozas\"), che fungeva da ostello per i pellegrini durante la festa della Patrona di Nuoro.\nSulle fiancate vi sono infine loggette che interrompono, alleggerendolo, il volume massiccio della costruzione.\nAll'interno vi sono dei pregevoli pitture murali, risalenti al XVIII secolo e attribuiti alla bottega di Pietro Antonio e Gregorio Are, artisti sardi che operarono in diversi paesi della Provincia. Il ciclo pittorico ha come tema l'Apocalisse, e vi sono raffigurati i 12 Apostoli, i Profeti, alcuni brani delle Sacre Scritture. L'attuale ltare maggiore \u00e8 frutto di un rifacimento ottocentesco di stile neoclassico.\nDal 1719 la chiesa fu gestita dai Gesuiti, che ne mantennero l'affidamento fino all'anno di scioglimento della Compagnia, nel 1773.\nLa novena e la festa.\nIl culto nella nuova chiesa si diffuse rapidamente, tanto che la novena \u00e8 attestata gi\u00e0 dal 1681. All'epoca, la festa si celebrava nel mese di settembre, come molti altri culti mariani: ne \u00e8 testimonianza l'atto di morte di Giuseppe Pira di Fonni, deceduto a Nuoro il 19 settembre 1681 mentre partecipava alla novena delle Grazie.\nNel 1812, in occasione di un'epidemia di colera, il Consiglio Comunale cittadino fece voto alla Madonna sotto l'invocazione delle Grazie, per risparmiare la citt\u00e0 dal morbo. Da allora, ogni 21 novembre, giorno della festa, il Consiglio Comunale offre alla Madonna 19 ceri, uno per ogni rione storico della citt\u00e0, portati in chiesa da altrettanti uomini in costume.\nIl 12 marzo 2020, in occasione della pandemia di coronavirus, il vescovo di Nuoro mons. Antonello Mura proclama solennemente una novena straordinaria alla Vergine per chiederne la protezione: si tratta della seconda novena straordinaria in tutta la storia del santuario."}
{"id": "2002796", "revid": "260752", "url": "https://it.wikipedia.org/wiki?curid=2002796", "title": "Cappuccino testa chiara", "text": ""}
{"id": "2002806", "revid": "110157", "url": "https://it.wikipedia.org/wiki?curid=2002806", "title": "Ted Price", "text": "\u00c8 presidente e amministratore delegato di Insomniac Games, societ\u00e0 da lui fondata nel 1994 e che nel 2008 conta 175 dipendenti. \u00c8 anche presidente dell'\"Academy of Interactive Arts and Sciences\".\nBiografia.\nTed Price si \u00e8 laureato a Princeton e dopo l'universit\u00e0 ha iniziato a lavorare in uno studio medico. Durante questo periodo ha iniziato a sviluppare il suo primo videogioco, \"Disruptor\", che con l'aiuto di Alex e Brian Hastings ha presentato e venduto a Universal.\nDopo aver fondato Insomniac Games, essa ha prodotto le saghe di \"Spyro the Dragon\" e \"Ratchet &amp; Clank\".\nTra i suoi ruoli all'interno dell'azienda, oltre ad esserne presidente ed amministratore delegato, Price controlla giorno dopo giorno il suo business, le sue strategie commerciali e da supervisore dei progetti e contribuisce al loro design."}
{"id": "2002807", "revid": "1318658", "url": "https://it.wikipedia.org/wiki?curid=2002807", "title": "Il sosia (Dostoevskij)", "text": "Il sosia (in russo: \u0414\u0432\u043e\u0439\u043d\u0438\u043a, \"Dvojnik\") \u00e8 un romanzo di F\u00ebdor Dostoevskij pubblicato nel 1846 sulla rivista \"Ote\u010destvennye Zapiski\" (edizione definitiva 1865-1866). Il romanzo presenta il \"topos\" letterario del doppio.\nTrama.\nIl \"nostro eroe\" (come lo chiama l'autore), o protagonista della storia, \u00e8 il consigliere titolare Jakov Petrovi\u010d Goljadkin, di cui \u00e8 descritto passo dopo passo il degrado psicologico, fino al raggiungimento della follia vera e propria.\nJakov Petrovi\u010d \u00e8 interessato alla figlia del proprio superiore, Klara Olsuf'evna; dopo essere stato vergognosamente cacciato da una festa presso il palazzo di lei, incontra una curiosa figura che non solo gli somiglia in maniera impressionante, ma porta anche il suo stesso nome, oltre ad aver vissuto la sua stessa storia e provenire dal suo stesso paese. Egli lo segue in ogni luogo ed \u00e8 presente specialmente nelle situazioni pi\u00f9 goffe e imbarazzanti: col suo sorriso beffardo e le sue battute pungenti non esita a umiliare ulteriormente il protagonista della storia.\nQuesto \"Goljadkin minore\", come lo chiama l'autore, si riveler\u00e0 infatti un vero e proprio antagonista del \"Goljadkin maggiore\": lo metter\u00e0 in ridicolo davanti a tutti i colleghi e otterr\u00e0 la fiducia delle persone pi\u00f9 autorevoli della societ\u00e0 pietroburghese, a discapito del \"nostro eroe\", che nel patetico tentativo di salvaguardare la propria dignit\u00e0 e mettere in cattiva luce il suo nemico, perder\u00e0 ogni briciolo di considerazione da parte di tutti.\nIl racconto termina allorch\u00e9 Jakov Petrovi\u010d \u00e8 attirato con l'inganno ad una festa, dove in realt\u00e0 lo attende il medico Rutenspitz per portarlo in un istituto d'igiene mentale: il sosia del signor Goljadkin si rivela essere una mera proiezione di determinati aspetti della coscienza di questi.\nTrasposizioni cinematografiche.\nIl film del 2013 \"Il sosia - The Double\" di Richard Ayoade \u00e8 ispirato alla storia di Goljadkin, sebbene sia ambientato in epoca moderna. Il protagonista e il suo doppio sono interpretati da Jesse Eisenberg e il suo amore impossibile \u00e8 Mia Wasikowska.\nEdizioni italiane.\nEsistono traduzioni anche di Boris Jakovenko, S. Osser, Sergio Balakoucioff, Carol Straneo, Claudia Zonghetti e Gianlorenzo Pacini."}
{"id": "2002808", "revid": "287204", "url": "https://it.wikipedia.org/wiki?curid=2002808", "title": "Lanaudiere", "text": ""}
{"id": "2002810", "revid": "124923064", "url": "https://it.wikipedia.org/wiki?curid=2002810", "title": "T\u014dh\u014dkai", "text": " \u00e8 stato un partito politico fascista giapponese attivo tra il 1936 ed il 1944.\nIdeologia e nascita del partito.\nNakano Seig\u014d e Adachi Kenzo costituirono nel 1933 l'organizzazione politica di destra Kokumin Domei, che sosteneva una forma di socialismo antimarxista. Nel 1936, in disaccordo con Adachi su questioni di politica, Nakano ne usc\u00ec e form\u00f2 un nuovo gruppo, che chiam\u00f2 \"T\u014dh\u014dkai\".\nIspirato dagli scritti del filosofo ultranazionalista Kita Ikki, Nakano raccomand\u00f2 il conseguimento delle riforme sociali attraverso mezzi parlamentari, piuttosto che attraverso un colpo di Stato militare. Nakano guardava al nazionalsocialista Adolf Hitler ed al fascista Benito Mussolini come esempi di come movimenti radicali di destra corporativa potessero prendere con successo il potere in maniera legale tramite libere elezioni. Il T\u014dh\u014dkai prese spunto da molte prassi dei movimenti europei, dai quali emul\u00f2 molte cose, tra cui l'uso di camicie nere con bracciali (recante il giapponese carattere di 'Oriente') e lo svolgimento di manifestazioni di massa.\nIl programma di T\u014dh\u014dkai non fu per\u00f2 una copia completa dei modelli occidentali; tuttavia il gruppo fu guidato anche da una profonda ammirazione per Saig\u014d Takamori e la rivolta di Satsuma.\nT\u014dh\u014dkai ebbe poco sostegno popolare, e al suo picco fu in possesso di undici posti nella Dieta Nazionale del Giappone nel 1937.\nFusione, Scissione, Decadenza e scioglimento.\nTuttavia nel mese di ottobre 1940 si fuse nel Taisei Yokusankai, sostenitore di Fumimaro Konoe negli sforzi per creare un \"partito unico di Stato\". L'alleanza venne meno nel 1941, ed il partito fu praticamente annullato nelle elezioni politiche del 1942, in tempo di guerra. Nel mese di ottobre 1943, Nakano fu arrestato con l'accusa di tramare per rovesciare il regime di Tojo, e commise \"seppuku\" in circostanze misteriose dopo essere stato rilasciato.\nCome per molti movimenti fascisti basati su un unico leader carismatico, il partito T\u014dh\u014dkai venne sciolto dopo la morte di Nakano. Fu ufficialmente vietato nel 1945 dal comandante supremo delle forze alleate.\nLa rifondazione nel dopoguerra.\nDopo la sconfitta del Giappone, la T\u014dh\u014dkai \u00e8 stata rifondata da ex membri, ed \u00e8 ora un piccolo gruppo ultranazionalista con sede a Kurume, Prefettura di Fukuoka.\nIl Partito Nazionalsocialista dei Lavoratori Giapponesi sostiene inoltre di essere il successore del T\u014dh\u014dkai, e talvolta utilizza suoi simboli."}
{"id": "2002817", "revid": "1243", "url": "https://it.wikipedia.org/wiki?curid=2002817", "title": "Ferrovia Salerno-Reggio Calabria", "text": ""}
{"id": "2002818", "revid": "1243", "url": "https://it.wikipedia.org/wiki?curid=2002818", "title": "Ferrovia Reggio Calabria-Salerno", "text": ""}
{"id": "2002819", "revid": "35813", "url": "https://it.wikipedia.org/wiki?curid=2002819", "title": "Anselm Casimir Wambold von Umstadt", "text": ""}
{"id": "2002820", "revid": "1243", "url": "https://it.wikipedia.org/wiki?curid=2002820", "title": "Ferrovia Paola-Reggio Calabria", "text": ""}
{"id": "2002821", "revid": "1543377", "url": "https://it.wikipedia.org/wiki?curid=2002821", "title": "Palazzo Spaventa", "text": "Palazzo Spaventa \u00e8 un palazzo signorile situato in prossimit\u00e0 di piazza Garibaldi ad Atessa. Attualmente \u00e8 adibito a residenza.\nStoria e descrizione.\nIl palazzo risale al 1875 e fu costruito da un antenato del professor Luigi Spaventa, importante economista. I bombardamenti della Seconda guerra mondiale fecero crollare alcune parti dell'edificio.\nL'edificio \u00e8 completamente realizzato in laterizi \u00e8 presenta un cortile all'interno. Le mura del piano terra presentano dei mattoni che formano delle bugne fino al settore centrale del portale. Gli altri due piani presentano delle lesene con capitelli di pietra. Il portale presenta ai lati due finestre ad arco ed \u00e8 sovrastato da un balcone. \nNella parte destra del palazzo vi sono ancora i muri crollati dagli eventi della Seconda guerra mondiale."}
{"id": "2002822", "revid": "1243", "url": "https://it.wikipedia.org/wiki?curid=2002822", "title": "Ferrovia Reggio Calabria-Paola", "text": ""}
{"id": "2002833", "revid": "228587", "url": "https://it.wikipedia.org/wiki?curid=2002833", "title": "Zakspeed 1500/4", "text": "Lo Zakspeed 1500/4, era un motore di Formula 1, utilizzato nell'era dei propulsori turbo, dalla scuderia Zakspeed.\nAl pari del BMW M12/13, differiva dai convenzionali motori, per via della sua semplice architettura.\nTuttavia, per quanto non fosse un progetto cos\u00ec complesso, non si rivel\u00f2 competitivo, soprattutto per la scarsa affidabilit\u00e0.\nContesto.\nLa Zakspeed fu un team automobilistico, che ha chiuso i battenti nel 2010.\nLa sua storia \u00e8 iniziata negli alla fine degli anni sessanta, grazie all'ingegnere tedesco Erich Zakowski, il quale da grande appassionato di automobili da competizione, ha subito puntato alla creazione di una scuderia propria.\nTra la fine degli anni '60 e i primi anni ottanta, la Zakspeed si mise in luce nelle gare di turismo, particolarmente nel campionato DRM, predecessore dell'attuale DTM.\nEssendo una squadra tedesca, era naturale il suo coinvolgimento in questa competizione, nonch\u00e9 la collaborazione con aziende teutoniche, quale la Ford Germania.\nIn quegli anni, la Zakspeed ottenne risultati lodevoli, grazie soprattutto all'elaborazione di vetture Ford.\nInfatti vi fu una escalation di performance che la portarono a rivaleggaire con le Lancia Beta Montecarlo Turbo, nelle gare Endurance e Turismo, con vetture Ford Capri Turbo.\nNel 1982, Zakowski, pens\u00f2 che il suo team avesse raggiunto competenze tali, da poter affrontare l'avventura in Formula 1.\nIl progetto era talmente ambizioso, che pens\u00f2 di realizzare totalmente in casa, la nuova vettura, motore compreso, emulando cos\u00ec la Ferrari.\nLa Formula 1 di quegli anni, era imperniata su un nuovo concetto di alimentazione dei motori, ossia il turbocompressore.\nData la sua lunga esperienza nell'elaborazione del Ford turbo, Zakowski credeva di poter fare altrettanto in Formula 1, e sfruttare le sue conoscenze nel campo della sovralimentazione, per poter rivaleggiare con la concorrenza.\nMa nonostante tutto, fino al 1983, decise di provvedere con il nuovo esperimento, ma si limit\u00f2 a progettare e costruire, un motore turbo, per conto della Ford, la quale l'aveva commissionato per equipaggiare le vetture del campionato IMSA.\nQuesto fu un ottimo banco di prova, per testare le capacit\u00e0 della squadra, che di l\u00ec a poco si apprestava a fare altrettanto con motori pi\u00f9 sofisticati.\nUna delle esperienze pi\u00f9 significative del progetto IMSA, fu l'utilizzo di materiali pregiati, poich\u00e9 il motore venne costruito totalmente in lega leggera, perci\u00f2 il team accrebbe parecchio le sue conoscenze nel campo della scienza dei materiali.\nUn altro elemento da sottolineare, \u00e8 la scelta dei progettisti fatta da Zakowski.\nEgli infatti, raggiunse un accordo per avere nel team, Norbert Kreyer e Gianni Marelli, due ex ingegneri dell'Alfa Romeo e della Ferrari.\nTuttavia, se la Ford avesse deciso di commissionargli il progetto di un motore turbo di Formula 1, Zakowski non avrebbe preso in considerazione l'ipotesi di correre in quella categoria con una squadra propria.\nLa Ford invece, si rivolse alla Cosworth, e Zakowski, nel 1984 si adoper\u00f2 subito per dar vita alla nuova vettura.\nProgetto.\nDei due motoristi, il solo Kreyer rimase in forza al team tedesco, e questo assieme ad una serie di vicissitudini, fece slittare l'esordio della scuderia nella massima serie, nel 1985.\nIl progetto aerodinamico e della scocca, venne assegnato all'Ing. Paul Brown.\nVisti i risultati pregevoli ottenuti dalla BMW con un motore a quattro cilindri in linea, nonch\u00e9 l'esperienza fatta col Ford da turismo, che aveva la stessa architettura, Zakowski decise che Kreyer avrebbe dovuto seguire la stessa filosofia, per il 1500/4, il cui nome appunto \u00e8 un richiamo alle caratteristiche base, ossia 1500 cm\u00b3 di cilindrata totale (imposto dalla FIA per motori turbo), e 4 cilindri in linea.\nA parit\u00e0 di cilindrata, un motore del genere, \u00e8 pi\u00f9 corto rispetto ai motori con otto cilindri (all'epoca c'era il V8 dell'Alfa Romeo), mentre rispetto ai motori a sei cilindri a V (il TAG Porsche TTE PO1 della McLaren ad esempio), per quanto pi\u00f9 lungo, era molto pi\u00f9 stretto, perci\u00f2 poteva essere raffreddato meglio.\nInoltre era pi\u00f9 versatile, poich\u00e9 poteva essere montato in diverse posizioni.\nVa per\u00f2 detto, che essendo meno frazionato, sarebbe stato pi\u00f9 complesso renderlo affidabile, anche se non aveva problemi di vibrazioni, in quanto per la sua natura non era necessario utilizzare contralberi di bilinciatura, che avrebbero si smorzato le forze d'inerzia, ma lo avrebbero anche appesantito.\nIl peso infatti era abbastanza contenuto, 125 kg senza il turbocompressore, anche in virt\u00f9 del fatto, che era sovralimentato con un solo turbocompressore, contro i due dei motori a V.\nNonostante fosse un progetto completamente Zakspeed, i tecnici teutonici ripartirono dal motore turbo della Capri da gara, che serv\u00ec come base di sviluppo.\nIl 1500/4 era anch'esso realizzato completamente d'alluminio.\nDue alberi a camme in testa, comandati da una cascata di ingranaggi, aprivano e chiudevano le sedici valvole (quattro per cilindro) di aspirazione e scarico.\nEvoluzioni.\nVerso la fine della stagione 1985, la potenza in gara raggiunse gli 820 CV con una pressione di sovralimentazione di 3,5 bar, mentre nelle qualifiche saliva a 900 CV mediante l'innalzamento della pressione del turbo a 3,8 bar.\nIl turbocompressore era fornito dall'americana Garrett, mentre la gestione elettronica era inizialmente realizzata in casa.\nTuttavia durante i Gran Premi del 1985, non venne mai utilizzata l'iniezione elettronica di carburante, ma il compito era demandato ad un sistema meccanico.\nDal 1986 invece, i sistemi elettronici utilizzati, erano i Motronic della Bosch.\nDa allora anche l'iniezione del carburante, venne gestita dai sistemi elettronici.\nNello specifico alla Zakspeed, venne concesso l'utilizzo di una centralina Motronic sperimentale, studiata apposta per motori turbo di Formula 1 a quattro cilindri di nuova generazione.\nNel 1986 la pressione di sovralimentazione in gara, era di 3,6 bar, il che consentiva di raggiungere una potenza massima in gara di 850 CV, al pari del TAG Porsche dominatore della stagione '85.\nIn qualifica la pressione di sovralimentazione, arrivava al valore massimo di 4.5 bar, sprigionando una potenza di 1.000 CV.\nNel 1987 il regolamento tecnico impose una pressione massima di sovralimentazione limitata a 4 bar, in gara talvolta il propulsore raggiungeva questo valore erogando 920 CV. Nel 1988, la pressione massima venne ulteriormente ridotta per regolamento a 2,5 bar sufficienti a produrre 640 CV.\nIl motore venne utilizzato solo dalla Zakspeed, dal 1985 fino al 1988.\nSe non fosse cambiato il regolamento, il team avrebbe continuato ad usarlo anche l'anno successivo, ma il bando dei motori turbo e gli scarsi fondi, consigliarono di non investire in un nuovo propulsore fatto in casa, cos\u00ec per l'89 si opt\u00f2 per il Yamaha OX88 ad otto cilindri.\nNonostante una carriera abbastanza lunga per un motore di Formula 1, il 1500/4 non \u00e8 mai stato molto affidabile, cos\u00ec ha spesso costretto a ritiri la sua scuderia.\nInoltre era applicato a dei mezzi poco competitivi, non in grado di sfruttarne la potenza, che comunque non raggiungeva valori di vertice."}
{"id": "2002834", "revid": "19231041", "url": "https://it.wikipedia.org/wiki?curid=2002834", "title": "Esercito regio", "text": ""}
{"id": "2002835", "revid": "132266", "url": "https://it.wikipedia.org/wiki?curid=2002835", "title": "Magistratura militare italiana", "text": "La magistratura militare italiana indica quella parte della magistratura italiana che, ai sensi dell'ordinamento giudiziario militare italiano, ha giurisdizione circa i reati militari commessi dagli appartenenti alle forze armate italiane sia in tempo di pace che di guerra.\nI magistrati militari prestano servizio presso i tribunali militari, mentre i magistrati con funzione di pubblico ministero presso un ufficio della Procura della Repubblica militare italiana.\nStoria.\nDal Regno di Sardegna all'unit\u00e0 d'Italia.\nIl Regno di Sardegna nel 1859 adott\u00f2 il Codice penale militare che prevedeva delle commissioni di inchiesta per amministrare la giustizia militare, nonch\u00e9 dei tribunali militari territoriali, dei tribunali delle truppe ed il Tribunale supremo di guerra. Le commissioni d'inchiesta avevano la funzione di istruire i procedimenti penali, raccogliere le prove e proporre eventuali sanzioni.\nI tribunali militari, territoriali e di truppa, avevano il compito di giudicare. Essi erano composti da sei ufficiali in servizio, compreso il presidente. L'ufficio del pubblico ministero era affidato da un avvocato fiscale militare, facente capo all'Avvocato generale militare, che svolgeva le funzioni di pubblico ministero presso il Tribunale supremo militare di guerra. Quest'ultimo era destinato a conoscere dei ricorsi in nullit\u00e0 contro le sentenze emanate dai tribunali militari. Nel 1869 furono approvati il Codice penale militare per l'esercito e il Codice penale militare marittimo che stabili che il Tribunale supremo di guerra cambiasse la denominazione in Tribunale supremo di guerra e di marina e, quindi, dal 1923, la denominazione, durata fino al 1981, di Tribunale supremo militare.\nDalla loro istituzione e sino al 1915 i tribunali militari furono retti dalle medesime disposizioni.\nLa prima guerra mondiale.\nSolo con la \"grande guerra\" si rese necessario potenziarli. Furono istituiti i tribunali di guerra in zona territoriale; quelli di corpo d'armata mobilitato; quelli d'armata, d'indipendenza o di tappa. I Tribunali marittimi gi\u00e0 presenti furono potenziati. Furono previsti i tribunali di piazzaforte e quelli all'estero, per un totale di oltre cento uffici giudiziari. I magistrati furono assimilati al grado militare di ufficiali, che avessero conseguito il diploma di laurea in giusrispridenza. Dopo la guerra si ritorn\u00f2 alla situazione precedente. Fu previsto, tuttavia, un meccanismo di richiamo dei magistrati, qualora vi fosse stata la mobilitazione, per rendere immediatamente funzionanti i tribunali militari nell'ipotesi di guerra.\nIl ventennio fascista ed il secondo dopoguerra.\nCon R.D. 28 novembre 1935 n. 2397, vennero previsti tre gruppi: ordinario, di riserva, ausiliario. Quello ordinario e di riserva gi\u00e0 in funzione e l'ausiliario solo in caso di mobilitazione. Il magistrato militare ha ora lo stato giuridico civile.\nCon la legge 7 maggio 1981 n. 180 venne prevista una profonda riforma dell'ordinamento giudiziario militare di pace, che li ha assimilati a quelli ordinari e li ha sottoposti alle stesse guarantigie e discipline. Infatti, la legge 30 dicembre 1988 n. 561 ha istituito il Consiglio della magistratura militare quale organo amministrativo di autogoverno dei magistrati militari con compiti identici al Consiglio superiore della magistratura per quelli ordinari.\nLa riforma del 2007.\nCon la fine sostanziale del servizio militare di leva in Italia e la riduzione degli organici, la legge 24 dicembre 2007, n. 244 (legge finanziaria per l'anno 2008) all'art. 2, commi da 603 a 611, ha modificato la struttura dei Tribunali, riducendoli, e il numero dei componenti del Consiglio della magistratura militare. La riforma \u00e8 entrata in vigore il 1\u00ba luglio 2008. \nLe circoscrizioni giudiziarie furono ridefinite nel 2010 dal codice dell'ordinamento militare; quest'ultimo soppresse anche il Corpo della Giustizia Militare.\nCaratteristiche.\nAutonomia.\nAl fine di garantire autonomia ed indipendenza, in analogia a quanto avviene per la magistratura ordinaria, \u00e8 stata abolita la dipendenza di tutto il personale della magistratura militare requirente e giudicante dal procuratore generale militare, stabilendosi solo l'attribuzione del potere di sorveglianza sui magistrati giudicanti al Presidente della Corte militare di appello e quello sui magistrati requirenti in capo al procuratore generale militare della Repubblica presso la Corte militare di appello.\nAttribuzioni e competenze.\nL'art. 1 della legge 7 maggio 1981, n. 180 ha esteso ai magistrati militari le medesime garanzie e le stesse norme di avanzamento previste per la magistratura italiana ordinaria. Per tale ragione, la presidenza degli organi giudiziari militari \u00e8 affidata ad un magistrato militare e non pi\u00f9 ad un ufficiale.\nNei tribunali, e nelle Corti, il collegio giudicante \u00e8 stato ridotto a tre membri, e precisamente due magistrati militari ed un ufficiale presso i tribunali militari, e a cinque membri, e precisamente tre magistrati militari e due ufficiali presso le corti militari di appello. L'attribuzione di funzioni giudicanti agli ufficiali \u00e8 affidata ad un criterio di estrazione a sorte, ed \u00e8 estremamente limitata a soli 2 mesi.\n\u00c8 stato previsto, secondo le norme del codice penale militare di pace e di guerra il ricorso per cassazione avverso sentenze emesse dagli organi giudiziari militari.\nOrganizzazione.\nStruttura generale.\nLa giustizia militare italiana \u00e8 suddivisa nel potere giurisdizionale affidato al tribunale militare e alla Corte militare d'appello, e in quello requirente con l'esercizio dell'azione penale affidato alla \"procura militare\" alla procura generale.\nVi sono dopo la riforma del 2007, nello specifico:\nSono soppressi in tempo di pace numerosi organi giudiziari militari, quali tribunali militari di bordo, tribunali militari presso forze armate concentrate, o presso corpi di spedizione all'estero. Le circoscrizioni giudiziarie, i tribunali e la loro composizione e le aree territoriali di giurisdizione sono disciplinate dal I libro, II titolo, capo VI del d.lgs 15 marzo 2010 n, 66 (\"Codice dell'ordinamento militare\").\nConsiglio della magistratura militare.\nIstituito dalla legge 30 dicembre 1988 n. 561 il Consiglio della magistratura militare, o anche CMM, inizialmente era composto da:\nIn seguito alla legge 24 dicembre 2007 n. 244, art. 2, comma 604, a decorrere dalle prime elezioni per il rinnovo del Consiglio della magistratura militare i componenti del Consiglio sono cos\u00ec rideterminati:\nArticolazione territoriale.\nA seguito della riforma del 2007, \u00e8 cos\u00ec ripartita i tribunali e le procure passano da 9 a 3: sono soppressi i tribunali militari e le procure militari della Repubblica di Torino, La Spezia, Padova, Cagliari, Bari e Palermo. Risultano attivi solo gli uffici presso le citt\u00e0 di Verona, Roma e Napoli.\nInfine le sezioni di Corti d'appello militari di Verona e Napoli sono soppresse, e i relativi uffici della Procura generale militare della Repubblica, sono unificate con l'unica Corte militare d'appello di Roma, con competenza su tutto il territorio nazionale."}
{"id": "2002836", "revid": "19231074", "url": "https://it.wikipedia.org/wiki?curid=2002836", "title": "Magistrature militari", "text": ""}
{"id": "2002838", "revid": "73843", "url": "https://it.wikipedia.org/wiki?curid=2002838", "title": "Giustizia militare", "text": "La giustizia militare indica la giurisdizione esercitata dalla magistratura militare presso i tribunali militari per i reati militari commessi da appartenenti alle forze armate di uno Stato. \nOrganizzazione.\nA livello amministrativo trova la sua collocazione nell'ambito di un dicastero preposto. In alcuni Stati del mondo i magistrati militari possono essere civili, in altri sono appartenenti alle forze armate. In caso di guerra alcuni ordinamenti prevedono un apposito tribunale, denominato corte marziale.\nCompetenza.\nSi occupa di perseguire i reati militari, avvalendosi della polizia militare, l'azione e l'istruttoria penale \u00e8 promossa dalla magistratura militare. A seconda se uno Stato si trova in tempo di pace o in stato di guerra pu\u00f2 trovare applicazione una differente normativa. \nLe sanzioni.\nTra le pene che possono essere comminate dalla, oltre che detentive e pecuniarie vi sono la degradazione di un militare, ma anche la sua radiazione dal corpo o una pena detentiva in un carcere militare.\nNel mondo.\nItalia.\nL'organizzazione della\u00a0magistratura militare italiana \u00e8 stata riformata\u00a0ai sensi della legge 24 dicembre 2007 n. 244, successivamente le circoscrizioni giudiziarie, i tribunali e la loro composizione e le aree territoriali di giurisdizione sono disciplinate dal I libro, II titolo, capo VI del d.lgs 15 marzo 2010, n. 66.\nStati Uniti d'America.\nIl \"Judge Advocate General's Corps\" indica la branca legale (giudici e avvocati) di tutte le forze armate degli\u00a0Stati Uniti d'America.\nLo United States Marine Corps e la US Coast Guard non hanno un corpo specifico giudiziario ma una divisione interna, competenti nella quale sono i \"line officer\" ed i \"warrant officer\"."}
{"id": "2002840", "revid": "2232176", "url": "https://it.wikipedia.org/wiki?curid=2002840", "title": "Giurisdizione militare", "text": ""}
{"id": "2002843", "revid": "19231127", "url": "https://it.wikipedia.org/wiki?curid=2002843", "title": "Tribunale Militare", "text": ""}
{"id": "2002847", "revid": "991694", "url": "https://it.wikipedia.org/wiki?curid=2002847", "title": "Codice penale militare", "text": "Il codice penale militare tratta dei reati commessi da personale militare.\nEsso si articola in:"}
{"id": "2002852", "revid": "19231156", "url": "https://it.wikipedia.org/wiki?curid=2002852", "title": "Tribunali Militari", "text": ""}
{"id": "2002853", "revid": "767487", "url": "https://it.wikipedia.org/wiki?curid=2002853", "title": "Pericolosa partita", "text": "Pericolosa partita (\"The Most Dangerous Game\"), anche conosciuto come Caccia fatale e La pericolosa partita, \u00e8 un film statunitense del 1932, diretto da Irving Pichel e da Ernest B. Schoedsack, ispirato al racconto breve \"La partita pi\u00f9 pericolosa\" (\"The Most Dangerous Game\") del 1924 dello scrittore Richard Connell.\nIl film ha avuto vari rifacimenti.\nTrama.\nNavigando nel Pacifico, uno yacht si fracassa su degli scogli semisommersi. L'unico sopravvissuto \u00e8 un famoso cacciatore, Robert Rainsford. L'isola dove approda \u00e8 abitata da un aristocratico cosacco sfuggito alla rivoluzione del 1917, il conte Zaroff che ha restaurato un'antica fortezza nella quale dimora con pochi servitori. Nella fortezza si trovano altri due sopravvissuti a un precedente naufragio: Eva Trowbridge e suo fratello Martin, bevitore accanito.\nIl conte si rivela ospite affabile e intrattiene Rainsford e gli altri parlando della sua passione totalizzante per la caccia che lo ha condotto a sperimentare diversi tipi di armi e di prede. Racconta che, dopo essere stato ferito da un bufalo in un grave incidente, egli aveva quasi perduto la passione per la caccia, ma \u00e8 infine riuscito a trovare un rinnovato interesse cacciando sulla sua isola quella che definisce \"la preda pi\u00f9 pericolosa\". Nonostante la curiosit\u00e0 di Rainsford, il conte non si lascia sfuggire altri particolari, ma promette di rivelare tutto solo quando usciranno a cacciare insieme.\nDurante la serata, Eva rivela a Robert che altre due persone, due marinai, erano sopravvissute al loro naufragio, ma che sono sparite dopo aver visitato la stanza dei trofei del conte. Durante la notte, Eva e Robert entrano di nascosto nella stanza e qui scoprono che i declamati trofei del conte sono teste umane. In quel momento giunge il conte con il cadavere di Martin, ucciso dal conte stesso durante la caccia. Zaroff, grande amante dell'attivit\u00e0 venatoria, ha deciso da tempo di dedicarsi a quella che considera la caccia pi\u00f9 eccitante, la caccia alla bestia pi\u00f9 intelligente, quella che pu\u00f2 dare le emozioni maggiori: la caccia all'uomo. Tutti i naufragi che capitano nei pressi dell'isola sono provocati da lui. Coloro che sopravvivono, vengono accolti al principio come ospiti, per poi divenire le sue prede. Ora tocca a Robert fare da preda, ed Eva decide di unirsi a lui: nel caso in cui Rainsford venga ucciso, sarebbe costretta a divenire l'amante del conte.\nRobert ed Eva riescono dopo una terribile nottata a sfuggire all'arco e al fucile di Zaroff, ma quest'ultimo, nonostante abbia perso, cerca di uccidere Robert, finendo trafitto da una freccia del proprio arco, mentre i due prendono il largo a bordo della lancia del conte.\nProduzione.\n\"The Most Dangerous Game\" e \"King Kong\" sono due film girati contemporaneamente praticamente dalla medesima troupe, produzione e regia di Ernest B. Schoedsack e di Merian C. Cooper, con la musica di Max Steiner e con le stesse scenografie: il primo veniva girato di giorno, l'altro di notte. Fay Wray, protagonista di entrambi i film, \u00e8 ai suoi primi ruoli cinematografici.\nDistribuzione.\nDistribuito dalla RKO Radio Pictures, il film usc\u00ec nelle sale statunitensi il 16 settembre 1932. Il 20 ottobre dello stesso anno, fu presentato in prima a Londra per poi uscire nel Regno Unito il 27 febbraio 1933.\nLa pellicola usc\u00ec nelle sale italiane nella stagione 1934/1935, come si evince dal Bollettino dell'Anonima Pittaluga n\u00ba47 del 1934, prima distributrice del film.\nLa pellicola \u00e8 entrata nel pubblico dominio negli Stati Uniti."}
{"id": "2002854", "revid": "19231168", "url": "https://it.wikipedia.org/wiki?curid=2002854", "title": "Ritirata di Caporetto", "text": ""}
{"id": "2002857", "revid": "1516087", "url": "https://it.wikipedia.org/wiki?curid=2002857", "title": "Gran Premio d'Ungheria 1994", "text": "Il Gran Premio d'Ungheria 1994 si svolse il 14 agosto 1994 sul tracciato dell'Hungaroring e fu il decimo appuntamento mondiale della stagione 1994.\nIn questa gara ci fu l'ultima apparizione in F1 per Olivier Beretta che dopo il gran premio venne appiedato. Inoltre Mika H\u00e4kkinen, squalificato per aver causato un incidente nella gara precedente in Germania, fu sostituito da Philippe Alliot.\nMichael Schumacher su Benetton-Ford vinse la gara piuttosto agevolmente. Segu\u00ec al secondo posto la Williams-Renault di Damon Hill e poi l'altra Benetton-Ford di Jos Verstappen, al suo primo podio in carriera, conquistato anche grazie al ritiro di Martin Brundle, in terza posizione fino a poche curve dalla bandiera a scacchi.\nNote.\n\"Salvo indicazioni diverse le classifiche sono tratte da \""}
{"id": "2002859", "revid": "599013", "url": "https://it.wikipedia.org/wiki?curid=2002859", "title": "Antonio Puchades", "text": "Carriera.\nHa giocato nel Valencia per tutta la carriera, dal 1946 al 1958, con cui ha vinto un campionato e due coppe nazionali. Ha giocato ventitr\u00e9 partite e ha segnato sei reti per la ed \u00e8 stato membro della squadra che ha partecipato al , che si \u00e8 classificata quarta."}
{"id": "2002862", "revid": "287204", "url": "https://it.wikipedia.org/wiki?curid=2002862", "title": "Carrera Jeans (ciclismo)", "text": "La Carrera, inizialmente conosciuta come Inoxpran, \u00e8 stata una squadra italiana di ciclismo su strada maschile, attiva nel professionismo fra il 1979 e il 1996. Diretta in tutte le diciotto stagioni di attivit\u00e0 da Davide Boifava, con i suoi ciclisti la squadra vinse tre Giri d'Italia, un Tour de France e una Vuelta a Espa\u00f1a, oltre a numerose classiche e brevi corse a tappe.\nStoria.\nInoxpran.\nLa squadra Inoxpran debutt\u00f2 nel professionismo all'inizio della stagione 1979 grazie all'investimento dei fratelli Prandelli, proprietari a Bovezzo dell'omonima azienda di posate e pentole in acciaio. La nuova formazione venne affidata al giovane direttore sportivo Davide Boifava, ritiratosi dall'attivit\u00e0 agonistica solo nella stagione precedente. Formata inizialmente da quindici professionisti, tra cui gli esperti Giacinto Santambrogio e Giovanni Battaglin e il giovane Bruno Leali, la squadra gi\u00e0 nei primi anni di attivit\u00e0 si mise in evidenza nelle principali corse mondiali, soprattutto grazie a Battaglin: il vicentino nel 1979 vinse la classifica scalatori al Tour de France e nel 1981 realizz\u00f2 la doppietta Giro d'Italia - Vuelta a Espa\u00f1a. Anche Roberto Visentini, approdato in squadra nella stagione 1983, fu protagonista nella \"Corsa rosa\" di quegli anni, classificandosi secondo proprio al Giro d'Italia 1983.\nCarrera Jeans.\nNel 1984 l'azienda di abbigliamento veronese Carrera Jeans subentr\u00f2 come primo sponsor della formazione. Con la nuova maglia il velocista Guido Bontempi conquist\u00f2 la Gand-Wevelgem 1984, ripetendosi poi pure nel 1986, stagione in cui vinse anche cinque tappe al Giro d'Italia e la maglia ciclamino della classifica a punti. Proprio nella \"Corsa rosa\" del 1986 il leader della Carrera Visentini riusc\u00ec ad aggiudicarsi la prestigiosa classifica finale davanti a campioni come Giuseppe Saronni, Francesco Moser e Greg LeMond. Sempre il 1986 fu il primo anno in squadra di Stephen Roche, gi\u00e0 terzo al Tour de France dell'anno prima e designato capitano per la \"Grande Boucle\". Roche non corse una grande stagione d'esordio, ma si rifece nel 1987. In primavera (dopo il successo del compagno Erich M\u00e4chler alla Milano-Sanremo) vinse il Tour de Romandie, presentandosi in forma per il Giro d'Italia 1987. Nacque cos\u00ec una rivalit\u00e0 per la classifica tra Roche e Visentini, suo compagno di squadra campione in carica e favorito per il bis. L'irlandese ebbe la meglio, vincendo il Giro e conquistando a luglio, a sorpresa, anche il Tour de France. Dopo questi due successi la Carrera non avrebbe pi\u00f9 vinto n\u00e9 il Giro d'Italia n\u00e9 il Tour de France. Roche lasci\u00f2 la squadra dopo il 1987, in cui vinse anche il titolo mondiale con la sua Irlanda (completando una tripletta riuscita prima di allora solo a Eddy Merckx), per trasferirsi in Francia alla Fagor-MBK. Torner\u00e0 trentatreenne alla Carrera per disputare le sue ultime stagioni da \"pro\" (1992 e 1993).\nCon la cessione di Roche, Claudio Chiappucci, gregario di Visentini e Roche nel 1987, cominci\u00f2 ad aver maggior spazio affermandosi come capitano della squadra. Al Tour de France 1990 chiuse secondo, l'anno dopo terzo, e nel 1992 ancora secondo; nel 1991 e nel 1992 vinse inoltre, come gi\u00e0 Battaglin nel 1979, la maglia a pois di miglior scalatore della corsa. Anche al Giro d'Italia il \"Diablo\" sal\u00ec per tre volte consecutive sul podio (secondo nel 1991 e nel 1992, terzo nel 1993) e vinse tre volte la maglia verde della classifica scalatori (1990, 1992, 1993) e una volta quella ciclamino della classifica a punti (1991). Nel 1991 si aggiudic\u00f2 anche la Milano-Sanremo e nel 1993 la Cl\u00e1sica San Sebasti\u00e1n, affermando la Carrera tra le squadre pi\u00f9 in vista del periodo. Nel 1989 intanto Boifava, insieme al meccanico del team Luciano Bracchi, aveva fondato la Carrera Podium, azienda di biciclette che cominci\u00f2 a fornire i telai alla squadra.\nNei primi anni novanta ci fu la progressiva crescita in squadra di un giovane Marco Pantani. Passato professionista nel settembre 1992 proprio con la Carrera, nella stagione 1994 il futuro \"Pirata\" chiuse sul podio sia al Giro d'Italia (secondo) che al Tour de France (terzo, pi\u00f9 la maglia bianca di miglior giovane, bissata l'anno dopo). Al termine della stagione 1996, in cui Enrico Zaina aveva concluso al secondo posto il Giro d'Italia Carrera ritir\u00f2 la sponsorizzazione e la squadra si sciolse. Dieci dei corridori, tra cui Pantani, si trasferirono nella nuova formazione del ds Giuseppe Martinelli, la Mercatone Uno, mentre cinque corridori, tra cui Chiappucci e Zaina, seguirono lo storico ds Davide Boifava nella nuova squadra Asics."}
{"id": "2002868", "revid": "339392", "url": "https://it.wikipedia.org/wiki?curid=2002868", "title": "Criterium del Delfinato", "text": ""}
{"id": "2002869", "revid": "124996177", "url": "https://it.wikipedia.org/wiki?curid=2002869", "title": "Alleanza Nazionale (Giappone)", "text": "Alleanza Nazionale (\"Kokumin D\u014dmei\", KD) \u00e8 stato un partito politico fascista giapponese attivo dal 1932 al 1940.\nObiettivi.\nIl Kokumin D\u014dmei auspicava una forma di socialismo corporativista, basata sul distributismo e sulla strategia attendista propria del fabianesimo, con il controllo del governo solo nei settori strategici e nelle istituzioni finanziarie superiori, e la creazione di un'unione economica Giappone-Manchukuo.\nStoria.\nNakano Seig\u014d e Adachi Kenzo costituirono l'organizzazione politica di destra \"Kokumin D\u014dmei\" nel dicembre 1932, dopo che ad Adachi fu vietato di tornare al suo posto nella Rikken Minseit\u014d dopo il suo ritiro nel 1931.\nIl partito, che consisteva principalmente di fuoriusciti dal Minseit\u014d, ebbe in origine una rappresentanza di 32 posti nella Dieta Nazionale del Giappone. Nel 1934 fu sottoposto ad un'indagine sull'Incidente di Teijin, un tentativo di scalzare il Primo Ministro Makoto Saito.\nTuttavia, nel 1935, molti membri tornarono al \"Minseit\u014d\", e nel 1936, Nakano lascia il partito per formare il T\u014dh\u014dkai l'anno successivo. Nelle elezioni del 1937, il partito scende da 32 ad 11 seggi.\nNel giugno 1940, il Kokumin D\u014dmei si fuse nel Taisei Yokusankai, partito di Hideki T\u014dj\u014d nato per creare un \"partito unico di Stato\", ed allo scoppiare della guerra ha cessato di esistere."}
{"id": "2002872", "revid": "62004", "url": "https://it.wikipedia.org/wiki?curid=2002872", "title": "Carrera (ciclismo)", "text": ""}
{"id": "2002873", "revid": "19231425", "url": "https://it.wikipedia.org/wiki?curid=2002873", "title": "Quarona Sesia", "text": ""}
{"id": "2002875", "revid": "62004", "url": "https://it.wikipedia.org/wiki?curid=2002875", "title": "Inoxpran (ciclismo)", "text": ""}
{"id": "2002876", "revid": "212348", "url": "https://it.wikipedia.org/wiki?curid=2002876", "title": "Harpagofututor", "text": ""}
{"id": "2002879", "revid": "287204", "url": "https://it.wikipedia.org/wiki?curid=2002879", "title": "Torre evaporativa", "text": ""}
{"id": "2002882", "revid": "19231554", "url": "https://it.wikipedia.org/wiki?curid=2002882", "title": "Municipalit\u00e0 regionali di contea del Qu\u00e9bec", "text": ""}
{"id": "2002887", "revid": "2043251", "url": "https://it.wikipedia.org/wiki?curid=2002887", "title": "Gerardo di Brogne", "text": "Biografia.\nDi nobile famiglia fu presto attirato dall'ideale della vita monastica. Fond\u00f2 un'abbazia benedettina a Brogne nella Vallonia.\nPercorse per vari anni le terre belghe per riformare e fondare altre presenze monastiche.\nSi spense a Brogne il 3 ottobre 959.\nCulto.\nFu presto considerato santo dalla Chiesa cattolica. Il paese di Brogne prese il nome di Saint-G\u00e9rard.\nLa memoria liturgica \u00e8 fissata al 3 ottobre."}
{"id": "2002888", "revid": "1498232", "url": "https://it.wikipedia.org/wiki?curid=2002888", "title": "Luigi Colombo", "text": "Biografia.\nTelecronista.\nInizia la sua carriera giornalistica nel 1977 quando viene assunto a TWM 66 insieme ai fratelli Calindri e Tiziana Ferrario, poi passa a Telemilano 58, antenata dell'attuale Canale 5 dove \u00e8 autore, e partecipa insieme a Gianni Rivera e Bruno Longhi, alla trasmissione sportiva \"Milan-Inter Club\" condotta da Mike Bongiorno. Nel 1981 passa a Telemontecarlo dove per 15 anni \u00e8 responsabile dello sport e telecronista dei principali eventi calcistici trasmessi dall'emittente, che in quanto monegasca ed affiliata all'UER aveva la possibilit\u00e0 di trasmettere partite di grande richiamo.\nSempre nel 1981 entra nella storia del giornalismo sportivo televisivo, quando introduce per la prima volta nella storia la telecronaca \"a due voci\" in coppia con Jos\u00e9 Altafini e successivamente con spalle tecniche del calibro di Fabio Capello e Giacomo Bulgarelli: questa formula verr\u00e0 imitata in seguito anche dalle televisioni italiane.\n\u00c8 il telecronista di tutte le finali di Coppa dei Campioni e Coppa delle Coppe disputate dal 1981 al 1991, e fu lui assieme a Bruno Pizzul a commentare la finale del 1985 tra Juventus e Liverpool disputata all'Heysel dove perirono 39 tifosi, 35 dei quali italiani. Ha seguito da inviato e telecronista quattro edizioni del Campionato mondiale di calcio, dal 1982 al 1994, avendo cos\u00ec l'onore di commentare, assieme a Jos\u00e9 Altafini, il trionfo azzurro di quell'anno allo Stadio Santiago Bernab\u00e9u, oltre a tre edizioni del Campionato europeo di calcio, dal 1984 al 1992, tre Olimpiadi (1984, 1988 e 1992) e pi\u00f9 di 500 partite di calcio a livello internazionale.\nDopo aver commentato alcune partite di calcio internazionale trasmesse su Stream TV e sulla TSI, comment\u00f2 sul circuito di Antenna 3 le gare della FIFA Confederations Cup 2003, e successivamente \u00e8 stato uno dei telecronisti principali della piattaforma televisiva Gioco Calcio dove ha anche \"ricomposto\" la storica coppia al microfono con Giacomo Bulgarelli; un evento questo che si \u00e8 ripetuto il 20 settembre 2007 in occasione della partita Groningen-Fiorentina, valevole per il primo turno di Coppa UEFA 2007-2008, che \u00e8 stata la prima in assoluto trasmessa dalla piattaforma digitale ContoTV.\nConduttore televisivo.\nAutore e conduttore di numerose trasmissioni sportive come:\nRiconoscimenti.\nHa vinto il PREMIO BEPPE VIOLA per la TV nell'89 e il PREMIO USSI per la TV nel 90.\nAltro.\n\u00c8 stato caporedattore del settimanale \"Intrepido\", direttore del mensile di calcio \"Bomber\" e direttore del quotidiano \"Trottosportsman\", testata storica dell'ippica italiana.\nHa inventato e diretto per dodici anni \"Sisal TV\", la prima tv italiana interamente dedicata al gioco che trasmette via satellite in tutte le ricevitorie italiane programmi dedicati al totocalcio, al superenalotto, alla tris e alle scommesse sportive.\nOltre al calcio si \u00e8 dedicato all'ippica, sua grande passione coltivata sin dai tempi del servizio militare: nel 1978 porta per la prima volta in TV assieme ad Alessandro Berardelli le immagini delle corse ippiche. Successivamente \u00e8 ideatore di uno spazio dedicato ai grandi protagonisti dell'ippica di allora nella trasmissione di TMC \"Sabato Sport\": con servizi montati da Adone Carapezzi e commentati da Ugo Berti, per anni direttore di Trotto Sportsman.\nIn seguito ha creato uno spazio televisivo per le corse Totip sempre durante la trasmissione \"Sabato Sport\" presentate da Mario Berardelli e Beppe Moscuzza e portate per la prima volta in tv la domenica. Successivamente porta in TV la Corsa Tris nel TG Sportivo di Telemontecarlo prima di farla diventare un appuntamento fisso in diretta su Sisal tv dove va in onda quotidianamente da dodici anni."}
{"id": "2002892", "revid": "24443", "url": "https://it.wikipedia.org/wiki?curid=2002892", "title": "San Gerardo di Brogne", "text": ""}
{"id": "2002898", "revid": "2034231", "url": "https://it.wikipedia.org/wiki?curid=2002898", "title": "George Herbert Hitchings", "text": "Biografia.\nHitchings era nato a Hoquiam, nello stato di Washington, nel 1905 ed era cresciuto tra Hoquiam, Berkeley, San Diego, Bellingham e Seattle. A Seattle si diplom\u00f2, nel 1923, e si iscrisse all'Universit\u00e0 di Washington, ove consegu\u00ec la laurea in chimica col massimo dei voti nel 1927. Dall'Universit\u00e0 di Washington, si trasfer\u00ec ad Harvard. Nel 1933 consegu\u00ec il titolo di dottore di ricerca.\nCarriera accademica.\nPer i successivi dieci anni, lavor\u00f2 ad Harvard e alla Case Western Reserve University. Nel 1942 inizi\u00f2 a lavorare presso i laboratori Wellcome e qui entr\u00f2 in contatto con Gertrude B. Elion, con cui inizi\u00f2 a collaborare.\nI farmaci sui quali il suo \"team\" lavor\u00f2 erano destinati a trattare le patologie pi\u00f9 disparate, come la malaria, la leucemia e la gotta. I suoi studi condussero, in seguito, anche alla sintesi di farmaci come l'aciclovir e l'azidotimidina, meglio conosciuta come AZT."}
{"id": "2002900", "revid": "31360", "url": "https://it.wikipedia.org/wiki?curid=2002900", "title": "Batteria nickel-cadmio", "text": ""}
{"id": "2002902", "revid": "287204", "url": "https://it.wikipedia.org/wiki?curid=2002902", "title": "Li Dian", "text": "Era un grande amico di C\u00e1o C\u0101o, e lo accompagn\u00f2 fin dall'inizio in molte battaglie, tra cui Guan Du e Chi Bi.\n\u00c8 noto soprattutto per aver difeso con successo il castello di He Fei, minacciato dal re Wu Sun Quan. Insieme ai generali Wei Zhang Liao e Yu Jin organizz\u00f2 le difese di He Fei in base a un messaggio ricevuto da C\u00e1o C\u0101o, che diceva: &lt;Zhang Liao e Li Dian, combattete fuori dalle mura. Yu Jin, proteggi il castello&gt;.\nNella battaglia di He Fei Yu Jin attir\u00f2 l'esercito Wu ritirandosi verso He Fei. Li Dian e Zhang Liao allora attaccarono ai fianchi l'esercito Wu, che in prima linea contava anche l'imperatore Sun Quan. Quest'ultimo, vedendo che la battaglia si stava complicando, decise di ritirarsi, ma le truppe di Li Dian avevano distrutto il ponte di Xiao Shi, l'unica via di fuga dalla quale avrebbe potuto disimpegnarsi l'esercito Wu: Sun Quan era in trappola.\nAnche se Sun Quan riuscir\u00e0 a salvarsi saltando con un cavallo oltre il ponte distrutto, aveva subito una sconfitta vergognosa (al comando di oltre 100.000 uomini non era riuscito ad espugnare un castello difeso da poco pi\u00f9 di 2.000 uomini). Li Dian ebbe ad He Fei il momento di massimo splendore militare."}
{"id": "2002905", "revid": "1543377", "url": "https://it.wikipedia.org/wiki?curid=2002905", "title": "Matawinie", "text": "Il Matawinie \u00e8 una municipalit\u00e0 regionale di contea (\"Regional County Municipality\") canadese del Lanaudi\u00e8re, nella provincia del Qu\u00e9bec. Ha una superficie di 10.615,22\u00a0km\u00b2, e nel 2007 possedeva una popolazione di 48.674 abitanti.\nStoria.\nIl distretto \u00e8 stato creato il 1\u00ba gennaio 1982.\nGeografia fisica.\nIl Matawinie \u00e8 la pi\u00f9 grande e pi\u00f9 settentrionale municipalit\u00e0 regionale del Lanaudi\u00e8re ed \u00e8 situata nella parte centro-meridionale del Qu\u00e9bec, a nord del fiume San Lorenzo. Confina con le municipalit\u00e0 regionali di La Tuque, M\u00e9kinac, Maskinong\u00e9, D'Autray, Joliette, Montcalm, La Rivi\u00e8re-du-Nord, Les Pays-d'en-Haut, Les Laurentides ed Antoine-Labelle.\nSuddivisione amministrativa.\nIl Matawinie \u00e8 suddiviso in 15 comuni, di cui 13 con status di municipalit\u00e0 e 2 (Saint-C\u00f4me e Saint-Damien) con status di municipalit\u00e0 parrocchiale. Il territorio conta altres\u00ec 13 territori extracomunali:"}
{"id": "2002907", "revid": "19231833", "url": "https://it.wikipedia.org/wiki?curid=2002907", "title": "Municipalit\u00e0 regionale di contea di Matawinie", "text": ""}
