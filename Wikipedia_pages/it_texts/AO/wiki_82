{"id": "2152255", "revid": "1442080", "url": "https://it.wikipedia.org/wiki?curid=2152255", "title": "Nazionale Under-20 di calcio a 5 della Colombia", "text": "La nazionale di calcio a 5 della Colombia Under-20 \u00e8 la rappresentativa di Calcio a 5 Under-20 della Colombia ed \u00e8 posta sotto l'egida della Federaci\u00f3n Colombiana de F\u00fatbol.\nLa nazionale colombiana ha partecipato a tutte le edizioni del Sudamericano de Futsal Sub-20 organizzando l'edizione 2008 dove ha anche ottenuto il suo miglior piazzamento con il quarto posto dopo la sconfitta nella finalina ad opera del Venezuela. Nelle precedenti due edizioni ha collezionato due eliminazioni al primo turno, ottenendo il primo successo in una manifestazione internazionale nel 2004 contro l'Ecuador per 4-2."}
{"id": "2152256", "revid": "1573940", "url": "https://it.wikipedia.org/wiki?curid=2152256", "title": "Occlusiva dentale sorda", "text": "L'occlusiva dentale sorda \u00e8 una consonante (pi\u00f9 precisamente un contoide), rappresentata con il simbolo nell'alfabeto fonetico internazionale (IPA), anche se pi\u00f9 spesso si usa (in trascrizione fonetica larga) il simbolo senza diacritico [t].\nNella lingua italiana tale fono \u00e8 rappresentato dalla lettera T.\nIn italiano.\nIn italiano tale fono \u00e8 rappresentato con la grafia ed \u00e8 presente per esempio nella parola \"tempo\" .\nAltre lingue.\nFrancese.\nIn lingua francese tale fono \u00e8 reso con la grafia :\nSpagnolo.\nIn lingua spagnola tale fono \u00e8 reso con la grafia :\nTedesco.\nIn lingua tedesca tale fono \u00e8 reso con la grafia :\nCeco.\nIn lingua ceca tale fono \u00e8 reso con la grafia :\nSerbocroato.\nIn lingua serbocroata tale fono \u00e8 reso con la grafia nell'alfabeto cirillico: \nGreco.\nIn lingua greca moderna tale fono \u00e8 reso nell'alfabeto greco:\nGeorgiano.\nIn lingua georgiana tale fono \u00e8 reso nell'alfabeto georgiano:\nArabo.\nIn lingua araba questo fono \u00e8 reso con la lettera . In questa lingua esiste anche la versione faringalizzata rappresentata dalla lettera ."}
{"id": "2152260", "revid": "633110", "url": "https://it.wikipedia.org/wiki?curid=2152260", "title": "\u0160koda 7,5 cm Vz. 1915", "text": "Lo \u0160koda 7,5\u00a0cm Vz. 1915 o 7,5\u00a0cm Gebirgskanone M. 15 \u00e8 stato un obice da montagna progettato e utilizzato nella prima guerra mondiale dall'Impero austro-ungarico. Dopo la guerra un certo numero di questi pezzi fu acquisito da varie nazioni\nL'origine.\nL'Impero Austriaco era consapevole dell'importanza della sua frontiera meridionale, che era dominata dalle Alpi, inoltre anche le frontiere meridionali (in particolare la Bosnia) erano prevalentemente montuose come la buona parte dei Balcani; quindi era necessario produrre artiglierie che fossero in grado di operare in ambiente montuoso, quasi privo di strade, ma fornito prevalentemente di mulattiere. Il pezzo da montagna allora in servizio, il 7 cm Gebirgsgesch\u00fctz M. 99, era di progettazione obsoleta, ad affusto rigido. Date queste premesse il pezzo doveva essere scomponibile in carichi di peso non eccessivo per un mulo e, dal punto di vista balistico, doveva avere un angolo di tiro quanto pi\u00f9 elevato possibile, pur non arrivando ad essere un mortaio. Il primo pezzo prodotto fu il 10 cm Vz. 10, ma, successivamente, per aumentare la maneggevolezza, il calibro fu diminuito a 75\u00a0mm, producendo il materiale da montagna \"7,5\u00a0cm Vz. 13 \", che ebbe un limitato successo di esportazione. .\nLa tecnica.\nIl someggio era su sette carichi per altrettanti muli, il carico massimo era di 106\u00a0kg (testata dell'affusto) ed il carico minimo di 100\u00a0kg (coda e ruote), il peso di basto e bardatura dei muli sommava circa altri 45\u00a0kg al carico dell'animale. .\nL'impiego.\nIl pezzo fu utilizzato dall'Esercito Austro-Ungarico nel corso della prima guerra mondiale, e le sue prestazioni furono talmente soddisfacenti che l'Esercito Imperiale Tedesco (che, pure, aveva in patria un'industria degli armamenti fra le pi\u00f9 efficienti d'Europa), introdusse questo pezzo nei suoi arsenali. In complesso furono costruite 2174 bocche da fuoco e 2044 affusti, mentre furono prodotte, fino al maggio 1918, 55000 granate di vari tipi e 125000 shrapnel.\nL'impiego nel Regio Esercito.\nIl Regio Esercito fin dal 1915 utilizz\u00f2 sul fronte albanese un numero imprecisato di pezzi Skoda \"vz 13 75\u00a0mm\", destinati originariamente al governo cinese, trasportati dal piroscafo \"Bayern\", internato a Napoli nel 1914 (cio\u00e8 nel periodo di neutralit\u00e0 dell'Italia) e successivamente sequestrato all'atto dell'ingresso in guerra. Una volta constata l'efficienza del pezzo \"vz 15\", ed avendone catturati alcuni esemplari, lo Stato Maggiore ne decise la riproduzione dando una commessa all'Ansaldo nel 1918, commessa che fu interrotta a causa della conclusione della guerra.\nAl termine della prima guerra mondiale furono recuperati 392 pezzi come preda bellica mentre altri 268 pezzi completi e 55 bocche da fuoco furono ceduti dall'Austria in conto riparazioni dei danni di guerra, questi pezzi furono distribuiti alle batterie da montagna a partire dal 1920. .\nNell'ambito del riordinamento dell'artiglieria italiana, avvenuto nel 1933, si decise la riproduzione del pezzo, che aveva mostrato la sua utilit\u00e0, oltre che come artiglieria da montagna, anche come artiglieria da campagna. Nel corso degli anni successivi, l'arsenale di Napoli produsse parti di ricambio sia per gli affusti sia per le bocche da fuoco. Nel 1937 erano disponibili per il Regio Esercito 840 pezzi, nel 1938 fu emessa una commessa per altri 96 pezzi. Ancora nel 1941 lo stato maggiore del Regio Esercito ipotizzava una commessa per 500 pezzi da passare all'industria italiana. .\nIl pezzo venne utilizzato sia nella guerra di Spagna (una batteria) sia, in quantit\u00e0 sensibilmente maggiori, nella guerra d'Abissinia. In questa guerra ne furono schierati 252 sul fronte settentrionale e 42 in Somalia.\nFin dall'inizio degli anni trenta sia gli enti tecnici militari sia l'industria italiana riconoscevano la sostanziale obsolescenza di questo pezzo, tuttavia la progettazione di un nuovo modello per sostituirlo andava molto a rilento, quindi, allo scoppio della seconda guerra mondiale, il 75/13 equipaggiava ancora sia le divisioni alpine sia le divisioni di fanteria per le quali era previsto l'impiego in ambienti montuosi, per un totale di 1167 pezzi, nonostante le perdite subite nel corso della guerra al settembre 1942 la disponibilit\u00e0 era salita a 1213 pezzi. Considerando solo le divisioni campali nel giugno del 1943 erano presenti nell'organico dei reggimenti di artiglieria da campagna 46 gruppi da 75/13 (quindi circa 550 pezzi).\nIl 75/13 venne utilizzato su tutti i fronti su cui oper\u00f2 il Regio Esercito, eccettuata l'Africa settentrionale italiana, il maggior dispiegamento fu sul fronte greco-albanese con 608 pezzi (aprile 1941). .\nUn pezzo catturato fu portato e testato, con esiti positivi, all'\"Aberdeen Proving Ground\", dove rimase esposto per un certo tempo.\nDopo l'armistizio il pezzo rimase in servizio nella RSI e nel CIL. In Albania una batteria di questi pezzi gi\u00e0 del 41\u00ba Reggimento artiglieria divisionale \"Firenze\" oper\u00f2 contro i tedeschi fino al loro ritiro da quel teatro di operazioni. Invece i pezzi rimasti nell'Italia meridionale e nelle isole (32 in Sardegna) furono utilizzati per equipaggiare il IV ed il V Gruppo someggiato da 75/13 della 1\u00aa e 2\u00aa brigata del CIL alla fine dell'estate 1944. Nell'Esercito Nazionale Repubblicano 36 pezzi furono utilizzati dal 1\u00ba Reggimento artiglieria della Divisione Alpina Monterosa e due batterie furono inquadrate nel gruppo Gran Sasso della \"Divisione Littorio\". Nella Decima furono utilizzati 12 pezzi (III gruppo San Giorgio) e altri nel X gruppo speciale del raggruppamento Anti Partigiani, un'altra batteria oper\u00f2 a Fiume e qualche sezione oper\u00f2 nei gruppi costieri. Un numero imprecisato di pezzi fu utilizzato dalla Wehrmacht e dalla 29. Waffen-Grenadier Division der SS con la denominazione di \"7,5\u00a0cm GebK 259(i)\" (cannone italiano da montagna 259 da 75\u00a0mm).\nL'impiego nell'Esercito Italiano.\nTerminate le ostilit\u00e0 i 203 pezzi sopravvissuti alla guerra furono ricondizionati presso l'Arsenale di Torino. Successivamente, quando fu ricostituito l'Esercito Italiano, furono rimessi in servizio nelle batterie da montagna delle brigate alpine (\"Taurinense\", \"Tridentina\", \"Julia\" e successivamente \"Orobica\" e \"Cadore\"), fino alla sua sostituzione con il 105/14 Mod 56, alla fine degli anni sessanta.\nL'impiego in altre nazioni.\nUna versione modificata venne prodotta dall'Ungheria, che aveva acquistato i piani costruttivi dall'Italia nel 1938."}
{"id": "2152269", "revid": "1869172", "url": "https://it.wikipedia.org/wiki?curid=2152269", "title": "Eliud Kipchoge", "text": "In carriera \u00e8 stato campione mondiale dei 5000 metri piani a e duplice campione olimpico di maratona a e .\nIl 12 ottobre 2019 a Vienna corre per primo la distanza di una maratona in meno di due ore, fermando il cronometro a 1h59'40\". La prestazione, tuttavia, non costituisce record in quanto non \u00e8 stata ottenuta in una vera gara, bens\u00ec nel corso di un evento appositamente costruito. Nel corso della prova Kipchoge ha usufruito di numerose lepri allo scopo di ottenere il risultato cercato.\nBiografia.\nIl 6 maggio 2017, nel corso dell'evento \"Breaking2\" organizzato dalla Nike all'Autodromo nazionale di Monza, ha corso la maratona nel tempo di 2h00'25\", risultato inferiore di 2 minuti e 32 secondi al record mondiale dell'epoca, ma tuttavia non omologabile a causa delle modalit\u00e0 di svolgimento della corsa.\nIl 16 settembre 2018 realizza il record mondiale di maratona alla Maratona di Berlino, correndo in 2h01'39\". Il 4 dicembre 2018 viene premiato come atleta mondiale dell'anno dalla \"IAAF\".\nIl 28 aprile 2019 realizza quello che in quel momento \u00e8 il secondo miglior crono di sempre in maratona, correndo a Londra in 2h02'37\".\nIl 12 ottobre 2019, al Prater di Vienna, in un circuito appositamente preparato per l'occasione e con la collaborazione di 41 lepri, corre la maratona in 1h59'40\", diventando il primo atleta a scendere sotto le 2 ore. Il record non sar\u00e0 omologato dalla IAAF perch\u00e9 realizzato in condizioni privilegiate.\nNel 2021 ha preso parte ai Giochi olimpici di Tokyo, dove ha conquistato la sua seconda medaglia d'oro olimpica nella maratona, dopo quella ottenuta nel 2016 ai Giochi di Rio. Non accadeva da oltre 40 anni che un maratoneta riuscisse a difendere il titolo olimpico conquistato nell\u2019edizione precedente. Prima di lui infatti solo Abebe Bikila ('60 e '64) e il tedesco dell'est Waldemar Cierpinski ('76 e '80) riuscirono a centrare la doppietta olimpica consecutiva."}
{"id": "2152276", "revid": "663330", "url": "https://it.wikipedia.org/wiki?curid=2152276", "title": "Fox Life +1", "text": ""}
{"id": "2152278", "revid": "1022840", "url": "https://it.wikipedia.org/wiki?curid=2152278", "title": "Uberto Pasolini", "text": "Biografia.\nPronipote di Luchino Visconti per parte di madre (figlia di Edoardo Visconti di Modrone, fratello minore del celebre artista), \u00e8 discendente della dinastia dei Pasolini dall'Onda. Tramite la bisnonna Maria Ponti \u00e8 lontano parente di Carlo ed Edoardo Ponti, anch'essi produttori cinematografici.. Dopo aver lavorato nella troupe di \"Urla del silenzio\" (1984), Pasolini inizia la sua attivit\u00e0 di produttore negli anni novanta con il film televisivo \"\", diretto da Christopher Menaul e con Ralph Fiennes.\nNel 1994 fonda la sua casa di produzione, la Redwave Films, con la quale produce \"Palookaville\" di Alan Taylor, liberamente ispirato ad alcuni racconti del dopoguerra di Italo Calvino. Nel 1997 raggiunge fama internazionale con \"Full Monty - Squattrinati organizzati\", diretto da Peter Cattaneo, campione d'incassi con oltre 250 milioni di dollari in tutto il mondo. Nel 2000 produce \"Con la testa tra le stelle\", scritto da William Ivory, ed un anno dopo \"I vestiti nuovi dell'imperatore\", diretto da Alan Taylor, mentre nel 2007 esordisce in regia con \"Machan - La vera storia di una falsa squadra\", pellicola girata in Sri Lanka. Nel 2013 vince il Premio per la migliore regia nella sezione Orizzonti della 70\u00aa edizione della Mostra del cinema di Venezia con \"Still Life\".\nVita privata.\nNel 1995 Pasolini ha sposato la compositrice Rachel Portman che ha collaborato a diversi suoi film e dalla quale ha divorziato nel 2006. La coppia ha tre figlie.\nRiconoscimenti.\n\"Full Monty - Squattrinati organizzati\", prodotto da Pasolini, fu riconosciuto come Miglior film del 1997 dall'European Film Awards, e ricevette numerose nomination agli Oscar 1998: come Miglior film, Miglior regia (Peter Cattaneo), Miglior sceneggiatura originale (Simon Beaufoy) e Miglior colonna sonora di musical o commedia (Anne Dudley).\n\"Machan - La vera storia di una falsa squadra\", primo film diretto da Pasolini, si aggiudic\u00f2 il Premio Label Europa Cinemas alle Giornate degli Autori (Mostra internazionale d'arte cinematografica di Venezia) nel 2008.\nPresenta al Festival di Venezia 2013 il suo secondo lungometraggio da regista intitolato \"Still Life\" con cui vince il Premio per la migliore regia nella sezione \"Orizzonti\"."}
{"id": "2152287", "revid": "695564", "url": "https://it.wikipedia.org/wiki?curid=2152287", "title": "World Tour 2005", "text": ""}
{"id": "2152289", "revid": "122002313", "url": "https://it.wikipedia.org/wiki?curid=2152289", "title": "Oratorio della Crocina", "text": "L'oratorio della Crocina \u00e8 una chiesa sconsacrata del VI secolo, situato nel centro storico di Rimini. Un tempo chiesa parrocchiale, dopo l'edificazione della chiesa di Santa Croce nuova viene indicata come \"chiesa di Santa Croce vecchia\".\nStoria.\nL'edificio fu costruito dalla patrizia Timotea nel VI secolo e dedicato alla Santa Croce, divenuto \"Croce vecchia\" in seguito alla costruzione della chiesa di Santa Croce nuova. La chiesa fu consacrata tra la fine del 591 e l'inizio del 592 dall'allora vescovo di Rimini Castorio.\nLa chiesa, che ebbe anche i titoli di monastero di Santa Croce e di chiesa dei SS. Cosma e Damiano, fu restaurata nel 1713 e rimase chiesa parrocchiale fino al 1806, quando torn\u00f2 a essere cappella privata\nSconsacrata, viene sporadicamente usata per mostre d'arte.\nDescrizione.\nSi presenta molto semplice esternamente con una facciata in mattoni, in parte coperta da un altro edificio, decorato da un semirosone posto sopra il portale d'ingresso. L'interno dell'edificio \u00e8 a navata unica, con dipinti di Giovan Battista Costa (1697-1767)."}
{"id": "2152293", "revid": "46291", "url": "https://it.wikipedia.org/wiki?curid=2152293", "title": "Cytisus purpureus", "text": "Il citiso purpureo (nome scientifico Cytisus purpureus, ) \u00e8 un piccolo arbusto, erbaceo, a portamento un po' prostrato, appartenente alla famiglia delle Fabaceae.\nEtimologia.\nIl nome del genere (\"Cytisus\") secondo alcune etimologie deriva dalla parola greca kutisus un nome per una specie di trifoglio (in riferimento alla forma delle foglie); secondo altre etimologie \"Cytisus\" \u00e8 una denominazione latina che discende da un preesistente vocabolo greco \"kytisos\" di incerta etimologia (potrebbe derivare da qualche idioma dei primi abitatori dell'Asia Minore).; secondo altre etimologie ancora deriva dalla parola greca k\u00fdtos (= cavit\u00e0). L'epiteto specifico (\"purpureus\") fa riferimento al colore della corolla.\nIl nome scientifico \u00e8 stato definito per la prima volta dal medico e naturalista italiano Giovanni Antonio Scopoli (Cavalese, 3 giugno 1723 \u2013 Pavia, 8 maggio 1788) nella pubblicazione \"Flora Carniolica Exhibens Plantas Carniolae Indigenas et Distributas in Classes Naturales cum Differentiis Specificis, Synonymis Recentiorum, Locis Natalibus, Nominibus Incolarum, Observationibus Selectis, Viribus Medicis. Editio Secunda Aucta et Reformata. Viennae - Ed. 2: 69.\" del 1772.\nDescrizione.\nLe piante di questa specie sono suffrutici, infatti la forma biologica \u00e8 del tipo camefita suffruticosa (Ch suffr), ossia sono piante perenni e legnose alla base, con gemme svernanti poste ad un'altezza dal suolo tra i 12 ed i 20\u00a0cm (massimo 50\u00a0cm); nella stagione fredda le porzioni erbacee si seccano e rimangono in vita soltanto le parti legnose e ipogee.\nFusto.\nI fusti sono legnosi e molto ramosi con portamento prostrato-ascendente. L'altezza del fusto varia da 12 a 20\u00a0cm.\nFoglie.\nLe foglie sono trifogliate a tre segmenti (o lobi o foglioline) di forma ellittica con apice acuto. La pagina superiore dei lobi \u00e8 percorsa da nervi che per\u00f2 non raggiungono il margine del lobo stesso. Il margine delle foglie \u00e8 intero. Le foglie sono picciolate e il colore \u00e8 verde scuro, sono inoltre pelose sulle venature. Dimensione del picciolo : 8\u00a0mm; dimensione dei lobi: larghezza 5 \u2013 7\u00a0mm, lunghezza 9 \u2013 12\u00a0mm.\nInfiorescenza.\nL'infiorescenza \u00e8 composta da fiori isolati posti all'ascella delle foglie superiori ed ha la particolarit\u00e0 di presentarsi con fiori mescolati alle foglie stesse (= racemo foglioso).\nFiore.\nI fiori sono colorati di porpora (raramente bianchi o rosati), sono ermafroditi, pentameri, zigomorfi, eteroclamidati (calice e corolla ben differenziati) e diplostemoni (gli stami sono il doppio dei petali). La dimensione totale del fiore \u00e8 di 15 \u2013 22\u00a0mm.\nFrutti.\nIl frutto \u00e8 un legume glabro appiattito di tipo deiscente. I semi (giallastri e scuri) alla base presentano una appendice callosa. Dimensione del legume: larghezza 4 \u20135\u00a0mm, lunghezza 15\u00a0\u2013 25\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nIl genere del \u201cCitisio purpureo\u201d (\"Cytisus\") \u00e8 mediamente numeroso: comprende una cinquantina di specie, una dozzina delle quali vivono spontaneamente in Italia. La famiglia (\"Fabaceae\") invece \u00e8 abbastanza numerosa: raccoglie 650 generi con oltre 18.000 specie. In altre classificazioni la famiglia di questa specie \u00e8 chiamata \"Leguminosae\" o anche \"Papilionaceae\".\nIl genere della specie di questa voce appartiene alla trib\u00f9 delle Genisteae caratterizzata dall'avere tutti e 10 gli stami monadelfi. La trib\u00f9 \u00e8 descritta all'interno della grande sottofamiglia Faboideae (o anche come sinonimo: Papilionoideae) caratterizzata dall'avere i fiori simili a farfalle.\n\"Cytisus purpureus\" appartiene ad un genere le cui specie sono a volte molto somiglianti ad altre specie anche di altri generi (Pignatti nella \"Flora d'Italia\" si lamenta che i limiti artificiali tra i vari generi sono poco evidenti). In effetti alcune specie di \"Cytisus\" (come quella di questa voce) inizialmente appartenevano al genere \"Cytisus\", poi sono state trasferite al genere \"Chamaecytisus\" (Pignatti il \u201cCitisio purpureo\u201d lo descrive all'interno di questo genere) per poi ritornare al genere attuale.\nIl numero cromosomico di \"C. purpureus\" \u00e8: 2n = 48.\nIbridi.\nUn ibrido particolare \u00e8 quello con una specie (\"anagyroides\") del genere \"Laburnum\" (= \u201cMaggiociondolo\u201d) sempre della stessa famiglia; si producono alberi alti anche 7 metri:\nComunque pi\u00f9 che un ibrido intergenerico questo \u00e8 un innesto (o cultivar) di \"Cytisus purpureus\" su \"Laburnum anagyroides\". Alcuni testi propongono di indicare la nuova pianta con la seguente formula: \nIl primo esperimento di questo tipo venne fatto a Parigi nel 1825 da Jean-Louis Adam (questa nuova pianta viene indicata anche come sinonimo \"Laburnum adamii\" o \"Cytisus adamii\"). L'effetto che si ottiene \u00e8 molto particolare: un albero con rami a fiori gialli (colore originale del \"Laburnum anagyroides\") e rami a fiori purpurei.\nSpecie simili.\nUna certa somiglianza pu\u00f2 essere riscontrata con alcuni fiori del genere \"Lathyrus\" (della stessa famiglia); in particolare con la specie \"Lathyrus tuberosus\" L. (Cicerchia tuberosa). I fiori hanno lo stesso colore e forma papilionacea. Si distingue comunque per una maggiore altezza (i fusti non sono legnosi), per le foglie che sono disposte a due a due e per la presenza di cirri caratteristici per questo genere.\nUsi.\nQueste piante contengono una certa quantit\u00e0 di alcaloidi (\"sparteina\") con azione cardio-tonica e diuretica e altri olii eterei. Gli alcaloidi determinano una certa velenosit\u00e0. I sintomi possono essere di sonnolenza, vomito e convulsioni. Si pu\u00f2 morire per asfissia.\nGiardinaggio.\n\"Citiso purpureo\" \u00e8 utilizzato nel giardinaggio di bordura; le prime documentazioni sull'utilizzo di questa pianta, in Europa, risalgono al 1792.\nAltre notizie.\nIl citisio purpureo in altre lingue \u00e8 chiamato nei seguenti modi:"}
{"id": "2152295", "revid": "729019", "url": "https://it.wikipedia.org/wiki?curid=2152295", "title": "Gran Premio motociclistico d'Olanda 2001", "text": "Il Gran Premio motociclistico d'Olanda 2001 corso il 30 giugno, \u00e8 stato il settimo Gran Premio della stagione 2001 e ha visto vincere: la Yamaha di Max Biaggi nella classe 500, Jeremy McWilliams nella classe 250 e Toni El\u00edas nella classe 125.\nLa gara della classe 500 \u00e8 stata interrotta a causa della pioggia e la percorrenza ridotta dai 20 giri previsti ai 15 effettivi; avendo superato in ogni caso i 2/3 della percorrenza prevista, il punteggio \u00e8 stato assegnato integralmente."}
{"id": "2152301", "revid": "630284", "url": "https://it.wikipedia.org/wiki?curid=2152301", "title": "Fox Crime +1", "text": ""}
{"id": "2152302", "revid": "57342", "url": "https://it.wikipedia.org/wiki?curid=2152302", "title": "Est!", "text": "Est! \u00e8 il primo EP del gruppo folk punk romano Rein. \u00c8 stato pubblicato nel 2005 grazie alla collaborazione con la Free Hardware Foundation, ristampato poi due anni dopo. Il disco \u00e8 disponibile con licenza Creative Commons - Non commerciale - Non derivate 2.5 Italia cui, a partire dall'edizione del 2007, \u00e8 stata aggiunta l'Autorizzazione Diffusion della FHF, che consente, in abbinamento ad un'altra licenza, la libera esecuzione in pubblico per scopi non commerciali. La seconda traccia, \"I Tram di Roma\", \u00e8 stata scritta e suonata assieme con Roberto Billi de I ratti della Sabina."}
{"id": "2152307", "revid": "297059", "url": "https://it.wikipedia.org/wiki?curid=2152307", "title": "Confederazione Tedesca del Nord", "text": "La Confederazione Tedesca del Nord o Confederazione Germanica del Nord (ted.: \"Norddeutscher Bund\") fu dapprima un'alleanza e confederazione di Stati indipendenti (1866) e poi un vero e proprio Stato federale (dal luglio 1867). Fu fondato dopo la guerra austro-prussiana e comprendeva gli stati tedeschi a nord del fiume Meno per un totale di 22 membri e circa 30.000.000 di persone. Essa fu il primo Stato moderno della nazione germanica e la base per il successivo Impero tedesco.\nDopo diverse proposte da ambo le parti per riformare la Confederazione germanica (fondata nel 1815), la principale potenza della Germania settentrionale, la Prussia, lasci\u00f2 la Confederazione germanica assieme ad una serie di alleati ed inizi\u00f2 uno scontro latente, dal momento che gli Stati della confederazione tedesca erano patrocinati dall'Austria, mentre i dissidenti erano guidati dalla Prussia.\nDopo la breve Guerra austro-prussiana del luglio del 1866, la Prussia fond\u00f2 coi suoi alleati la Confederazione Tedesca del Nord. In un primo tempo essa fu solo un'alleanza militare tra stati indipendenti (\"August-B\u00fcndnis\"), ma poco dopo pervenne l'intenzione di formare una vera e propria federazione di Stati basata su una costituzione comune, progetto che venne realizzato nel 1867.\nLa Confederazione Tedesca del Nord \u00e8 oggi reputata fondamentale per l'unificazione economica e giuridica della Germania, dal momento che molti dei suoi cardini vennero poi recuperati dall'Impero tedesco.\nStoria.\nLe origini sino al 1867.\nNel 1815, dopo la sconfitta finale di Napoleone, i principi tedeschi e le libere citt\u00e0 imperiali avevano dato vita a una Confederazione germanica, come successore del Sacro Romano Impero che era stato sciolto nel 1806. La sovranit\u00e0 rimase comunque individuale ai diversi Stati tedeschi i quali, a differenza del periodo imperiale, erano ora Stati sovrani di pieno diritto. Vi furono diversi tentativi di creare uno Stato moderno, soprattutto durante i Moti del 1848 che per\u00f2 non fecero altro che far emergere la rivalit\u00e0 tra l'Austria, tradizionale potenza in Germania, e la potenza emergente della Prussia. La Guerra austro-prussiana del 1866 dimostr\u00f2 la superiorit\u00e0 militare della Prussia, guidata dal suo ingegnoso ed energico primo ministro Otto von Bismarck.\nDopo la guerra la Prussia annett\u00e9 gran parte dei territori dei suoi avversari a nord del fiume Meno, come ad esempio il Regno di Hannover, siglando con gli altri stati della Germania settentrionale il 18 agosto il Trattato della Confederazione Tedesca del Nord. L'alleanza aveva a quel tempo 15 membri, con l'80% degli abitanti viventi in Prussia (un'exclave di notevole importanza per la Confederazione Tedesca del Nord fu il territorio prussiano della Provincia di Hohenzollern, nel sud). L'Assia-Darmstadt divenne parte della Confederazione solo per la sua parte settentrionale. Venne anche progettata, ma mai creata, una \"Confederazione Tedesca del Sud\", come menzionato nella Pace di Praga del 1866.\nIl 15 dicembre 1866, Bismarck present\u00f2 la proposta per creare una pi\u00f9 stretta unione politica tra i vari Stati della Confederazione. Il 7 febbraio 1867 la comune proposta di governo era ormai redatta con le modifiche proposte dagli Stati che sostanzialmente non alterarono il progetto guidato dalla Prussia. L'idea non era quella di imporre a tutti una nuova costituzione, ma di stipularla assieme ai rappresentanti del popolo. Questo port\u00f2 alla creazione di un \"konstituierender\", un parlamento della Germania del Nord, dal 12 febbraio successivo. Questo \"Norddeutscher Reichstag\" accett\u00f2 la costituzione federale con piccolissimi cambiamenti il 16 aprile 1867 ed essa divenne legge dal 1\u00ba luglio di quell'anno. Di conseguenza, venne eletto un nuovo Reichstag, l'unico per tutta l'esistenza della Confederazione Tedesca del Nord. Bismarck divenne il primo e unico \"Bundeskanzler\" (Cancelliere Confederale) della Germania del Nord, come capo dell'esecutivo.\nQuattro anni di legislazione.\nLa costituzione apr\u00ec le porte della Confederazione anche agli Stati della Germania meridionale. Nella situazione del 1866-1867, ad ogni modo, la Francia non aveva accettato la crescita della potenza della Prussia proprio a contatto coi propri confini di stato. Bismarck, poco dopo la guerra con l'Austria e la conclusione dei negoziati per la costituzione, si prepar\u00f2 al conflitto con la Francia che appariva ormai imminente.\nDurante i circa quattro anni di esistenza della Confederazione Tedesca del Nord i suoi atti legislativi furono perlopi\u00f9 orientati all'unificazione della Germania. Il Reichstag si occupava di leggi su:\nLa Confederazione Tedesca del Nord divenne membro dello \"Zollverein\", l'unione doganale tedesca stabilita nel 1834. Dopo i negoziati del 1867, il 1\u00ba gennaio 1868 venne confermata l'organizzazione di nuove istituzioni: un consiglio per i governi e un parlamento comune. Bismarck era speranzoso nel fatto che lo \"Zollverein\" potesse diventare un veicolo per l'unificazione tedesca. Ma nel 1868 lo \"Zollverein\" elesse perlopi\u00f9 partiti anti-prussiani.\nSuccessivamente, a met\u00e0 degli anni sessanta dell'Ottocento, una crisi diplomatica circa il trono spagnolo port\u00f2 alla Guerra franco-prussiana. Durante la guerra, il 18 gennaio 1871 la Confederazione Tedesca del Nord e gli stati meridionali di Baviera, W\u00fcrttemberg e Baden (insieme alle regioni meridionali dell'Assia-Darmstadt che non facevano parte della confederazione), formarono un nuovo Stato. Esso venne inizialmente definito col nome di \"Deutscher Bund\", come la vecchia Confederazione germanica, ma il nome venne presto cambiato in \"Deutsches Reich\" (Impero tedesco). La costituzione ufficiale dell'impero di Germania, il 16 aprile 1871, ricalc\u00f2 le istituzioni della Confederazione Tedesca del Nord, adottandone persino la bandiera nazionale. Il 3 marzo 1871 venne dunque eletto un nuovo Reichstag.\nOrdinamento politico.\nDal 1867 lo Stato si dot\u00f2 di una costituzione ad opera del cancelliere Otto von Bismarck, unico cancelliere in tutta la storia dello Stato. La federazione era costituita da 22 stati, 19 monarchie e 3 citt\u00e0 libere e anseatiche. Ogni stato manteneva le sue leggi e le sue istituzioni, purch\u00e9 non andassero in contraddizione con la costituzione.\nLa presidenza della confederazione (\"Bundespr\u00e4sidium\") spettava al Re di Prussia in quanto era anche il capo dello Stato pi\u00f9 grande e importante. Spettava solo a lui nominare il capo del governo chiamato cancelliere federale (\"Bundeskanzler\") per non confonderlo coi vari primi ministri (\"Ministerpr\u00e4sident\") dei singoli stati.\nLa federazione disponeva di due camere, in cui risiedeva il potere legislativo: la camera bassa, eletta a suffragio universale maschile, era la Dieta del Reich \"(Reichstag\"); la seconda era il Consiglio Federale (\"Bundesrat\"), composto dai rappresentanti a cui ogni Stato aveva diritto a seconda della grandezza del suo territorio.\nL'organo legislativo non poteva sfiduciare il cancelliere, in cambio egli, a differenza degli altri capi di governo di stati parlamentari, non poteva legiferare.\nLe istituzioni della Confederazione verranno poi sostanzialmente riprese dall'Impero tedesco.\nFrancobolli.\nUna delle funzioni principali della Confederazione per garantire il libero commercio all'interno delle aree degli stati membri e sviluppare lentamente un senso di unificazione, fu il mantenimento di un comune sistema postale e l'emissione di francobolli comuni."}
{"id": "2152309", "revid": "124791679", "url": "https://it.wikipedia.org/wiki?curid=2152309", "title": "Paolo Marangon", "text": "Coniugato, con una figlia, \u00e8 docente di storia della pedagogia e dell'educazione presso l'Universit\u00e0 di Trento, \u00e8 socio dell'Accademia Roveretana degli Agiati, dell'Accademia Galileiana di Padova, dell'Accademia Olimpica di Vicenza, dell'Istituto per le ricerche di storia sociale e religiosa di Vicenza, della Deputazione di Storia Patria per le Venezie e della Societ\u00e0 di studi trentini di scienze storiche. \u00c8 inoltre membro del Centro di studi e ricerche \"Antonio Rosmini\" dell'Universit\u00e0 di Trento e della Commissione per l'Edizione nazionale delle opere di Antonio Fogazzaro e, nell'ambito della storia dell'educazione, socio del Centro Italiano per la Ricerca Storico-Educativa (CIRSE).\nBiografia.\nDopo la laurea in lettere a indirizzo storico presso l'Universit\u00e0 di Padova con una tesi su \"Riformismo religioso e antitemporalismo da Zanella a Fogazzaro (1848-1902)\" (1987), Marangon ha conseguito nel 1988 il baccalaureato in teologia presso la Facolt\u00e0 teologica dell'Italia settentrionale.\nNel biennio 1991-1993 ha fruito della borsa di studio dell'Istituto Italiano per gli Studi Storici \"Benedetto Croce\" di Napoli.\nNel 1998 ha conseguito il dottorato di ricerca in storia religiosa presso l'Universit\u00e0 di Bologna: la tesi di dottorato \u00e8 stata pubblicata presso la casa editrice internazionale Herder nella collana \"Italia Sacra\" con il titolo \"Il Risorgimento della Chiesa. Genesi e ricezione delle \"Cinque piaghe\" di A. Rosmini\" (Roma, 2000).\nContemporaneamente Marangon ha avviato la propria attivit\u00e0 di ricerca in due direzioni: sul riformismo religioso in et\u00e0 contemporanea e sulla formazione scolastica, culturale e sociale in particolare nell'ambito del movimento cattolico.\nAi convegni internazionali dedicati a Giacomo Zanella (1988) e ad Antonio Fogazzaro (1992) ha presentato due contributi sulla loro formazione culturale e religiosa. In seguito questo filone di studi, dedicato ai nessi tra educazione e riforma religiosa nella biografia di intellettuali cattolici del XIX e del XX secolo, si \u00e8 arricchito con saggi dedicati a Giuseppe Lazzati e a Ernesto Balducci, confluiti nel volume \"Educazione e riforma religiosa. Itinerari formativi a confronto (1815-1958)\" (Trento, 2008, sec. ed. 2014).\nNello stesso tempo Marangon ha rivolto la sua attenzione ai processi formativi nell'ambito del movimento sociale e sindacale cattolico, pubblicando il primo studio scientifico su \"Il CECAT un movimento un'utopia. Formazione e cooperazione agricola nel movimento cattolico trevigiano (1954-1975)\" (Venezia, 1993), esperienza che l'autore interpreta come traduzione originale in Italia della prospettiva educativa del personalismo comunitario di Mounier e della rivista \"Esprit\".\nDal 2001 al 2015 ha tenuto il corso istituzionale di storia della Chiesa contemporanea presso il Corso Superiore di Scienze Religiose della Fondazione Bruno Kessler (gi\u00e0 Istituto Trentino di Cultura / Istituto di Scienze Religiose) e dal 2010 \u00e8 docente presso l'Universit\u00e0 di Trento, dove insegna storia della pedagogia e dell'educazione.\nOltre ad avere partecipato a vari convegni internazionali, Paolo Marangon ha pubblicato numerosi saggi, monografie, articoli e recensioni su varie riviste, tra le quali \"Rivista di Storia e Letteratura Religiosa\", \"Rivista di Storia della Chiesa in Italia\", \"Ricerche di Storia Sociale e Religiosa\", \"Annali di Storia dell'educazione e delle Istituzioni scolastiche\", \"Rivista di Storia dell'educazione\", \"Humanitas\", \"Impegno\", \"Archivio Veneto\", \"Archivio Trentino, Studi Trentini di Scienze Storiche.\"\nOpere.\nArticoli, saggi e recensioni.\nContestualmente ha pubblicato anche i seguenti articoli, saggi e recensioni\nRicerca sulle \"Cinque piaghe\" e sulla pedagogia di Rosmini.\nNell'ambito del progetto di ricerca sulle \"Cinque piaghe della santa Chiesa\" e sulla pedagogia civile di Antonio Rosmini sono apparsi:\nCome curatore.\nHa inoltre curato la stampa dei seguenti volumi:"}
{"id": "2152311", "revid": "88740", "url": "https://it.wikipedia.org/wiki?curid=2152311", "title": "Heimerzheim", "text": "Heimerzheim \u00e8 un villaggio tedesco del circondario del Reno-Sieg, nella Renania Settentrionale-Vestfalia.\nLa popolazione \u00e8 di 6341 abitanti (01 2008). Il villaggio chiamato Heimerzheim \u00e8 menzionato per la prima volta in un documento del 1074."}
{"id": "2152316", "revid": "339392", "url": "https://it.wikipedia.org/wiki?curid=2152316", "title": "Cavalier king", "text": ""}
{"id": "2152317", "revid": "339392", "url": "https://it.wikipedia.org/wiki?curid=2152317", "title": "Seminario di Vicenza", "text": ""}
{"id": "2152318", "revid": "729019", "url": "https://it.wikipedia.org/wiki?curid=2152318", "title": "Aeroporto di Groznyj-Severnyj", "text": "L'aeroporto di Groznyj (in russo: \u0410\u044d\u0440\u043e\u043f\u043e\u0440\u0442 \u00ab\u0413\u0440\u043e\u0437\u043d\u044b\u0439\u00bb) (IATA:GRV, ICAO:URMG) conosciuto anche come l'Aeroporto di Groznyj-Nord \u00e8 un aeroporto civile internazionale situato 9\u00a0km a nord della capitale cecena Groznyj, Russia. Esso \u00e8 il principale e unico scalo civile della Cecenia.\nStoria.\nL'aeroporto venne chiuso al traffico nel marzo 1999 quando il generale russo Ghennadij \u0160pigun, responsabile del Ministero del Interno della Russia per gli affari ceceni fu rapito da un gruppo di terroristi, e bombardato da una pioggia di missili da parte della VVS, l'aviazione russa. Sotto la presidenza di Ramzan Kadyrov, l'aeroporto venne ricostruito a tempo di record e il primo volo proveniente da Mosca atterr\u00f2 al \"Groznyj\" l'8 marzo 2007."}
{"id": "2152320", "revid": "287204", "url": "https://it.wikipedia.org/wiki?curid=2152320", "title": "Luca Boscoscuro", "text": "Anche il nipote, Andrea Boscoscuro, corre come pilota professionista.\nCarriera.\nEsordisce nel 1995 nella classe 250 con l'Aprilia; nello stesso anno vince il campionato europeo 250, sempre a bordo di un'Aprilia, correndo con licenza sammarinese.\nNel 1996 conclude 10\u00ba correndo per la Scuderia AGV. Nel 1997 corre con la Honda del team Dee Cee Racing, concludendo 24\u00ba. Nel 1998 passa alla TSR-Honda del team Scuderia AGV Carrizosa giungendo 14\u00ba e nel 1999, con la stessa moto, conclude 13\u00ba. Nel 2000 torna all'Aprilia con il team Vasco Rossi Racing, terminando 13\u00ba; nel 2001 \u00e8 21\u00ba correndo per il team Campetella Racing.\nTerminata la carriera da pilota professionista, resta nell'ambito delle competizioni motociclistiche diventando prima team manager della Gilera e, dalla stagione 2010, proprietario della Speed Up."}
{"id": "2152321", "revid": "117041100", "url": "https://it.wikipedia.org/wiki?curid=2152321", "title": "Murnau", "text": "Murnau pu\u00f2 riferirsi a:"}
{"id": "2152322", "revid": "125359406", "url": "https://it.wikipedia.org/wiki?curid=2152322", "title": "Corsa all'oro del Klondike", "text": "La corsa all'oro del Klondike (talvolta chiamata anche corsa all'oro dello Yukon) \u00e8 stata un periodo di febbrile migrazione di lavoratori in aree nelle quali si verific\u00f2 la scoperta di notevoli quantit\u00e0 di oro sfruttabili commercialmente. In questo caso, le mete dell'immigrazione erano i fiumi Klondike (nel Canada nord-occidentale) e Yukon (tra Canada nord-occidentale e Alaska). L'oro fu scoperto in questi luoghi alla fine del XIX secolo e in totale, quasi \u00a0kg d'oro furono prelevati dal fiume Klondike durante questo periodo. Tra i numerosi cercatori accorsi nella zona, si distinse un giovane gallese di origine ebraica, Jacob Ronsell, conosciuto ai posteri come Jack \"il cerca oro\".\nStoria.\nLa scoperta.\nIl 16 agosto 1896 tre persone (due nativi e un californiano), guidate da Skookum Jim Mason, un nativo del luogo, risalendo il fiume Klondike scoprirono casualmente dei ricchi giacimenti d'oro nel Fosso del Coniglio (Rabbit Creek), nel territorio dello Yukon, nel Canada nord-occidentale. Non si sa con certezza chi dei tre abbia fatto la scoperta effettiva, tuttavia essa fu registrata ufficialmente per conto di George Carmack (il californiano), a causa del forte razzismo dell\u2019epoca verso i nativi. Oggi generalmente \u00e8 attribuita a Skookum Jim Mason.\nLa corsa all'oro.\nLa notizia si diffuse rapidamente negli altri campi di attivit\u00e0 minerarie nella valle del fiume Yukon. Il Fosso del Coniglio, dove l'oro fu trovato per la prima volta, venne rinominata in Fosso di Bonanza. Bonanza e i luoghi vicini presto furono invasi da minatori accorsi dalle miniere vicine. La notizia raggiunse gli Stati Uniti nel luglio 1897, quando i primi cercatori che tornavano dopo aver fatto fortuna giunsero a San Francisco (California) il 15 luglio e a Seattle (Washington) il 17 luglio. Nel 1898 la popolazione delle terre ove era stato scoperto l'oro arriv\u00f2 a abitanti, minacciando di provocare una carestia. Giunse gente fin dalla lontana New York, dalla Gran Bretagna e addirittura dall'Australia; a sorpresa, molti erano liberi professionisti, come insegnanti, medici, persino un ex-sindaco, che rinunci\u00f2 alla sua rispettabile carriera politica per affrontare l'avventura.\nLa maggior parte dei cercatori sbarcava a Skagway, in Alaska, o nell'adiacente comune di Dyea. Di l\u00ec viaggiavano sulla terra o risalivano i torrenti fino a giungere a Dawson City, la citt\u00e0 simbolo della corsa all'oro. Essa era un minuscolo borgo che contava un paio di edifici, ma con la corsa all'oro si trasform\u00f2 in una turbolenta cittadina di abitanti, il maggior insediamento di tutto il Canada nord-occidentale. I cercatori dovevano trasportare un gran numero di rifornimenti di beni, quasi tutti di genere alimentare, oltre ai permessi di soggiorno in Canada. A Dawson City erano molto frequenti gli incendi, le carestie e le attivit\u00e0 criminali. Perci\u00f2 furono inviati uomini della Polizia a cavallo del nord-ovest (oggi R\u00e8gia polizia a cavallo canadese) per far rispettare le leggi ai minatori.\nUna volta che gran parte dei cercatori arriv\u00f2 a Dawson City, la maggior parte delle principali concessioni minerarie della regione erano gi\u00e0 state assegnate. Tuttavia, i potenziali disordini causati dalla popolazione inattiva furono scongiurati proprio grazie all'intervento delle \u201cgiubbe rosse\u201d, sotto il comando di Sam Steele, uno dei suoi membri pi\u00f9 famosi.\nEredit\u00e0 culturale e spirituale.\nTra i molti a prendere parte alla corsa vi fu lo scrittore californiano Jack London, i cui libri pi\u00f9 celebri (\"Il richiamo della foresta\" e \"Zanna Bianca\"), oltre ad un gran numero di racconti brevi, furono influenzati dalla sua esperienza della corsa all'oro. In \"Burning Daylight\" (\"Radiosa Aurora\"), romanzo per molti tratti autobiografico, London narra la storia dell'immaginario Elam \"Burning Daylight\" Harnish, un pioniere che fu fra i primi a scoprire l'enorme ricchezza del Fosso di Bonanza e che riusc\u00ec ad arricchirsi pi\u00f9 di chiunque altro sfruttando le migliori concessioni.\nUn altro noto autore legato alla corsa, e di cui esiste ancora la capanna originale a Dawson City, \u00e8 stato il poeta scozzese Robert William Service, che in molte sue poesie descrisse la lotta per la sopravvivenza nel gelido nord. Uno dei libri pi\u00f9 completi riguardanti la corsa all'oro del Klondike, intitolato semplicemente \"Klondike\", fu scritto dal giornalista canadese Pierre Berton. Esso comprende testimonianze raccolte intervistando gli ex-minatori e la gente del luogo. Anche uno degli ultimi libri di Jules Verne, \"Il vulcano d'oro\" (in francese \"Le volcan d'or\"), narra le terribili difficolt\u00e0 che i cercatori affrontavano pur di cercare fortuna in terre cos\u00ec inospitali. Solo nei pochi capitoli finali entra in scena il vulcano del titolo. Il libro fu scritto nel 1899, ma rimase inedito fino al 1989.\nMolti film sono ambientati durante la corsa all'oro del Klondike. Il pi\u00f9 celebre \u00e8 il film muto \"The Gold Rush\" (1925, in italiano \"La febbre dell'oro\"), diretto e interpretato da Charlie Chaplin. In esso, un ingenuo cercatore d'oro rimane intrappolato dalla bufera in una capanna insieme ad un ricercato dalla legge e ad un altro cercatore. Dopo varie vicende, i due cercatori della capanna divengono milionari e il protagonista si innamora di una donna locale che ricambia la sua passione, e insieme si imbarcano per tornare a casa.\nNei fumetti ci sono spesso riferimenti a questa corsa all'oro. Per esempio, nella cultura Barksiana, il personaggio di Paperon de' Paperoni ha iniziato a costruire la sua ricchezza trovando miniere d'oro nel Klondike; anche nei fumetti Disney italiani il personaggio cita spesso tali esperienze.\nFamosa \u00e8 la serie televisiva Gold Rush prodotta da Raw Tv per il gruppo Discovery: a partire dal 2010 segue le estrazioni dell'oro da parte di varie compagnie minerarie a conduzione familiare. La serie \u00e8 stata trasmessa per la prima volta negli Stati Uniti su Discovery Channel dal 3 dicembre 2010.\nIl rapper italiano Lazza menziona la corsa all'oro nel brano Slime, dicendo: \"Come i calendari avevo zero, volevo l'oro del Klondike\"."}
{"id": "2152328", "revid": "599013", "url": "https://it.wikipedia.org/wiki?curid=2152328", "title": "Riccardo Chiarello", "text": "Carriera.\nLa sua carriera nel motociclismo \u00e8 iniziata con le minimoto per passare in seguito alle competizioni su pista, fino ad arrivare al 2\u00ba posto nella classifica finale del campionato Europeo della classe 125 nel 1999 e conquistare il campionato Europeo e il campionato Italiano Velocit\u00e0 del 2000 nella classe 250.\nPer quanto riguarda le competizioni del motomondiale il suo esordio risale al 1998, quando, usufruendo di una wild card ha partecipato al GP Citt\u00e0 di Imola, a bordo di una Aprilia in classe 125. Anche l'anno successivo usufruisce di una wild card, in questo caso al GP d'Italia. In entrambe queste prime due occasioni non \u00e8 per\u00f2 giunto al traguardo. Nel motomondiale 2001 passa invece alla classe 250 sempre con la casa di Noale e, avendo disputato l'intera stagione, \u00e8 giunto 23\u00ba nella classifica finale dell'anno grazie ai 15 punti conquistati.\nNel 2002 passa alle competizioni delle derivate di serie e si accorda con il team DFX Corse per disputare il campionato europeo Superstock 1000 in sella ad una Ducati 998, ottenendo il 10\u00ba posto nella classifica generale; sempre con lo stesso team e con una Ducati 999 giunge al 5\u00ba posto l'anno seguente. In questa stessa stagione partecipa ad alcune gare sia nella classe Stock1000 che nella Supersport del campionato Italiano Velocit\u00e0. Nel 2004 e 2005 passa alla guida di una Suzuki GSX-R1000 del team Alstare e giunge nuovamente al 5\u00ba e al 6\u00ba posto finale.\nNel 2006 passa alla guida di motociclette Kawasaki e nello stesso campionato giunge all'ottavo posto.\nAl di fuori di questa categoria ha gareggiato anche nel campionato Italiano Velocit\u00e0 dal 2007 al 2011."}
{"id": "2152329", "revid": "984922", "url": "https://it.wikipedia.org/wiki?curid=2152329", "title": "The Tromaville Caf\u00e9", "text": "The Tromaville Caf\u00e9 \u00e8 una serie televisiva diretta da James Gunn e Lloyd Kaufman nel 1997, prodotta dalla Troma e trasmessa dalla BBC.\nTrama.\nLa serie ripropone i principali supereroi della Troma, ovvero The Toxic Avenger, protagonista della serie \"Il vendicatore tossico\", e il Sergente Kabukiman, protagonista del film \"Sgt. Kabukiman N.Y.P.D.\".\nCos\u00ec in una puntata Toxic Avenger parte alla ricerca del padre, mentre in un'altra puntata Lloyd Kaufman \u00e8 sospettato di aver ucciso Toxic Avenger.\nAppaiono inoltre attori legati alla Troma, come Debbie Rochon, Jane Jensen e Joe Fleishaker, che interpreta il cofondatore della Troma Michael Herz.\nTutte le puntate della serie sono quindi piene di riferimenti alle pellicole prodotte o distribuite dalla Troma."}
{"id": "2152335", "revid": "599013", "url": "https://it.wikipedia.org/wiki?curid=2152335", "title": "Jarno Boesveld", "text": "Carriera.\nDopo aver partecipato al campionato Europeo Velocit\u00e0 nella categoria Supersport nel 1997, ottiene una wild card l'anno successivo per correre la prova olandese del campionato mondiale Supersport con una Yamaha YZF 600 R Thundercat del team Hank De Vries RAPS, ritirandosi in gara. Nel 1999 corre ancora il campionato europeo Supersport, partecipando nuovamente alla gara olandese del mondiale Supersport, questa volta con una Kawasaki ZX-6R del team MotoPort Druten finisce 25\u00ba.\nIn seguito ha la possibilit\u00e0 di esordire nel motomondiale della stagione 2001, grazie ad una wild card disputa il Gran Premio motociclistico d'Olanda 2001, nella classe 250 con una Yamaha, giungendo 15\u00ba nella gara e, grazie al punto conquistato, classificarsi al 32\u00ba posto nella classifica generale.\nLa stessa partecipazione, nello stesso gran premio e nella stessa classe, si ripete l'anno successivo; questa volta gareggia su una Aprilia ma non ottiene punti validi per la classifica."}
{"id": "2152339", "revid": "25884", "url": "https://it.wikipedia.org/wiki?curid=2152339", "title": "\u00c8gira", "text": ""}
{"id": "2152340", "revid": "124575191", "url": "https://it.wikipedia.org/wiki?curid=2152340", "title": "Astronaut (Duran Duran)", "text": "Astronaut \u00e8 l'undicesimo album in studio dei Duran Duran. Uscito nel 2004, \u00e8 l'album che vede il ritorno della celebre formazione originaria, inizialmente attiva dall'album d'esordio sino al 1985.\nIl disco ottiene ottimi riconoscimenti e la ritrovata compattezza della band genera una nuova pi\u00f9 forte attenzione e curiosit\u00e0 per il gruppo di Birmingham.\nIn totale l'album ha venduto circa 1 milione di copie in tutto il mondo.\nTour promozionale.\nPer promuovere l'album, il gruppo intraprese l'Astronaut Tour durante il 2005 e il 2006. Per quanto riguarda l'Italia, il tour fece tappa nelle seguenti date:"}
{"id": "2152341", "revid": "599013", "url": "https://it.wikipedia.org/wiki?curid=2152341", "title": "Adri\u00e1n Araujo", "text": "Carriera.\nPer quanto riguarda le competizioni del motomondiale, esordisce nel 1998 grazie ad una wild card in occasione del GP di Valencia, gareggiando nella classe 125 con una Honda.\nNel motomondiale 1999, di nuovo alla guida di una Honda, partecipa ai tre gran premi che si disputano in territorio spagnolo; in nessuna delle due prime stagioni riesce a conquistare punti validi per la classifica iridata.\nNella stagione 2000, sempre senza cambiare classe gareggia per quasi tutta la stagione come pilota titolare per il team Antinucci Racing e ottiene i suoi primi punti, concludendo 33\u00ba nella classifica generale; nel 2001 subentra a stagione in corso alla guida di una Honda del team Li\u00e9geois Comp\u00e9tition, ottenendo un risultato positivo a punti che gli vale il 31\u00ba posto nella classifica generale.\nIn ambito nazionale nel 2011 vince il titolo nel campionato monomarca Kawasaki Ninja Cup."}
{"id": "2152346", "revid": "287204", "url": "https://it.wikipedia.org/wiki?curid=2152346", "title": "Anna (brano musicale)", "text": ""}
{"id": "2152351", "revid": "313652", "url": "https://it.wikipedia.org/wiki?curid=2152351", "title": "RaiSat Smash", "text": ""}
{"id": "2152355", "revid": "266224", "url": "https://it.wikipedia.org/wiki?curid=2152355", "title": "E gi\u00e0 (brano musicale)", "text": ""}
{"id": "2152356", "revid": "266224", "url": "https://it.wikipedia.org/wiki?curid=2152356", "title": "Una (brano musicale)", "text": ""}
{"id": "2152360", "revid": "1652635", "url": "https://it.wikipedia.org/wiki?curid=2152360", "title": "Marie Tussaud", "text": "Biografia.\nNacque con nome di Anna Maria Grosholtz (talvolta scritto Grossholtz o Grossholz) a Strasburgo. Suo padre, un militare di nome Joseph Grosholtz, venne ucciso in battaglia, nel corso della Guerra dei sette anni, due mesi prima della nascita di Marie. Sua madre, Anne Made, si trasfer\u00ec con la figlia a Berna, divenendo governante a casa del Dr. Philippe Curtius (1741-1794). Poco dopo acquis\u00ec anche la nazionalit\u00e0 svizzera.\nCurtius era un medico, ed era abile nella modellazione di parti anatomiche in cera, che egli adoperava per le sue lezioni di anatomia. Successivamente inizi\u00f2 anche a fare dei ritratti. La piccola Marie gli era talmente affezionata da chiamarlo perfino \"zio\". Curtius si trasfer\u00ec a Parigi nel 1765, e inizi\u00f2 a costruire un laboratorio per la produzione di figure in cera; in quell'anno realizz\u00f2 una statua in cera di Madame du Barry, l'amante di Luigi XV. Una serie di queste forme, che servirono per la modellazione delle prime statue, sono i pi\u00f9 antichi reperti ancora esistenti.\nNel 1767 Marie e sua madre raggiunsero Curtius a Parigi. La prima mostra dei lavori di Curtius avvenne nel 1770, e attrasse una folta presenza di visitatori. In seguito, nel 1776, fu spostata al Palais-Royal. Visto il successo venne aperta una nuova esposizione al \"Boulevard du Temple\" nel 1782, la \"Caverne des Grands Voleurs\", una \"camera degli orrori\" ante-litteram. Curtius inizi\u00f2 ad insegnare a Marie l'arte della modellazione della cera ed ella dimostr\u00f2 subito un grande talento, creando la sua prima statua di Jean-Jacques Rousseau nel 1778. Successivamente realizz\u00f2 anche dei modelli di Voltaire e Benjamin Franklin.\nRivoluzione francese.\nMarie rimase coinvolta nella rivoluzione francese, avendo cos\u00ec modo di incontrare molti importanti personaggi fra cui Napoleone Bonaparte e Robespierre. Nello stesso tempo era stata in ottimi rapporti con la corte del re di Francia. In particolare dal 1780 allo scoppio della rivoluzione insegn\u00f2 arte alla sorella di Luigi XVI.\nIl 12 luglio 1789 le teste di cera di Jacques Necker e di Luigi Filippo II di Borbone-Orl\u00e9ans realizzate da Curtius, vennero portate in giro per Parigi in una manifestazione di protesta due giorni prima dello scoppio della rivoluzione.\nMarie venne cos\u00ec arrestata dai rivoluzionari per sospetto di simpatie verso la monarchia. Rimase in carcere in attesa di essere ghigliottinata in compagnia di Giuseppina di Beauharnais. Quando ormai le era gi\u00e0 stata rasata la testa come prassi nell'imminenza dell'esecuzione, venne salvata dalla sua arte. Fu infatti adibita all'esecuzione delle maschere di cera dei condannati a morte, alcuni dei quali erano stati suoi amici. Realizz\u00f2, fra le altre, le maschere di Maria Antonietta, Marat e Robespierre.\nAlla morte di Curtius, nel 1794, Marie ricevette in eredit\u00e0 la sua collezione di statue. Nel 1795 spos\u00f2 Fran\u00e7ois Tussaud, e la coppia ebbe due figli, Joseph e Fran\u00e7ois.\nNel 1802 Marie Tussaud and\u00f2 a Londra con Joseph, che allora aveva quattro anni, mentre l'altro figlio rimase in Francia. A seguito delle guerre napoleoniche le fu impossibile ritornare in Francia e pertanto inizi\u00f2 a portare le sue statue in giro per la Gran Bretagna e l'Irlanda. Nel 1821, o nel 1822, riusc\u00ec finalmente a ricongiungersi anche con l'altro figlio. Nel 1835 realizz\u00f2 la prima mostra permanente a Baker Street. Nel 1838 scrisse le sue memorie e nel 1842 realizz\u00f2 il suo autoritratto che si trova oggi all'ingresso del suo museo. Alcune delle statue da lei realizzate sono ancora esistenti al giorno d'oggi.\nMarie Tussaud mor\u00ec a Londra nel 1850 all'et\u00e0 di 88 anni. Una targa in memoria di Madame Marie Tussaud si trova nel lato destro della navata della chiesa di \"St. Mary\" a \"Cadogan Street\" a Londra.\nIl museo delle cere di Madame Tussauds \u00e8 oggi una delle maggiori attrazioni turistiche della citt\u00e0 di Londra, e ha creato delle sedi anche in altre sette citt\u00e0 del mondo, ovvero Amsterdam, Hong Kong (Victoria Peak), Las Vegas, Copenaghen, Berlino, Washington e New York."}
{"id": "2152362", "revid": "117091216", "url": "https://it.wikipedia.org/wiki?curid=2152362", "title": "Bivacco Piero Craveri", "text": "Il bivacco Piero Craveri o delle Dames Anglaises (in francese, \"Bivouac des Dames anglaises\") \u00e8 un bivacco situato a 3.490 m s.l.m. in val Veny facente parte del comune di Courmayeur.\nCaratteristiche.\nIl bivacco \u00e8 stato costruito nel 1933. La struttura \u00e8 situata sul colle nord delle Dames Anglaises ed \u00e8 una costruzione in legno e lamiera sempre aperta e scarsamente attrezzata infatti non dispone di illuminazione ne di acqua corrente. Il bivacco \u00e8 stato intitolato all'alpinista Piero Craveri e viene utilizzato per compiere alcune delle numerose ascese al Monte Bianco.\nAccessi.\nDal rifugio Monzino in circa 5 ore. L'accesso \u00e8 considerato difficile. Dal Monzino si deve prima salire al colle dell'Innominata (3.205\u00a0m), poi si deve scendere nell'insidioso ghiacciaio del Freney ed attraversarlo ed infine si sale al bivacco.\nOppure lo si raggiunge nel corso della Cresta integrale di Peuterey dalla cima dell'aiguille Noire."}
{"id": "2152365", "revid": "266224", "url": "https://it.wikipedia.org/wiki?curid=2152365", "title": "Il nostro caro angelo (brano musicale)", "text": ""}
{"id": "2152373", "revid": "287204", "url": "https://it.wikipedia.org/wiki?curid=2152373", "title": "Centro di nucleazione", "text": ""}
{"id": "2152374", "revid": "110157", "url": "https://it.wikipedia.org/wiki?curid=2152374", "title": "Chiedi chi erano i Nomadi", "text": "Chiedi Chi Erano i Nomadi \u00e8 una raccolta di brani dei Nomadi pubblicata dall'etichetta discografica EMI."}
{"id": "2152376", "revid": "84184", "url": "https://it.wikipedia.org/wiki?curid=2152376", "title": "Lincoln (famiglia)", "text": "Quella dei Lincoln \u00e8 un'importante famiglia statunitense che ha dato agli USA importanti esponenti della societ\u00e0, tra cui il Presidente degli Stati Uniti, Abraham Lincoln. Generalmente con \"famiglia Lincoln\" si tende ad indicare i discendenti dei coniugi Abraham e Mary Todd Lincoln.\nOrigini.\nPrimo antenato americano della famiglia \u00e8 Samuel Lincoln che, da inglese in miseria, giunto in Massachusetts nel 1637 da Hingham, in Inghilterra, divenne aiutante e apprendista del notabile Francis Lawes.\nSamuel spos\u00f2 l'irlandese Martha Lyford nel 1649, dalla quale ebbe i figli Abraham, Samuel, Isaac, Jacob e Mordecai, e mor\u00ec poi il 26 maggio 1690.\nDa Mordecai, attraverso il figlio John, il nipote, capitano Abraham, e il pronipote Thomas, discender\u00e0 il presidente Lincoln.\nAltri importanti discendenti di Samuel Lincoln.\nBench\u00e9 non elencati in quella che viene comunemente indicata coma \"famiglia Lincoln\", la discendenza del capostipite Samuel Lincoln vanta altri diversi importanti esponenti come:\nLa famiglia di Abraham Lincoln.\nIl futuro presidente Lincoln spos\u00f2, il 4 novembre 1842, Mary Todd, originaria del Kentucky. La coppia ebbe quattro figli:\nMentre il primogenito raggiunse l'et\u00e0 adulta, gli altri tre morirono in giovane et\u00e0.\nRobert, ministro della guerra (1881-1885) e ambasciatore in Gran Bretagna (1889-1893), spos\u00f2 nel 1868 Mary Eunice Harlan (1846-1937) ed ebbe tre figli:\nMentre il figlio maschio morir\u00e0 giovane, le due figlie Mary e Jassie si sposeranno con uomini importanti e da loro deriveranno gli ultimi discendenti di Abraham Lincoln, e cio\u00e8 Lincoln Isham (1892-1971), Mary Lincoln Beckwith (1898-1975), e il fratello Robert Todd Lincoln Beckwith (1904-1985), che sar\u00e0 l'ultimo discendente del Presidente."}
{"id": "2152378", "revid": "767487", "url": "https://it.wikipedia.org/wiki?curid=2152378", "title": "18 and Life", "text": "18 and Life \u00e8 il secondo singolo della rock band statunitense Skid Row estratto dal loro eponimo album di debutto del 1989.\nIl brano \u00e8 stato composto da Rachel Bolan e da \"The Snake\" Sabo ispirandosi alla storia, letta sul giornale, di un ragazzo che spara accidentalmente ad un amico uccidendolo e si ritrova condannato all'ergastolo (la pena per un omicidio del genere va da 18 anni all'ergastolo, da qui il titolo della canzone). Il relativo video musicale racconta appunto la storia di un ragazzo disadattato di nome Ricky, che si mette nei guai e finisce in prigione.\n\u00c8 stato il singolo di maggior successo del gruppo, raggiungendo il quarto posto della Billboard Hot 100 e la posizione numero 11 della Mainstream Rock Songs. \u00c8 stato certificato disco d'oro dalla RIAA il 13 settembre 1989, quando ha raggiunto la cifra di 500.000 copie vendute negli Stati Uniti. La canzone \u00e8 inoltre apparsa nella raccolta '. L'allora cantante degli Skid Row, Sebastian Bach, ha eseguito una versione live di questa canzone nel suo album da solista \"Bring 'Em Bach Alive!\". Appare anche come canzone suonabile nel videogioco musicale '\n\u00c8 stato giudicata la 60\u00aa pi\u00f9 grande canzone hard rock di tutti i tempi da VH1, ed \u00e8 stata inoltre indicata la quinta pi\u00f9 grande power ballad di tutti i tempi da Yahoo! Music."}
{"id": "2152379", "revid": "1564499", "url": "https://it.wikipedia.org/wiki?curid=2152379", "title": "Francesco De Feo", "text": "Biografia.\nDurante la prima guerra d'Indipendenza partecip\u00f2 con gli studenti universitari napoletani alla battaglia di Curtatone del 29 maggio 1848 contro gli austriaci, rimanendo ferito. Prese poi parte ai combattimenti sullo Stelvio sotto il comando del generale D'Apice, che lo promosse tenente sul campo. Rientrato nel Regno delle Due Sicilie, venne perseguitato e sorvegliato dalla polizia borbonica.\nIl 30 agosto 1860 innalz\u00f2 il tricolore a Campobasso ed il 2 settembre fu nominato da Nicola De Luca governatore del Molise, comandante della Prima Legione Sannitica. Si trattava di una formazione di circa 450 volontari di tendenze cavourriane che, unitamente ai Cacciatori del Vesuvio, partecip\u00f2 attivamente alla lotta contro le sommosse fomentate dalla \"reazione\" e contro l'esercito borbonico per facilitare l'ingresso nel Regno delle truppe piemontesi al comando del generale Enrico Cialdini, provenienti dal nord in aiuto di Garibaldi.\nLa Legione oper\u00f2 prima in Irpinia ad Ariano e successivamente a Colle, e poi negli Abruzzi nella Valle del Roveto nei pressi di Avezzano. La battaglia del Macerone, presso Isernia, del 20 ottobre 1860, che vide la sconfitta dei reparti borbonici guidati dal generale Luigi Scotti Douglas, determin\u00f2 il collasso di tutto l'esercito del Regno delle Due Sicilie, che venne preso cos\u00ec alle spalle. Fino ad allora aveva fronteggiato i garibaldini attestati sulla linea del Volturno. Il 24 ottobre a Venafro il re Vittorio Emanuele II ricevette sia Nicola De Luca sia Francesco De Feo.\nIl primo fu confermato nella carica di governatore, mentre il secondo fu nominato intendente di Isernia. Qui fu impegnato nella lotta al brigantaggio che scoppi\u00f2 negli anni seguenti, spesso non condividendo i rudi metodi praticati dai comandi militari piemontesi. Continu\u00f2 la carriera prefettizia a Vasto, a Lanciano ed a Taranto. Nel 1873 venne nominato prefetto di Reggio Calabria, divenendo a quarantacinque anni il pi\u00f9 giovane prefetto del Regno d'Italia.\nDiresse quindi la prefettura di Imperia e nel 1876 fu destinato dal Ministro degli Interni Giovanni Nicotera a quella di Forl\u00ec dove, dal 1874, si erano susseguiti i primi moti rivoluzionari di stampo anarco-socialista, i cui protagonisti furono Michele Bakunin, Errico Malatesta, Andrea Costa e Alessandro Mussolini. Il 27 gennaio 1877, per sedare un'invasione del palazzo prefettizio da parte di una folla dimostrante, si ammal\u00f2 per il forte freddo di quel mattino e dopo due anni, ritornato nella sua terra d'origine, mor\u00ec."}
{"id": "2152380", "revid": "216538", "url": "https://it.wikipedia.org/wiki?curid=2152380", "title": "Cartofilo", "text": ""}
{"id": "2152381", "revid": "729019", "url": "https://it.wikipedia.org/wiki?curid=2152381", "title": "Ryan Clady", "text": "Carriera professionistica.\nDenver Broncos.\nAl draft NFL 2008, Clady fu selezionato come 12\u00aa scelta assoluta da parte dei Denver Broncos. Debutt\u00f2 come professionista l'8 settembre 2008 contro gli Oakland Raiders indossando la maglia numero 78. A fine stagione al terzo posto nel premio di miglior rookie offensivo dell'anno, dietro al vincitore Matt Ryan L'anno successivo fu convocato per il suo primo Pro Bowl.\nIl 20 aprile 2010 Clady fu operato al ginocchio per riparare una lacerazione del tendine rotuleo mentre stava giocando a basketball. Rimase fermo per quattro mesi, riuscendo tuttavia a giocare tutta la stagione regolare.\nNella stagione 2011 dopo aver disputato tutte le 16 partite da titolare, Clady ottenne la seconda convocazione al Pro Bowl.\nIl 26 dicembre 2012, Clady fu convocato per il terzo Pro Bowl in carriera e il 12 gennaio 2013 inserito nel First-team All-Pro. In tutta la stagione, Clady concesse un solo sack pur giocando con un infortunio alla spalla che a fine anno richiese un intervento chirurgico.\nIl 1\u00ba marzo 2013 i Broncos annunciarono di voler applicare la franchise tag su Clady, assicurandogli uno stipendio di 9,828 milioni di dollari per la stagione 2013. Il 14 luglio il giocatore firm\u00f2 un nuovo contratto per legarsi a lungo termine con la franchigia della durata di cinque anni e un valore massimo di 57,3 milioni di dollari, inclusi 33 milioni garantiti. Dopo due sole gare della stagione 2013, Clady fu inserito in lista infortunati per tutto il resto dell'anno per un infortunio al piede sinistro. Tornato in campo nell'annata successiva, fu convocato per il quarto Pro Bowl in carriera. Nel 2015 conquist\u00f2 coi Broncos il Super Bowl 50, pur non scendendo in campo in quella stagione a causa di un infortunio.\nNew York Jets.\nIl 9 aprile 2016, Clady fu scambiato assieme a una scelta del settimo giro del Draft NFL 2016 con i New York Jets, bisognosi di sostituire il ritirato D'Brickashaw Ferguson, per una scelta del quinto giro del Draft."}
{"id": "2152385", "revid": "1442080", "url": "https://it.wikipedia.org/wiki?curid=2152385", "title": "Un sole che brucia", "text": "Un sole che brucia \u00e8 un album reggae del gruppo italiano Africa Unite, pubblicato nel 1995 dall'etichetta Vox Pop su CD. La traccia \"Il partigiano John\" viene inclusa nella compilation \"Materiale resistente\".\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 96."}
{"id": "2152386", "revid": "266224", "url": "https://it.wikipedia.org/wiki?curid=2152386", "title": "Luisa Rossi (brano musicale)", "text": ""}
{"id": "2152388", "revid": "266224", "url": "https://it.wikipedia.org/wiki?curid=2152388", "title": "Una donna per amico (brano musicale)", "text": ""}
{"id": "2152390", "revid": "266224", "url": "https://it.wikipedia.org/wiki?curid=2152390", "title": "Una giornata uggiosa (brano musicale)", "text": ""}
{"id": "2152393", "revid": "466539", "url": "https://it.wikipedia.org/wiki?curid=2152393", "title": "NAMES Project AIDS Memorial Quilt", "text": "Il NAMES Project AIDS Memorial Quilt, abbreviato in AIDS Memorial Quilt e conosciuto in Italia come coperta dei nomi, \u00e8 un'enorme coperta realizzata in memoria delle persone che sono morte a causa dell'AIDS. La coperta \u00e8 costituita da pannelli di stoffa con i nomi dei propri cari defunti, ricamati e cuciti tra loro a formare un'unica ed enorme coperta.\nAncora oggi \u00e8 considerata l'opera artistica collettiva di maggiori dimensioni al mondo.\nStoria.\nIl progetto nacque a San Francisco nel 1987 da un'idea dell'attivista Cleve Jones. Dall'inizio degli anni ottanta molte furono le persone che morirono a causa dell'AIDS, non ricevendo funerali a causa della stigmatizzazione sociale e dell'indifferenza governativa sulla malattia. Dopo aver perso lui stesso il proprio compagno, Jones radun\u00f2 a s\u00e9 numerosi volontari che diedero vita al progetto, permettendo ad amici e familiari di commemorare i propri cari, realizzando coperte su cui erano stati impressi pensieri e disegni. Ogni pezzo di stoffa veniva unito l'uno all'altro a formare un'unica e grande coperta, come messaggio di energia e solidariet\u00e0.\nDa San Francisco il progetto si estese ad altre grandi citt\u00e0 statunitensi come New York e Los Angeles, facendo arrivare alla sede della fondazione un numero notevole di coperte. La prima ed enorme coperta fu esposta a Washington l'11 ottobre 1987 davanti alla Casa Bianca in occasione della marcia nazionale per i diritti gay. La coperta era formata da 1920 pannelli di stoffa e copriva una superficie pari a due campi di calcio.\nDopo quasi 10 anni dalla sua ideazione, nell'ottobre del 1996 la coperta fu esposta davanti al Campidoglio di Washington e contava 38.000 pannelli, che una volta estesi coprivano un territorio pari a 20 campi da calcio, in cui erano scritti i nomi di oltre 70.000 persone decedute a causa dell'AIDS. Il notevole aumento dei pannelli, testimoniava il numero ancora alto di vittime ma anche nuova presa di coscienza sociale sulla malattia.\nNel corso degli anni, il progetto si \u00e8 espanso a livello mondiale sensibilizzando le persone e divulgando il messaggio che la malattia non \u00e8 un problema che tocca solo certe minoranze ma \u00e8 un problema globale, che pu\u00f2 toccare uomini, donne e bambini, indistintamente dall'estrazione sociale e culturale.\nIn Italia la prima coperta \u00e8 stata esposta nel 1990 davanti alla Scala di Milano a cura dell'ASA in collaborazione con l'ANLAIDS. Ogni anno viene esposta in occasione della giornata mondiale contro l'AIDS che si tiene il 1\u00ba dicembre.\nComposizione.\nLa coperta dei nomi \u00e8 formata da blocchi composti da otto coperte, ciascuna della misura di 90x180 cm. Le coperte sono generalmente realizzate singolarmente da amici e familiari delle vittime dell'AIDS. I pannelli, estremamente colorati, vengono realizzati con la pi\u00f9 estrema libert\u00e0 nell'utilizzo di stili e materiali, con l'aggiunta del nome del defunto e una dedica rivolta ed esso.\nLe tecniche per creare le coperte sono delle pi\u00f9 svariate, come il ricamo, patchwork, collage, disegno, applicazioni e molte altre. Ogni tipo di materiale, se non addirittura oggetti, possono essere applicati alle coperte;\nInfluenze.\nIl tema delle coperte \u00e8 stato affrontato nel documentario Premio Oscar \"Common Threads: Stories from the Quilt\", diretto e prodotto da Rob Epstein con la voce narrante di Dustin Hoffman. La \"Sinfonia No. 1\" di John Corigliano \u00e8 ispirata all'AIDS Memorial Quilt.\nNel 2005 \u00e8 stato realizzato il cortometraggio \"La coperta dei nomi\", diretto da Andrew Quinn e Fabio Rossi della durata di 14 minuti, presentato nella sezione \"Amici, complici e passanti\" del Festival MIX Milano.\nL'AIDS Memorial Quilt \u00e8 stato il primo del suo genere, come un monumento in continua crescita. \u00c8 stato inevitabile che dopo la coperta siano nati un numero sempre crescenti di progetti simili, per sensibilizzare l'opinione pubblica su differenti temi.\nDopo gli attentati dell'11 settembre 2001 molte coperte sono state realizzate per commemorare le vittime, mentre il K.I.A. Memorial Quilt \u00e8 stato creato per ricordare i soldati caduti durante la guerra in Iraq. Progetti simili sono stati creati anche per malattie con la malattia di Huntington e il cancro al seno."}
{"id": "2152394", "revid": "71433", "url": "https://it.wikipedia.org/wiki?curid=2152394", "title": "AIDS Memorial Quilt", "text": ""}
{"id": "2152397", "revid": "71433", "url": "https://it.wikipedia.org/wiki?curid=2152397", "title": "Coperta dei nomi", "text": ""}
{"id": "2152398", "revid": "93556", "url": "https://it.wikipedia.org/wiki?curid=2152398", "title": "Naseeruddin Shah", "text": "Ha avuto successo sia a Bollywood che nel cinema indipendente indiano.\nHa interpretato la parte del Capitano Nemo nel film \"La leggenda degli uomini straordinari\" (2003).\nLo si ricorda anche per le interpretazioni di Lalit Verma in \"Monsoon Wedding - Matrimonio indiano\" (2001) e del Dottor Arya in Krrish (2006).\nHa vinto la Coppa Volpi per la migliore interpretazione maschile nel 1984 per \"La traversata\".\nVita privata.\nDal 1\u00ba aprile 1982 \u00e8 sposato con l'attrice Ratna Pathak, dalla quale ha avuto tre figli: Imaaduddin, Vivaan e Heeba."}
{"id": "2152399", "revid": "436907", "url": "https://it.wikipedia.org/wiki?curid=2152399", "title": "Arcade Fire (EP)", "text": "Arcade Fire \u00e8 il primo EP del gruppo musicale canadese Arcade Fire, pubblicato nel 2003 dalla Merge Records.\nLa canzone \"No Cars Go\" compare nell'album Neon Bible; nella traccia \"Headlights Look like Diamonds\", ha collaborato anche Josh Deu."}
{"id": "2152400", "revid": "71433", "url": "https://it.wikipedia.org/wiki?curid=2152400", "title": "La coperta dei nomi", "text": ""}
{"id": "2152401", "revid": "1305772", "url": "https://it.wikipedia.org/wiki?curid=2152401", "title": "International Federation of Model Auto Racing", "text": "La International Federation of Model Auto Racing (Federazione Internazionale Corse AutoModelli - IFMAR) organizza e gestisce in ambito internazionale l'automodellismo radiocomandato sportivo.\nL'organizzazione fu creata nel 1979 dal pilota RC ed imprenditore Ted Longshaw.\nPrima di allora, ogni nazione utilizzava durante le competizioni in questo sport regole proprie, differenti da quelle delle altre nazioni nel mondo.\nL'IFMAR fu fondata per portare ad unit\u00e0 la frammentariet\u00e0 dei regolamenti nazionali, e giungere quindi ad un unico regolamento agonistico di livello mondiale, globalmente riconosciuto e rispettato.\nIl regolamento IFMAR \u00e8 seguito da nazione praticante l'automodellismo radiocomandato agonistico, e promuove valori di sportivit\u00e0 ed amicizia fra le nazioni.\nEssendo l'organo a livello internazionale in questo sport, l'IFMAR si occupa prevalentemente dell'organizzazione e gestione dei Campionati Mondiali.\nLeghe.\nPer facilitare lo svolgimento e l'organizzazione dell'RC professionistico, l'IFMAR attua la sua amministrazione tramite 4 organi governativi, rappresentanti 45 nazioni membri con pieni diritti di voto:"}
{"id": "2152402", "revid": "547034", "url": "https://it.wikipedia.org/wiki?curid=2152402", "title": "Moto Guzzi Normale", "text": "La Moto Guzzi Normale \u00e8 la prima motocicletta costruita in serie dalla Moto Guzzi, prodotta dal 1921 fino al 1924. In essa sono racchiuse le principali caratteristiche che caratterizzarono molti modelli Guzzi per vari decenni.\nStoria.\nLa Normale fu la diretta evoluzione del prototipo G.P. 500 realizzato nel 1919 e che precedette di un anno la fondazione della Casa dell\u2019Aquila, dal quale differiva in alcune soluzioni che erano risultate troppo complesse, costose ed avveniristiche, tra cui la distribuzione monoalbero in testa a quattro valvole, giudicato ancora un sistema molto delicato e propenso alle rotture, preferendo due valvole contrapposte.\nLa produzione cominci\u00f2 nel 1921 quando, nello stabilimento di Mandello del Lario, vennero assemblati 17 esemplari di questa sottocanna.\nPer far conoscere al mercato il veicolo e le sue potenzialit\u00e0 si decise ricorrere alla partecipazione alle gare di lunga durata su strade. Il debutto nelle competizioni della Normale si svolse alla Milano-Napoli tenutasi nel settembre 1921, ultima prova stagionale del Campionato Motociclistico Italiano su Strada, iscrivendo le uniche due motociclette prodotte fino ad allora dopo le insistenze al pilota (poi politico) Aldo Finzi, entusiasta del nuovo modello dopo un breve collaudo: le due moto, pilotate da Mario Cavedini e Finzi, tagliarono il traguardo rispettivamente ventesima e ventiduesima, alla media di 44 km orari circa, senza aver subito alcun tipo di problema durante la percorrenza degli impegnativi 877 km della gara di gran fondo. Con la vittoria del mese successivo alla massacrante Targa Florio dal fratello di Finzi, Gino (prima vittoria della Guzzi), si consacrarono definitivamente l\u2019affidabilit\u00e0 e le potenzialit\u00e0 della Normale.\nNel 1922, sulla base delle esperienze accumulate in gara, vennero applicate alcune modifiche al motore, tra cui un sistema di lubrificazione non pi\u00f9 a tutta perdita, e la soppressione della doppia accensione, per motivi di costo e rivelatasi superflua date le gi\u00e0 eccellenti qualit\u00e0 del motore.\nLa Normale, nonostante avesse ottenuto ottimi risultati nelle partecipazioni alle gare, non era pi\u00f9 in grado di garantire buone probabilit\u00e0 di successo, e pertanto fu creato un nuovo modello studiato appositamente per le competizioni, la Corsa 2 V (abbreviata in C 2V), sostituendo la Normale nelle competizioni; quando si decise di applicare il telaio della C 2V anche al motore a due valvole contrapposte, alla fine del 1923, essa venne tolta dal listino e sostituita dal modello Sport (impropriamente noto come \"Sport 13\").\nDal 1921 fino al 1923 furono prodotti in totale 2065 esemplari, venduti al prezzo di 8500 LIT, e gli ultimi rimasti in magazzino vennero veduti nel corso del 1924.\nTecnica.\nIl motore \u00e8 un monocilindrico orizzontale di 500 cm\u00b3 con un rapporto alesaggio/corsa di 88 x 82 mm (diventato poi una caratteristica di quasi tutti i modelli prodotti successivamente dalla Guzzi), dotato di una distribuzione a due valvole in acciaio al nichel contrapposte, quella d\u2019aspirazione laterale e richiamata con una molla cilindrica, mentre quella di scarico in testa, comandata da un\u2019asta con bilanciere e richiamata con una molla a spillo, a differenza del prototipo G.P. 500, dotato di quattro valvole in testa parallele comandato da un monoalbero a camme ed alberello e coppie coniche; questa scelta fu dettata dalle necessit\u00e0 di ridurre i costi di produzione e di evitare un sistema ancora in fase di sviluppo, fragile e propenso a guasti; seppur non fosse una novit\u00e0 la distribuzione a valvole contrapposte, lo fu l\u2019inversione dei condotti, l\u2019aspirazione laterale e lo scarico in testa: in questo modo la valvola pi\u00f9 calda \u00e8 esposta direttamente al vento della corsa, oltre ai vantaggi prestazionali dovuti da un condotto di scarico dall\u2019andamento pi\u00f9 regolare che permettesse una pi\u00f9 celere e completa evacuazione dei gas combusti.\nInteressante poi la doppia doppia accensione, utilizzata per garantire una perfetta combustione della miscela anche in una camera di combustione piuttosto ampia, anche se dal 1922 essa venne mantenuta solamente come opzionale, date le eccellenti doti del propulsore anche con una sola candela (ed anche per motivi economici), preferendo alla seconda candela un originale dispositivo che evitasse la caduta della valvola di scarico all'interno della camera di combustione in caso di rottura.\nIl cilindro ad alette radiali e la testa sono in ghisa, quest\u2019ultima unita al basamento tramite tre lunghi prigionieri, mentre il pistone, in alluminio, \u00e8 dotato di due coppie di segmenti di tenuta e due anelli raschiaolio; la biella, in acciaio al nichel, \u00e8 a sezione tubolare ed \u00e8 montata su cuscinetti di bronzo con zampe di ragno per la lubrificazione. In acciaio al nichel anche l\u2019albero a gomiti, costituito da un solo pezzo al quale sono fissati dei contrappesi circolare con delle viti, e ruota su cuscinetti a sfera; ad esso \u00e8 fissato quello che \u00e8 poi diventato un simbolo della Guzzi, il grande volano esterno in acciaio stampato di diametro 280 mm.\nIl carter \u00e8 in alluminio fuso in terra, composto da due parti divise sulla verticale; quello sinistro \u00e8 coperto da un coperchio che contiene la coppia di ingranaggi della trasmissione primaria (con parastrappi) e la frizione a dischi multipli metallici, alloggiata direttamente nella corona condotta, mentre quello destro \u00e8 completato da una cartella che racchiude gli organi di comando della distribuzione, il magnete Bosch e, dal 1922, la pompa dell\u2019olio; i primi modelli avevano quindi la lubrificazione semiautomatica: dal serbatoio principale, posto sotto quello della benzina, con una pompa manuale l\u2019olio veniva inviato in una piccola coppa sul fondo del carter, dal quale, tramite una pompa ad ingranaggi azionata dall\u2019albero motore, veniva mandato sotto pressione alla testa di biella. Il circuito di lubrificazione era quindi a tutta perdita, ovvero che il lubrificante, una volta utilizzato, non viene pi\u00f9 rimesso in circolo, ma per gravit\u00e0 si accumula sul fondo del basamento: la quantit\u00e0 di olio contenuto nella coppa era per\u00f2 sufficiente per percorre circa 70 km, non era quindi necessario utilizzare continuamente la pompa manuale; il nuovo circuito di lubrificazione \u00e8 costituito cos\u00ec da una pompa ad ingranaggi che direttamente dal serbatoio aspira l\u2019olio e lo manda sotto pressione all\u2019albero motore, e quello raccolto sul fondo del carter \u00e8 prelevato tramite una pompa a palette (coassiale a quella di mandata) e riportato al serbatoio; la portata complessiva di 60 litri all\u2019ora permette un\u2019ottimale lubrificazione ed un rapido ricambio, con conseguente smaltimento di calore. Sempre sulla destra \u00e8 montato un coperchio bombato che contiene il sistema per la messa in moto a pedale, il pignone della trasmissione finale e le due molle concentriche della frizione, che tengono pressati i dischi fra loro tramite un\u2019asta che attraversa tutto l\u2019albero primario del cambio. \nL\u2019alimentazione \u00e8 attuata tramite un carburatore motociclistico semiautomatico Amac con valvola a saracinesca e spillo conico, con due comandi a manettini per l\u2019aria e l\u2019acceleratore.\nIl telaio \u00e8 un blocco unico, a differenza del prototipo che aveva il triangolo posteriore imbullonato, ed \u00e8 stata aggiunta per rinforzo una scatolatura in lamiera che dalla sella scende per raggiungere la parte inferiore del motore. La sella Brooks in cuoio \u00e8 sistemata a soli 62 cm da terra, il che permette di mantenere una postura molto rilassata. La sospensione anteriore \u00e8 a parallelogramma con due molle centrali, non ammortizzate.\nLe ruote, a raggi, montano pneumatici Dunlop a tallone da 26\u201d x 2 \u00bd, e quella posteriore \u00e8 montata su un mozzo con cuscinetti a sfera e sfilabile sulla destra. La ruota anteriore \u00e8 priva di freni, mentre quella posteriore \u00e8 dotata di un freno a tamburo laterale a due ganasce, una azionata da una leva sulla destra del manubrio e l\u2019altra da un pedale sulla sinistra; il fatto di montare un freno cos\u00ec prestante sulla ruota posteriore e di non adottarlo su quella anteriore \u00e8 dettato da una questione pratica: le strade dell\u2019epoca erano prevalentemente sterrate e dal pessimo fondo, arrivando cos\u00ec in fase di frenata al frequente blocco delle ruote, ed era pi\u00f9 consigliabile quindi utilizzare prevalentemente il freno della ruota posteriore, pi\u00f9 semplice da controllare in caso di sbandata rispetto a quella anteriore.\nIl serbatoio, del tipo sottocanna, contiene 10 litri di benzina, sopra il quale \u00e8 fissata una cassetta metallica per gli attrezzi, a sezione circolare; completava il tutto un ampio portapacchi. L\u2019impianto di illuminazione, costituito da un faro ad acetilene, era fornito come opzionale.\nPrestazioni.\nLa potenza erogata di 8 CV a 3.200 giri/m con un rapporto di compressione di 4:1 permetteva di spingere questa motocicletta fino alla velocit\u00e0 di circa 80 km/h, con un consumo medio di benzina di 30 km/l e di un litro d\u2019olio ogni 350 km: un risultato notevole per l'epoca. Nel 1922, dopo una serie di piccole modifiche nella messa a punto del motore ed un innalzamento del rapporto di compressione a 4,7:1 si raggiunse la potenza di 8,5 CV, ottenuta a 3.400 giri/min, portando cos\u00ec il veicolo ad 85 km/h. Date le ottime prestazioni iniziali, il propulsore verr\u00e0 sviluppato e impiegato su molti altri modelli prodotti nei decenni seguenti dalla Guzzi."}
{"id": "2152413", "revid": "6923", "url": "https://it.wikipedia.org/wiki?curid=2152413", "title": "Bivacco Marco Crippa", "text": "Il bivacco Marco Crippa \u00e8 un bivacco situato in val Veny a 3.850\u00a0m s.l.m.\nStoria.\n\u00c8 stato costruito nel 1980.\nCaratteristiche ed informazioni.\nSituato in prossimit\u00e0 del Pic Eccles poco sotto il bivacco Giuseppe Lampugnani, viene anch'esso nominato come \"bivacco Eccles\". \u00c8 realizzato in legno e lamiera ed intitolato all'alpinista Marco Crippa; dotato di coperte e materassini, non dispone di acqua corrente.\nAccessi.\nL'accesso avviene in circa 5 ore dal rifugio Monzino con percorso alpinistico. Dal rifugio si tratta di salire il ghiacciaio del Brouillard e di passare per il colle del Fr\u00e9ney."}
{"id": "2152416", "revid": "226458", "url": "https://it.wikipedia.org/wiki?curid=2152416", "title": "Saggio di Angeli", "text": "Il saggio di Angeli o reazione di Angeli e una reazione di chimica organica per il riconoscimento delle aldeidi; un'aldeide trattata con il sale sodico di nitroidrossilammina e poi cloruro ferrico d\u00e0 colorazione rossa. \nDal nome del chimico italiano Angelo Angeli (1864-1931)."}
{"id": "2152422", "revid": "1226", "url": "https://it.wikipedia.org/wiki?curid=2152422", "title": "Accademia Galileiana", "text": ""}
{"id": "2152423", "revid": "1305772", "url": "https://it.wikipedia.org/wiki?curid=2152423", "title": "Decode", "text": "Decode \u00e8 un brano del gruppo musicale statunitense Paramore, scritto per la colonna sonora del film \"Twilight\" insieme ad un altro brano della band, \"I Caught Myself\", e pubblicato come singolo il 16 novembre 2008.\nLa canzone, scritta dai membri della band Hayley Williams, Josh Farro e Taylor York, \u00e8 stata candidata ai Grammy Awards 2010 come miglior canzone scritta per un film. \u00c8 stata nominata nella stessa categoria anche agli MTV Movie Awards 2009, mentre ha vinto il premio come miglior canzone rock ai Teen Choice Awards 2009.\nPubblicazione.\nIl brano \u00e8 stato pubblicato il 3 novembre 2008 nell'album \"Twilight: Music from the Original Motion Picture Soundtrack\" accanto a brani di Robert Pattinson, Muse, Linkin Park ed altri. La canzone non compare durante il film ma durante i titoli di coda.\nDescrizione.\nLa cantante del gruppo, Hayley Williams, ha dichiarato:\nVideo musicale.\nLe riprese del video ufficiale per il brano sono iniziate il 13 ottobre 2008 sotto la direzione di Shane Drake, mentre la sua pubblicazione \u00e8 avvenuta il 3 novembre 2008 in anteprima sui principali canali di MTV. Girato a Nashville, alterna scene della band che suona in una foresta ad alcune scene di \"Twilight\". Il video \u00e8 stato nominato agli MTV Australia Awards 2009 e agli MTV Video Music Awards 2009 nella categoria \"Miglior video rock\"."}
{"id": "2152424", "revid": "1876595", "url": "https://it.wikipedia.org/wiki?curid=2152424", "title": "Kevin Sydney", "text": "Kevin Sydney \u00e8 un personaggio dei fumetti Marvel Comics. Creato da Roy Thomas e Werner Roth, \u00e8 apparso per la prima volta in \"X-Men\" 35 (agosto 1967) con il nome in codice di Changeling.\nSuccessivamente il personaggio fu rielaborato con il nome in codice di Morph per la serie animata \"Insuperabili X-Men\". Con questo nome \u00e8 apparso poi in Exiles e in Era di Apocalisse, che sono per\u00f2 ambientati in realt\u00e0 alternative, e nella mini-serie \"Marvel: The Lost Generation\".\nChangeling.\nChangeling debutta come antagonista degli X-Men, in quanto \u00e8 il leader dell'organizzazione criminale Fattore Tre. In seguito Xavier, all'insaputa dei suoi studenti, gli chiede di assumere le sue sembianze e sostituirlo alla guida degli X-Men. Durante uno scontro verr\u00e0 ferito a morte, e solo successivamente gli X-Men scopriranno che non si trattava del loro mentore ma appunto, di Changeling.\nNonostante la sua morte Changeling riappare in forma di fantasma in \"Excalibur\" e in \"Sensational She-Hulk\".\nVersioni alternative.\nExiles.\nMorph, il cui vero nome \u00e8 Kevin Sydney, \u00e8 un mutante con una struttura fisica malleabile tanto da venir definito \"una poltiglia bianca che gridava come un bambino e si agitava come argento vivo\". Fin da piccolo riusciva ad assumere la forma di un comunissimo ragazzino cosa che rendeva pi\u00f9 felici i propri genitori. Sua madre mor\u00ec di cancro ai polmoni quando il mutante aveva solo 13 anni. Dopo quell'avvenimento suo padre si richiuse in se stesso e Morph, burlone di natura, cerc\u00f2 di tirarlo su ottenendo solo l'effetto contrario: alla fine il padre decise di mandarlo alla scuola Xavier per giovani dotati dove ottenne una laurea in ingegneria elettronica.\nAllo Xavier Institute ricevette il nome in codice Morph e venne messo a capo della squadra dei Nuovi Mutanti, per poi diventare uno stimato membro dei Vendicatori dopodich\u00e9 venne a fare parte della formazione originale del gruppo degli Exiles nel quale milit\u00f2 a lungo. Durante la sua permanenza nel team, si innamor\u00f2 di una Sole Ardente femmina proveniente da una realt\u00e0 alternativa. Quando si venne a sapere che lei era omosessuale, Morph decise di restarle amico.\nRecentemente, dopo aver riportato il mutante Becco nella propria realt\u00e0 (Terra-616), Morph e gli Exiles hanno per errore lasciato libero di vagare di realt\u00e0 in realt\u00e0 il pericoloso mutante Proteus che stava cercando di trovare il migliore corpo possibile visto che il suo si stava deteriorando a causa della sua mutazione. Dopo un lungo inseguimento, Proteus ha preso possesso del corpo di Morph, scoprendo che era perfetto, in quanto non si sarebbe mai deteriorato.\nIl resto del gruppo, seguendo un piano di Blink, condizion\u00f2 mentalmente Proteus, facendogli credere di essere Morph cos\u00ec che il malvagio mutante si ritrov\u00f2 prigioniero di un corpo duraturo.\nPoteri e abilit\u00e0.\nIl potere principale di Kevin \u00e8 quello di poter cambiare aspetto in quello di qualunque persona, indipendentemente dalla sua stazza. Se si trasforma in un mutante, acquista anche alcune delle sue capacit\u00e0 (ad esempio, trasformandosi in Warren Wortinghton, pu\u00f2 volare come lui grazie alle ali dietro la sua schiena); inoltre \u00e8 molto portato per i lavori di elettronica, il che fa capire che ha una grande intelligenza in questo campo. Oltre a ci\u00f2, grazie alla sua mutazione, il suo metabolismo \u00e8 pi\u00f9 veloce di quello di un normale essere umano, il quale non lo fa ingrassare e lo rende anche immune alle malattie. Ha anche lievi capacit\u00e0 telepatiche, ed \u00e8 in grado di levitare, ma non di volare."}
{"id": "2152425", "revid": "599013", "url": "https://it.wikipedia.org/wiki?curid=2152425", "title": "Rock Steady", "text": ""}
{"id": "2152430", "revid": "164710", "url": "https://it.wikipedia.org/wiki?curid=2152430", "title": "Ys", "text": ""}
{"id": "2152435", "revid": "1522738", "url": "https://it.wikipedia.org/wiki?curid=2152435", "title": "Street Fighter (serie animata)", "text": "Street Fighter \u00e8 una serie animata statunitense-canadese prodotta da InVision Entertainment, basata sulla celebre saga di videogiochi picchiaduro 2D \"Street Fighter\". Trasmessa su Cartoon Express e Action Extreme Team, \u00e8 composta da due stagioni, la prima fu trasmessa nel 1995, la seconda nel 1997.\nTrama.\nGuile, sergente americano, \u00e8 il protagonista di questo cartone animato: fondatore dei \"Street Fighters\", assieme agli altri membri, ovvero gli Street Fighter Ryu, Ken, Chun-Li, Blanka, Cammy ed altri ancora, combatte contro il malefico generale M. Bison e Shadaloo, la sua potente organizzazione criminale.\nLa serie mischia avvenimenti nella trama del gioco con il film live-action \"Street Fighter - Sfida finale\", unendo insieme personaggi da \"Street Fighter II\", \"Street Fighter Alpha\" e \"Final Fight\".\nAlcuni personaggi del film, come il Capitano Sawade compaiono in alcuni episodi, cos\u00ec come, per la prima volta, appare Gouken, maestro di Ryu e Ken e fratellastro di Akuma, ed anche il Delta Red, lo squadrone speciale a cui appartiene Cammy White."}
{"id": "2152436", "revid": "1226", "url": "https://it.wikipedia.org/wiki?curid=2152436", "title": "Baccalaureato in teologia", "text": ""}
{"id": "2152437", "revid": "287204", "url": "https://it.wikipedia.org/wiki?curid=2152437", "title": "YS (album)", "text": ""}
{"id": "2152438", "revid": "287204", "url": "https://it.wikipedia.org/wiki?curid=2152438", "title": "YS (Il Balletto di Bronzo)", "text": ""}
{"id": "2152442", "revid": "767487", "url": "https://it.wikipedia.org/wiki?curid=2152442", "title": "Junulara E-Semajno", "text": "La Junulara E-Semajno, anche conosciuto come Junulara Esperanto-Semajno (JES; letteralmente \"settimana giovanile di esperanto\") \u00e8 un incontro esperantista organizzato annualmente dalla Giovent\u00f9 Esperantista Polacca (PEJ) e dalla Giovent\u00f9 Esperantista Tedesca (GEJ) nella settimana di Capodanno in una diversa localit\u00e0 dell'Europa centrale.\nL'incontro verr\u00e0 organizzato a partire dal 2009/10 come naturale prosecuzione (e idealmente come fusione) dell'Internacia Seminario e dell'Ago-Semajno, due incontri esperantisti giovanili che sino al 2008/09 si tenevano contemporaneamente in due diverse localit\u00e0 d'Europa durante la settimana di Capodanno. L'Internacia Seminario (IS) era organizzato dalla sola Giovent\u00f9 Esperantista Tedesca, mentre dell'Ago-Semajno (AS) si occupavano la Giovent\u00f9 Esperantista Polacca e Varsovia Vento.\nLa prima edizione dell'incontro avr\u00e0 probabilmente luogo a Zakopane, nel sud della Polonia.\nStoria.\nLa nascita dell'idea.\nLa necessit\u00e0 di fondere i due incontri esperantisti che tradizionalmente avevano luogo a fine anno in Europa, IS e AS, era gi\u00e0 evidente sin dai primi anni di svolgimento di quest'ultimo evento (il pi\u00f9 giovane fra i due). Non era raro assistere a spostamenti di partecipanti dall'uno all'altro festival, per poter incontrare dal vivo tutti gli amici. Lo svolgimento contemporaneo dei due eventi creava problemi anche alla Organizzazione Mondiale della Giovent\u00f9 Esperantista, che in precedenza era solita tenere le proprie riunioni invernali nel corso dell'IS, ma che a causa della concorrenza involontaria dell'AS non era pi\u00f9 riuscita, negli ultimi anni, a garantire la presenza del numero legale di rappresentanti nazionali.\nIl primo passo verso la fusione avvenne il 4 agosto 2008, durante il \"Magiverda Internacia Renkonti\u011do\" (MIRO) di quell'anno, tenuto a Duga Resa, in Croazia. I principali organizzatori dei due eventi, Rolf Fantom (GEJ) e \u0141ukasz \u017bebrowski (PEJ), ebbero in tale occasione la possibilit\u00e0 di iniziare ad esplorare le possibilit\u00e0 pratiche di arrivare ad una fusione fra i due incontri. Il mantenimento dei rapporti durante le settimane successive \u00e8 culminato in una riunione organizzativa tenuta a Berlino fra il 25 ed il 27 settembre 2008, cui hanno partecipato anche Agnieszka Rzetelska (PEJ), Julia Hell (GEJ), Pauxlo Ebermann (GEJ) ed Ireneusz Bobrzak (PEJ). In tale occasione \u00e8 stata formalizzata la decisione di fondere i due eventi a partire dal 2009/10.\nL'annuncio ufficiale.\nLa notizia dell'accordo \u00e8 stata mantenuta segreta fino alla mezzanotte e trenta del 1\u00ba gennaio 2009. In tale data, un annuncio formale \u00e8 stato dato in contemporanea ai partecipanti del 52\u00b0 Internacia Seminario, in corso a Biedenkopf (in Germania), e a quelli presenti alla 7\u00aa Ago-Semajno, in corso a Liptovsk\u00fd Mikul\u00e1\u0161 (in Slovacchia)."}
{"id": "2152444", "revid": "1305772", "url": "https://it.wikipedia.org/wiki?curid=2152444", "title": "Linari (famiglia)", "text": "La famiglia dei conti Linari era proprietaria di un castello e un casale nella Valle Acerreta, vicino a Marradi, nella Valle del Lamone (Appennino faentino, tra Brisighella e Borgo San Lorenzo), nella parrocchia della Badia di Santa Reparata, vicino al confine tra Toscana ed Emilia-Romagna.\nStoria.\nIl casale di Linari fa parte di una donazione del 26 marzo 1088. \nLa famiglia Guerrini forse discende dai conti Guerino I d'Alvernia e Guerino di Provenza.\nEsiste un diploma dell'Imperatore Arrigo VI del 1191 a favore del conte Guido di Modigliana, cui conferm\u00f2 in feudo \"Linare cum tota curte ejusdem\". Un altro privilegio di Federico II lo nomina nel 1247.\nPersone.\nI Conti di Linari furono un'antica famiglia nobile, originaria dell'omonimo villaggio nell'alta valle del Lamone. \nVerso il 1360 i Fiorentini distrussero il loro castello; Giovanni di Linari ripar\u00f2 a Marradi, dove continu\u00f2 a risiedere. Il suo abiatico Battista Guerrino mor\u00ec nel 1416, i suoi figli non usarono pi\u00f9 il titolo di conte. Si chiamarono semplicemente Guerrini per necessit\u00e0 di sfuggire a delle persecuzioni tra guelfi e ghibellini.\nIl pronipote Rocco Guerrini nacque il 24 dicembre 1524 a Marradi, fu prima al servizio dei re francesi, poi dei Conti della Sassonia, e infine al servizio dei conti della Prussia. Soldato e architetto militare, costru\u00ec la Cittadella di Spandau (vicino di Berlino) e di Peitz.\nLa vedova del suo figlio Johann Kasimir, Elisabeth von Distelmaier, compr\u00f2 nel 1621 il podere L\u00fcbbenau. Nel 1781 la famiglia si divise nel ramo dei Conti di Lynar-L\u00fcbbenau e il ramo dei Conti di Lynar-Drehna, questi ultimi comprarono nel 1793 il podere Drehna e la citt\u00e0 di Vetschau. Nel 1805 comprarono il podere Brandeis in Boemia. Nel 1806 questo ramo (dei Lynar-Drehna) fu nobilitato come principi. \nLa famiglia dei Conti e dei Principi di Lynar esiste tuttora in Germania, Francia ed in Corsica. Producono anche una birra con il loro nome. Uno di questi, Wilhelm Graf zu Lynar, svolse un ruolo nell'attentato del 20 luglio 1944 contro Adolf Hitler e fu impiccato insieme con altri complici il 29 settembre 1944.\nGenealogia.\n o Guerino I d'Alvernia\n o Guerino di Provenza(Guerino II d'Alvernia)\n o Isembardo di Barcellona\n o Bernardo I d'Alvernia (Bernard d'Auvergne)\n o Bernardo III di Tolosa (sposa Ermengarda figlia di Bernardo I)\n o Guerino di Tolosa\n o Guglielmo I di Aquitania\n o Bosone\n o Ermengarda d'Aquitania (sposa Rotboldo I di Provenza)\n o Bosone II di Provenza\n o Guglielmo I di Provenza\n o Rotboldo II di Provenza\n o Rotboldo III di Provenza (figlio Guglielmo III di Provenza)\n o Emma di Provenza\n o Bertrando I di Tolosa\n o Ponzio II di Tolosa\n o Guglielmo IV di Tolosa\n o Filippa di Tolosa\n o Raimondo IV di Tolosa\n o Bertrando II di Tolosa\n o Ponzio di Tripoli\n o Guido de Mutiliana\n o Migliore conte di Linari\n o Battista Guerino\n o Guglielmo\n o Rocco Guerrini 1525-1596 &amp; Anna de Monthot 1537-1585 &amp; Margareta von Thermo ??-1580"}
{"id": "2152445", "revid": "1737581", "url": "https://it.wikipedia.org/wiki?curid=2152445", "title": "Abbath Doom Occulta", "text": "\u00c8 fondatore insieme a Demonaz dell'influente gruppo black metal Immortal. Prima di fondare gli Immortal, Abbath \u00e8 stato bassista nel gruppo death metal Old Funeral, con il futuro membro degli Immortal Demonaz e con Varg Vikernes di Burzum (da tener presente che i tre non hanno mai suonato contemporaneamente nella band). Durante la collaborazione con gli Old Funeral \u00e8 entrato a far parte della band di Demonaz, gli Amputation. Una volta sciolta anche quest'ultima band, Abbath form\u00f2 gli Immortal assieme a Demonaz. Pur avendo iniziato la carriera come bassista, ha suonato la batteria nei due album \"Pure Holocaust\" e \"Battles in the North\".\nBiografia.\nAbbath e gli Immortal.\nDurante tutto il periodo in cui Abbath fece parte degli Immortal fu allo stesso tempo voce principale, bassista, chitarrista, tastierista, e batterista, oltre che autore dei brani, principalmente per l'incoerente \"line-up\" che vedeva Abbath e Demonaz come unici membri fissi. Per molto tempo, comunque, Abbath fu cantante, bassista e batterista in studio, mentre Demonaz fu il chitarrista. Le cose cambiarono con l'arrivo di Horgh alla batteria, assicurando una formazione stabile per il gruppo; nonostante il suo arrivo, i problemi continuarono. Dopo la pubblicazione di \"Blizzard Beasts\", a Demonaz venne diagnosticata una tendinite acuta e dovette lasciare il posto di chitarrista, ma rimase come co-songwriter e manager della band. Nel 1999 viene pubblicato \"At the Heart of Winter\", questa volta con Abbath sia alla chitarra che al basso e Horgh sempre alla batteria: questo album segna un grande cambiamento nel suono e nello stile musicale degli Immortal. Nel 2000 viene pubblicato \"Damned in Black\", con Iscariah al basso. \"Sons of Northern Darkness\" viene pubblicato nel 2002, senza variazioni nella formazione.\nPoco dopo la pubblicazione di \"Sons of Northern Darkness\", gli Immortal cessano di esistere. Lo scioglimento non \u00e8 stato per\u00f2 causato da tensioni o problemi all'interno del gruppo, ma \u00e8 piuttosto una reciproca scelta fatta da tutti membri che hanno dichiarato di averlo fatto per motivi personali.\nAgli inizi del 2006 venne annunciato su una rivista tedesca, il German Rock Hard Magazine, che Abbath e Horgh avevano intenzione di riunire gli Immortal, iniziando a lavorare su vecchio materiale.\nHanno iniziato un nuovo tour, suonando al Wacken Open Air in Germania e per la prima volta in Australia e Nuova Zelanda, nel marzo 2008. Il nuovo album \"All Shall Fall\" esce in Europa il 25 settembre 2009 e negli Stati Uniti il 6 ottobre.\nAbbath (gruppo).\nNel 2016 a seguito dell'abbandono degli Immortal rilascia il nuovo album da solista intitolato \"Abbath\".\nIl 10 aprile 2019 viene diffuso tramite YouTube il video ufficiale di \"Harvest Pyre\", il primo singolo tratto dal futuro album Outstrider, che verr\u00e0 poi pubblicato il 5 luglio del 2019.\nStrumentazione.\nIn passato Abbath ha usato una copia della GHL Jackson Randy Rhoads, che ha modificato con nuovi pickup, hardware e una verniciatura personalizzata. Attualmente usa principalmente una ESP LTD DV8-R sul modello di Dave Mustaine che ha poi modificato per adattarla al Floyd Rose tremolo. Abbath usa inoltre un amplificatore Engl Blackmore e un Peavey Bandit.\nAbbath ha usato anche una batteria Pearl e un basso B.C. Rich Ironbird.\nAbbath e gli I.\nNel 2006, Abbath cre\u00f2 una nuova band, un supergruppo, chiamato semplicemente I. Abbath oltre ad esserne il frontman ed il cantante ne era anche il chitarrista, mentre Armagedda, proveniente sempre dagli Immortal, ne era il batterista, King dei Gorgoroth al basso, Arve Isdal degli Enslaved alla seconda chitarra mentre il gi\u00e0 citato Demonaz curava i testi del gruppo. L'album di debutto, \"Between Two Worlds\", usc\u00ec nel 2006.\nAbbath e i B\u00f6mbers.\nI B\u00f6mbers sono una tribute band dei Mot\u00f6rhead nata nel 1996. Abbath cura la voce e le parti di basso, Tore (ex-Old Funeral) ne \u00e8 il chitarrista e Pez (Punishment Park) ne \u00e8 il batterista. Durante l'Inferno Metal Festival del 2007, Abbath ha suonato live la reinterpretazione \"Ace of Spades\" dei Mot\u00f6rhead con il gruppo thrash metal tedesco Sodom."}
{"id": "2152450", "revid": "767487", "url": "https://it.wikipedia.org/wiki?curid=2152450", "title": "Jacob Miller", "text": "Biografia.\nI primi anni.\nJacob Miller nacque nel 1952 (o secondo un'altra fonte nel 1955) in Giamaica nella zona di Mandeville, di certo non la pi\u00f9 felice dell'isola. Era figlio unico di Joan Ashman e Desmond Elliott. L'unica cosa che Jacob conosceva di suo padre era la sua professione, un cantante che si faceva chiamare Sidney Elliott. Sfortunatamente non ebbe mai la possibilit\u00e0 di recarsi in Inghilterra alla ricerca di suo padre, come egli stesso dichiar\u00f2 di voler fare. Era anche imparentato con il cantante Maxi Priest, nato in Inghilterra e cugino dalla parte del padre mai ritrovato.\nL'approccio alla musica.\nQuando Jacob comp\u00ec 8 anni fu mandato a vivere dai nonni in Rousseau Road, a Kingston. Mentre frequentava la Melrose Highschool School, rimase affascinato dagli studi di registrazione sparsi nei dintorni. Augustus Pablo, un buon amico, musicista e produttore, port\u00f2 Jacob in giro per numerosi studi musicali in citt\u00e0. Augustus present\u00f2 il futuro cantante ai principali produttori, \" Sir\" Coxsone Dodd, Joe Gibbs e King Tubby.\nNel 1968 il sedicenne Miller registra per Dodd il suo primo singolo, \"Love Is A Message\" (aka \"Let Me Love You\")con scarso successo.\nDeluso, Jacob non registra nuove tracce fino al 1974, anno in cui incide con gli Inner Circle gli album \"Rock The Boat\" e \"Heavy Reggae\" (aka \"Blame It On The Sun\"). I due album contengono parecchie cover dell'idolo Bob Marley, altre cover di successi soul e Motown, oltre ad alcuni brani scritti dal gruppo.\nI primi successi.\nContemporaneamente alla pubblicazione dei primi album, Jacob intensifica la sua collaborazione con Augustus Pablo, con cui stringe un sodalizio che porter\u00e0 parecchi singoli di successo. Tra questi spicca \"King Tubby Meets Rockers Uptown\" compreso poi nell'omonimo album.\nQuesta collaborazione tuttavia non interferir\u00e0 con la produzione di diversi singoli di successo con gli Inner Circle. Allo stesso modo nel 1978 Miller pubblica assieme a Ray I l'album \"Natty Christmas\", che contiene cover di tracce natalizie completate da assoli stile DJ da parte di Ray I. Ma probabilmente il talento di Miller sarebbe rimasto inespresso se non avesse avuto la felice intuizione di unirsi gli Inner Circle. Il gruppo era costituito da Roger Lewis alla chitarra, Ian Lewis al basso, Bernard \"Touter\" Harvey alle tastiere, Rasheed McKenzie alla batteria e Jacob Miller alla voce.\nUna svolta decisa.\n\"Reggae Thing\", album del 1976, segna una decisa svolta del gruppo. Atmosfere tradizionali del reggae e del dub cominciano a fondersi con elementi tipici della musica d'oltreoceano, sulla scia degli album di Marley (\"Catch a Fire\", \"Burnin\"' e \"Natty Dread\"). Una scelta che si ripeter\u00e0 anche nell'album del 1977 \"Ready For The World\".\nIl titolo \u00e8 tutto un programma: gli Inner Circle sono oramai maturi per salire alla ribalta mondiale, senza tuttavia tralasciare le radici reggae e rasta. Nell'album si fa notare la canzone \"I Found A Girl\", un brano che esalta le doti canore di Miller.\nL'accostamento alla musica disco.\nAl 1978 viene fatto risalire, seppur con qualche dubbio, \"Mixed Up Moods\", che rappresenta un ritorno al reggae pi\u00f9 puro. Si tratta di un album che ricorda \"Uprising\" di Bob Marley, che uscir\u00e0 solo 2 anni pi\u00f9 tardi. Questo a conferma del fatto che Jacob \u00e8 ormai impegnato a tempo pieno su diversi fronti.\nSempre nel 1979 viene alla luce \"Everything Is Great\", un album che mescola reggae, funk, R&amp;B e musica disco. Una sorta di risposta ai Third World, il cui nucleo fondatore apparteneva agli Inner Circle agli albori della sua creazione (1968). In particolare il brano che d\u00e0 il nome all'album, \"Everything Is Great\", si riveler\u00e0 un successo internazionale.\nL'ultimo album.\n\u00c8 il 1980 quando gli Inner Circle pubblicano \"New Age Music\". Alle gi\u00e0 evidenziate tendenze sperimentalistiche, l'album aggiunge un pizzico di new age, con tanto di sintetizzatori. Per alcuni rappresenta l'inizio della commercializzazione del gruppo, ma per gli intenditori \u00e8 solo l'ennesimo capolavoro di un artista geniale.\nCi\u00f2 che sorprende di Jacob \u00e8 la capacit\u00e0 della sua voce di modularsi ed adattarsi in modo camaleontico ai suoi brani. In \"Call It Love\" la sua voce sembra strizzare l'occhio ad Elvis Presley, mentre in \"If I Can't Have You\" si ritrovano virtuosismi vocali che riportano alla mente \"To Love Somebody\" nella versione di Eric Burdon.\nInoltre si dimostra incontenibile in \"Summer In The City\", cover del brano \"hit\" del 1966 dei Lovin' Spoonful.\nLa tragica fine.\nNel 1980 il produttore Chris Blackwell aveva portato Bob Marley e Jacob Miller in Brasile per celebrare l'apertura dei nuovi uffici dell'etichetta Island in Sud America. Miller torn\u00f2 in Giamaica venerd\u00ec 21 marzo 1980; dopo appena 2 giorni Jacob Miller mor\u00ec per le ferite mortali di un incidente stradale in Hope Road.\nPrima dell'incidente, gli Inner Circle stavano preparando un lungo tour in America come gruppo di apertura a Bob Marley &amp; The Wailers.\nDopo la morte di Jacob Miller, il suo gruppo sar\u00e0 coinvolto in un caotico quanto improbabile riassetto, con l'aggiunta di nuove voci."}
{"id": "2152454", "revid": "287204", "url": "https://it.wikipedia.org/wiki?curid=2152454", "title": "Ys (album)", "text": ""}
{"id": "2152455", "revid": "110157", "url": "https://it.wikipedia.org/wiki?curid=2152455", "title": "Begin to Hope", "text": "Begin to Hope \u00e8 il quarto album della cantautrice Regina Spektor. Pubblicato il 13 giugno 2006, debutt\u00f2 alla posizione 70 della Billboard 200 sino a raggiungere il ventesimo posto grazie alla popolarit\u00e0 del singolo \"Fidelity\".\nTracce.\nL'edizione speciale contiene un disco con le seguenti bonus track:\nLa versione iTunes contiene le seguenti bonus track:"}
{"id": "2152457", "revid": "161374", "url": "https://it.wikipedia.org/wiki?curid=2152457", "title": "Settimana Giovanile di Esperanto", "text": ""}
{"id": "2152458", "revid": "161374", "url": "https://it.wikipedia.org/wiki?curid=2152458", "title": "Settimana giovanile di esperanto", "text": ""}
{"id": "2152459", "revid": "1543377", "url": "https://it.wikipedia.org/wiki?curid=2152459", "title": "I Wuzzles", "text": "I Wuzzles (\"Wuzzles\") \u00e8 una serie televisiva d'animazione, una delle prime prodotte dalla Walt Disney Pictures Television Animation Group. La serie and\u00f2 in onda dal 14 settembre al 7 dicembre 1985 ogni sabato mattina sulla CBS, in contemporanea all'altra serie dello studio, \"I Gummi\", che andava invece in onda sulla NBC; tuttavia, a differenza di quest'ultima, \"I Wuzzles\" non fu rinnovata per una seconda stagione. L'animazione della serie fu realizzata dalla TMS Entertainment, mentre la sigla venne composta e cantata da Stephen Geyer.\nLa serie ha come protagoniste delle creature chiamate Wuzzle (che significa \"mescolare\"), ognuna delle quali \u00e8 un mix di due diverse specie animali realmente esistenti. I Wuzzle sono dotati di ali e vivono nella terra di Wuz, dove anche le piante, gli oggetti e gli edifici sono delle mescolanze come i protagonisti.\nEdizioni home video.\nNel 1987 l'intera serie fu distribuita in Italia in sei VHS per il noleggio, intitolate \"Apilone\", \"Conippa\", \"Rinobert\", \"Farforsa\", \"Focalce\" ed \"Eleguro\". Eccetto la prima VHS che contiene tre episodi, le altre ne contengono due, ed essi non sono presentati in ordine cronologico."}
{"id": "2152461", "revid": "161374", "url": "https://it.wikipedia.org/wiki?curid=2152461", "title": "Junulara Esperanto Semajno", "text": ""}
{"id": "2152462", "revid": "324231", "url": "https://it.wikipedia.org/wiki?curid=2152462", "title": "Wuzzles", "text": ""}
{"id": "2152464", "revid": "161374", "url": "https://it.wikipedia.org/wiki?curid=2152464", "title": "Junulara esperanto semajno", "text": ""}
{"id": "2152467", "revid": "161374", "url": "https://it.wikipedia.org/wiki?curid=2152467", "title": "Junulara E-semajno", "text": ""}
{"id": "2152469", "revid": "1543377", "url": "https://it.wikipedia.org/wiki?curid=2152469", "title": "European Federation of Radio Operated Model Automobiles", "text": "L'EFRA (European Federation of Radio Operated Model Automobiles) \u00e8 l'organo che governa, promuove e gestisce le competizioni agonistiche riguardanti l'automodellismo radiocomandato in Europa.\nStoria.\nFondata nel 1973, l'EFRA era inizialmente formata da Francia, Germania, Gran Bretagna, Paesi Bassi, Italia e Svizzera.\nLo scopo dell'Organizzazione era la regolamentazione dell'automobilismo radiocomandato sportivo in Europa, grazie alla creazione ed all'utilizzo di un regolamento agonistico comune, che definisce il Campionato Europeo, e gran parte delle regole dei campionati ufficiali all'interno di ogni singolo Paese.\nObiettivo.\nL'EFRA \u00e8 attualmente composta da 28 stati membri e rappresenta l'Europa nell'IFMAR (International Federation of Model Auto Racing), l'organizzazione che regolamenta l'automodellismo sportivo in ambito internazionale.\nOltre ad organizzare e gestire le competizioni nella sua zona di amministrazione, l'EFRA si occupa anche dell'approvazione dei componenti quali motori, marmitte o telai utilizzabili nelle competizioni in tutta Europa.\nMembri.\nMembri EFRA con rispettiva organizzazione nazionale:"}
{"id": "2152471", "revid": "599013", "url": "https://it.wikipedia.org/wiki?curid=2152471", "title": "Stefano Tassinari", "text": "Ha pubblicato diversi romanzi e suoi racconti sono presenti in una decina di antologie, pubblicate in Italia e in alcuni Paesi stranieri.\nAutore di testi teatrali, letture sceniche e di programmi radiofonici per Rai Radio 3, \u00e8 stato ideatore e direttore artistico di varie rassegne letterarie, tra le quali \"La parola immaginata\" e \"Ritagli di tempo\" (ITC Teatro di San Lazzaro di Savena). \u00c8 stato autore di documentari televisivi girati, oltre che in Italia, in Nicaragua, Spagna, Francia, Portogallo ed ex Jugoslavia.\nHa curato la messa in scena di decine di opere letterarie di scrittori italiani e stranieri, collaborando con attori e registi (tra gli altri: Leo Gullotta, Marco Baliani, Ottavia Piccolo, Silvano Piccardi, Antonio Catania, Matteo Belli, Ivano Marescotti, Laura Curino e Renato Carpentieri), musicisti (tra gli altri: Paolo Fresu, Riccardo Tesi, Mauro Pagani, Yo Yo Mundi, T\u00eates de Bois, Casa del vento, Mario Arcari, Armando Corsi, Antonello Salis, Daniele Sepe, Patrizio Fariselli, Jimmy Villotti, Paolo Damiani e Gianluigi Trovesi) e fotografi (tra gli altri: Mario Dondero, Giovanni Giovannetti, Tano D'Amico, Raffaella Cavalieri, Luca Gavagna e Dario Berveglieri).\nVicepresidente dell\u2019\"Associazione Scrittori Bologna\", ha scritto di letteratura su quotidiani e riviste. \u00c8 stato direttore e fondatore di \"Letteraria\" (rivista semestrale di letteratura sociale), legata dapprima ai nuovi Editori Riuniti e poi dal 2010 a Edizioni Alegre. \u00c8 stato prima militante di Avanguardia operaia, poi segretario della federazione ferrarese di Democrazia Proletaria, infine (dopo una parentesi nei Verdi Arcobaleno), \u00e8 stato militante del Partito della Rifondazione Comunista, fondatore e animatore del circolo PRC \"V\u00edctor Jara\" di Bologna. \u00c8 scomparso nel 2012 all'et\u00e0 di 56 anni dopo una lotta contro una grave malattia durata otto anni."}
{"id": "2152472", "revid": "110157", "url": "https://it.wikipedia.org/wiki?curid=2152472", "title": "Kiryat Gat", "text": "Kiryat Gat (ebraico: \u05e7\u05e8\u05d9\u05d9\u05ea \u05d2\u05ea, arabo: \u0643\u0631\u064a\u0627\u062a \u062c\u0627\u062a) \u00e8 una citt\u00e0 del Distretto Meridionale d'Israele, a 56\u00a0km da Tel-Aviv, 43\u00a0km da Beersheba e 68\u00a0km da Gerusalemme."}
{"id": "2152476", "revid": "21067285", "url": "https://it.wikipedia.org/wiki?curid=2152476", "title": "Kookburra", "text": ""}
{"id": "2152477", "revid": "767487", "url": "https://it.wikipedia.org/wiki?curid=2152477", "title": "Il re del castello", "text": "Il re del castello \u00e8 un album del Balletto di Bronzo pubblicato nel 1990.\nSi tratta di una raccolta di rarit\u00e0 e inediti risalenti agli anni 1969 e 1970.\nStoria del disco.\nNel 1990 la rivista musicale Raro! pubblica il disco \"Il re del castello\" che racchiude alcune incisioni della prima formazione del gruppo, risalenti al periodo 1969-1970: per la precisione alcuni brani registrati durante le session di \"Sirio 2222\" ma non inclusi nell'album (\"Accidenti\", \"Il re del castello\", versione strumentale del brano \"Cominci\u00f2 per gioco\" apparso come lato B del singolo \"Neve calda\", e una versione strumentale di \"Neve calda\") e quattro canzoni incise in spagnolo (tra cui una cover di \"Eternit\u00e0\" dei Camaleonti)."}
{"id": "2152484", "revid": "1452073", "url": "https://it.wikipedia.org/wiki?curid=2152484", "title": "Excitebike", "text": " \u00e8 un simulatore di guida di motocross pubblicato nel 1984 da Nintendo per Nintendo Entertainment System. Il gioco ha ricevuto conversioni per arcade, home computer e console portatile.\nModalit\u00e0 di gioco.\n\"Excitebike\" presenta una visuale in terza persona a scorrimento. Lo scopo del gioco \u00e8 quello di percorrere una serie di circuiti nel minor tempo possibile, evitando gli ostacoli e sfruttando le rampe.\n\u00c8 possibile controllare la moto tramite i tasti direzionali. Il tasto A serve per accelerare, mentre il tasto B attiva il turbo. Il turbo permette di incrementare la velocit\u00e0 della moto, aumentando tuttavia la temperatura, che pu\u00f2 portare al surriscaldamento del motore.\nIl gioco presenta una modalit\u00e0 \"design\" in cui \u00e8 possibile creare un circuito personalizzato. Tale modalit\u00e0 non \u00e8 completamente funzionante nella versione NES poich\u00e9 il salvataggio avviene su cassetta.\nSviluppo.\n\"Excitebike\" \u00e8 stato realizzato da Shigeru Miyamoto prima di sviluppare \"Super Mario Bros.\" per la medesima console.\nEredit\u00e0.\nIl gioco ha ricevuto una conversione per coin-op dal titolo \"VS. Excitebike\". Questa versione \u00e8 stata utilizzata come base per un videogioco omonimo per Famicom Disk System che presenta nuovi tracciati e una modalit\u00e0 multigiocatore.\nNel 1997 \u00e8 stato pubblicato un remake del gioco dal titolo per Super Nintendo Entertainment System. Il videogioco presenta personaggi della serie \"Mario\" ed \u00e8 stato distribuito esclusivamente in Giappone tramite Satellaview.\nIl primo seguito del gioco \u00e8 \"Excitebike 64\" per Nintendo 64, in cui \u00e8 possibile competere lungo i tracciati originali in modalit\u00e0 3D, oltre a presentare il titolo originale come bonus.\nNel 2009 Monster Games ha pubblicato \"Excitebike: World Challenge\" (noto come \"Excitebike: World Rally\" negli Stati Uniti d'America e \"Excitebike: World Race\" in Giappone) per WiiWare, tornando alla visuale laterale tipica della serie. Lo stesso sviluppatore ha prodotto \"Excite Truck\" (2006) e \"Excite Bots: Trick Racing\" (2009), considerati spin-off della serie.\nUn ulteriore remake del gioco originale \u00e8 stato distribuito nel 2011 per Nintendo 3DS con il titolo \"3D Classics: Excitebike\".\n\"Excitebike\" \u00e8 stato pubblicato per Game Boy Advance all'interno della serie \"NES Classic\" e distribuito tramite Nintendo e-Reader e Virtual Console. Il titolo \u00e8 inoltre presente nel videogioco \"Animal Crossing\". Il gioco \u00e8 incluso nel ed \u00e8 stato distribuito da Hamster Corporation per Nintendo Switch."}
{"id": "2152487", "revid": "110157", "url": "https://it.wikipedia.org/wiki?curid=2152487", "title": "Ys (versione inglese)", "text": "Ys (versione inglese) \u00e8 un mini-album del Balletto di Bronzo pubblicato nell'anno 1992.\nL'album contiene le versioni in inglese di due brani del classico del rock progressivo italiano \"Ys\", incise in previsione di una pubblicazione che non avvenne."}
{"id": "2152491", "revid": "1305772", "url": "https://it.wikipedia.org/wiki?curid=2152491", "title": "Water from the Moon", "text": "Water from the Moon \u00e8 una canzone della cantante canadese C\u00e9line Dion, registrata per il suo secondo album in studio in inglese, Celine Dion (1992) e distribuita commercialmente nel 1993 come quinto singolo promozionale negli Stati Uniti. Mentre in Canada fu rilasciato solo come singolo radiofonico. \"Water from the Moon\" \u00e8 stata scritta da Diane Warren e prodotta da Guy Roche, con la produzione aggiuntiva di Walter Afanasieff. e Warren ha fatto anche il background.\nContenuti, videoclip musicale e successo commerciale.\nLa canzone parla di una donna intenzionata a tutti i costi a conquistare il cuore di un uomo, il quale, per ora, sta respingendo le sue avance. Dice di averci provato in tutti i modi e non sa che cos'altro pu\u00f2 fare ancora: \u00e8 disposta davvero a tutto per riuscirvi, basta che non le si chieda l'impossibile, come \"estrarre acqua dalla luna\" (\"get water from the moon\").\nPer il singolo sono stati realizzati due videoclip musicali. Il primo \u00e8 interamente in bianco e nero (contiene alcuni segni e scene religiose). Successivamente, il videoclip fu modificato per includere ulteriori filmati di C\u00e9line Dion, e fu modificata anche la fotografia, rendendo il video di color seppia.\n\"Water from the Moon\" raggiunse la settima posizione della classifica canadese. Negli Stati Uniti invece ebbe un discreto successo nella \"Billboard Hot Adult Contemporary Tracks\" raggiungendo la numero undici.\nRecensioni da parte della critica.\nDave Sholin del \"Gavin Report\" scrisse riguardo al singolo: \"La rapida ascesa di C\u00e9line alla celebrit\u00e0 musicale sembrava inevitabile dal momento in cui raggiunse il pubblico statunitense nel 1991 con \"Where Does My Heart Beat Now\". Nel breve intervallo tra il suo album di debutto e questo follow-up, quella straordinaria presenza vocale \u00e8 diventata pi\u00f9 forte. L'accoppiamento di questa straordinaria cantante con l'abilit\u00e0 di cantautore di Diane Warren colpisce incantando e il risultato \u00e8 proprio questo.\"\nFormati e tracce.\nCD Singolo Promo (Stati Uniti) (Epic: ESK 74809)\nLP Singolo 7\" (Stati Uniti) (Epic: 34 74809)\nMC Singolo (Stati Uniti) (Epic: 34T74809)"}
{"id": "2152492", "revid": "123452661", "url": "https://it.wikipedia.org/wiki?curid=2152492", "title": "La conquista della felicit\u00e0", "text": "La conquista della felicit\u00e0 (1930) \u00e8 un saggio di Bertrand Russell. Si tratta di un testo divulgativo che non richiede particolari conoscenze propedeutiche di base, e che cerca di rispondere all'interrogativo sulle possibilit\u00e0 di felicit\u00e0 individuale nella societ\u00e0 contemporanea.\nCause d'infelicit\u00e0.\nRussell esordisce ricordando Walt Whitman, in un passo che riconosce un \"primato\" degli animali sugli uomini, in virt\u00f9 della loro capacit\u00e0 di vivere al di fuori dei concetti di \"rispettabilit\u00e0\" e \"infelicit\u00e0\" che sono invece caratteristiche tipiche di questi ultimi. Parte poi dal concetto byroniano di afflizione, trovandone i presupposti nell'Ecclesiaste biblico, che viene a pi\u00f9 riprese citato espressamente: \nSe \"non esiste ricordo delle cose passate\" e \"non vi \u00e8 nulla di nuovo sotto il sole\" (o, come dice Krutch, ve ne sono troppe), e bisogna riconoscere che \"tutto \u00e8 vanit\u00e0\", secondo Russell \u00e8 purtuttavia necessario che le cose siano mutabili per poter avere un \"sapore\" e possano mantenere una loro \"freschezza\".\nRispetto alle cause pi\u00f9 tipiche di infelicit\u00e0 della societ\u00e0 moderna (competizione, noia, eccitamento, fatica, invidia, sensi di colpa, manie di persecuzione, paure), Russell ritiene che nascano da impulsi profondi ma di solito controllabili, attraverso \"qualche contatto con il flusso della vita terrestre\" e il suo lento ritmo (p.71). L'odio che scatena alcune di esse nasce nell'uomo forse dalla sensazione inconscia \"di aver perduto il senso della vita... che forse altri, ma non noi, si sono assicurati le cose belle che la natura offre per la gioia dell'uomo\" (p.103). Ma in realt\u00e0 \"...nessuna soddisfazione basata su un inganno perpetrato verso noi stessi\" pu\u00f2 offrire solide garanzie di durata ed efficacia (p.137).\nCause di felicit\u00e0.\nAnche se apparentemente nel mondo moderno sembri che l'uomo non abbia nessuna possibilit\u00e0 di essere felice, Russell, ribaltando le argomentazioni della prima parte del libro, nella seconda tende a dissipare il valore di quest'ipotesi. La felicit\u00e0 pu\u00f2 essere \"semplice o fantasiosa, o animale e spirituale\" (p.157), ma in ogni caso dipende dalla ampia variet\u00e0 degli interessi individuali, che orienta positivamente la nostra reazione a cose e persone. Gli affetti possono contribuire alla nostra gioia di vivere nella misura in cui riusciamo a espanderli verso gli altri senza un desiderio immediato di \"restituzione\" da parte loro.&lt;br&gt;\nPurch\u00e9 affetti e interessi \"siano rivolti all'esterno, e non all'interno\", l'uomo ha la possibilit\u00e0 di essere felice e di sentirsi \"cittadino dell'universo\", in una \"profonda unione istintiva con la corrente della vita\" (p.271), che si oppone allo stato di \"disintegrazione, o mancanza di integrazione\" causato invece dallo stato di infelicit\u00e0.\nEdizioni italiane.\n\"La conquista della felicit\u00e0\", Longanesi, Milano 1947, trad. di Giuliana Pozzo Galeazzi (ultima ristampa: TEA, Milano 2003, trad. di G. Pozzo Galeazzi)."}
{"id": "2152495", "revid": "113285362", "url": "https://it.wikipedia.org/wiki?curid=2152495", "title": "Trys", "text": "Trys \u00e8 il primo album live dei Balletto di Bronzo, pubblicato nel 1999.\nSi tratta anche del primo disco del nuovo corso della band, cominciato nel 1995. Gianni Leone, tentato invano di riorganizzare la formazione di Ys, allorquando si imbatte nel disinteresse degli altri membri originali, resuscita l'antico nome attorno ad un trio completato da ex componenti dei Divae, band romana di new prog che aveva ospitato il tastierista nel proprio esordio discografico (\"Determinazione\", del 1995). \nLa tracklist contiene un brano altrove inedito, intitolato \"Technoage\"."}
{"id": "2152497", "revid": "28592", "url": "https://it.wikipedia.org/wiki?curid=2152497", "title": "Comune di Vercelli", "text": ""}
{"id": "2152502", "revid": "599523", "url": "https://it.wikipedia.org/wiki?curid=2152502", "title": "Internet Explorer 5", "text": "Internet Explorer 5 \u00e8 un web browser grafico pubblicato da Microsoft il 18 marzo 1999 per Windows, Solaris e HP-UX, il 27 marzo 2000 per Apple Mac OS, e il 25 settembre 2001 per Apple Mac OS X.La versione 5.0 (con il motore di rendering Trident II) venne inclusa in Windows 98 SE, la versione 5.01 in Windows 2000, e la versione 5.5 (Trident III) in Windows Me. La versione 5.1.2 per Macintosh (con il motore di rendering Tasman) venne inclusa in Mac OS X 10.1.\nIl rilascio di questa versione provoc\u00f2 un consistente aumento della quota di mercato del browser Microsoft su Netscape Navigator tra il 1999 e il 2001. \u00c8 inoltre compatibile con la pi\u00f9 grande gamma di sistemi operativi rispetto a tutte le versioni di IE. Tuttavia, il supporto per molti sistemi si ridusse rapidamente con le patch, e tutte le versioni successive di Windows non lo supportano.\nInternet Explorer 5 ha raggiunto oltre il 50% della quota di mercato entro i primi mesi del 2000, assumendo un netto vantaggio rispetto ad altre versioni dei browser (compresi Internet Explorer 4 e Netscape). Le versioni 5.x avevano raggiunto oltre l'80% di quota di mercato alla data del rilascio di Internet Explorer 6 nell'agosto 2001. Le versioni 5.0x e 5.5 sono state superate da Internet Explorer 6, scendendo al secondo posto tra i browser pi\u00f9 popolari, con un calo della quota di mercato al 34% entro la met\u00e0 del 2003. Inoltre, entro l'inizio del 2005 Firefox 1 ha superato la sua quota di mercato. La quota di mercato della versione 5.x \u00e8 scesa al di sotto dell'1% alla fine del 2006, esattamente alla pubblicazione di Internet Explorer 7.\nMicrosoft spese oltre 100 milioni di dollari alla fine del 1990, con oltre un migliaio di persone che lavoravano su IE durante lo sviluppo di Internet Explorer 5.\n\u00c8 stato sostituito da Internet Explorer 6 nel mese di agosto 2001, anche se Internet Explorer 5 resta l'ultima versione per Windows 3.1x, Windows NT 3.x e Windows 95.\nVersioni.\nVersioni per Macintosh.\nInternet Explorer 5 Macintosh Edition fu annunciato da Microsoft il 5 gennaio 2000 al Macworld Conference &amp; Expo di San Francisco, e fu pubblicato il 27 marzo 2000.\nLa versione iniziale era compatibile solo con Mac OS 8 e Mac OS 9. Due mesi dopo, il 15 maggio, Mac OS X DP4, consegnato agli sviluppatori nell'Apple Worldwide Developers Conference 2000, includeva una versione beta di Internet Explorer 5 Macintosh Edition, sviluppato appositamente per la nuova piattaforma Mac OS X. Mac OS X Public Beta includeva un'altra versione in anteprima di Internet Explorer 5 Macintosh Edition. Il rilascio di Mac OS X Cheetah (24 marzo 2001) includeva ancora un'altra versione in anteprima di Internet Explorer 5 Macintosh Edition. La versione di Mac OS X Puma (25 settembre 2001) includeva la versione definitiva di Internet Explorer 5.1 Macintosh Edition per Mac OS X. Internet Explorer 5.1 per Mac OS 8 e 9 fu pubblicato il 18 dicembre 2001.\nIl 17 giugno 2002, Microsoft annunci\u00f2 il rilascio della versione 5.2 (la prima versione solo per Mac OS X) che includeva alcuni miglioramenti nelle prestazioni e nella sicurezza e il supporto ad alcune funzionalit\u00e0 di Mac OS X come l'arrotondamento del testo di Quartz.\nNuove funzioni.\nLa versione per Windows di Internet Explorer 5 era stata rilasciata un anno prima, ma utilizzava il motore di rendering Trident. Internet Explorer 5 Macintosh Edition introduceva un nuovo motore di rendering chiamato Tasman, che era stato progettato per essere conforme agli standard W3C emergenti come HTML 4.0, CSS 1, DOM Level 1 ed ECMAScript.\nVennero anche introdotte un buon numero di funzioni che sarebbero state in seguito aggiunte ad altri browser, come il supporto completo al formato di file PNG (non supportato dalle versioni precedenti), lo switching DOCTYPE, lo zoom del testo e la visualizzazione delle sorgenti XML. Venne inoltre introdotta la funzione Gestione aste per tener traccia delle aste in siti come eBay, e un Raccoglitore Internet per consentire agli utenti di memorizzare e organizzare in modo semplice e veloce del contenuto Web (per esempio un'immagine o del testo selezionato).\nLe versioni di anteprima del browser includevano una funzione detta Barra multimediale che integrava la riproduzione di MP3 e web radio, ma questa funzione venne abbandonata nella versione finale.\nCuriosit\u00e0.\nEaster egg.\nInternet Explorer 5 Macintosh Edition includeva Acid1 come Easter egg in modalit\u00e0 non in linea, accessibile digitando \"about:tasman\", con il testo sostituito dai nomi degli sviluppatori.\nLogo.\nLe ultime versioni di Internet Explorer Macintosh Edition avevano un distinto logo blu che era la base per il logo utilizzato in Internet Explorer 6 per Windows, con la differenza che quest'ultimo aveva un blu pi\u00f9 chiaro ed era meno tridimensionale.\nVersioni per UNIX.\nInternet Explorer 5.0 per UNIX venne pubblicato il 18 marzo 1999, e venne aggiornato al Service Pack 1 il 1\u00ba novembre 2001.\nInternet Explorer 5 Service Pack 1 per Solaris era compatibile solo con il processore SPARC.\nConfronto con Internet Explorer 5 per Windows.\nInternet Explorer 5 per UNIX supportava la maggior parte delle funzionalit\u00e0 e delle tecnologie di Internet Explorer 5 per Windows, ma differiva in alcuni aspetti.\nPer esempio, Internet Explorer per UNIX non supportava i controlli ActiveX scaricabili, n\u00e9 la navigazione e l'organizzazione dei file e delle cartelle locali all'interno della finestra del browser. Altre funzionalit\u00e0 non supportate includevano i filtri e le transizioni CSS, il componente DHTML Editing Control, e le applicazioni HTML.\nInternet Explorer per UNIX offriva a sua volta alcune funzionalit\u00e0 assenti nella versione per Windows, come i tasti di scelta rapida in stile Emacs e le associazioni ai programmi esterni."}
{"id": "2152510", "revid": "1318658", "url": "https://it.wikipedia.org/wiki?curid=2152510", "title": "Germana Esperanto-Junularo", "text": "La Germana Esperanto-Junularo, o Deutsche Esperanto-Jugend (GEJ o DEJ; letteralmente \"Giovent\u00f9 Esperantista Tedesca\") \u00e8 un'associazione culturale giovanile attiva in Germania, avente come obiettivo la promozione della lingua esperanto presso i giovani.\nL'et\u00e0 limite prevista per i soci \u00e8 pari a 27 anni, come dettato dalle leggi federali tedesche in materia delle sovvenzioni destinate all'associazionismo giovanile. Fra di essi, si distinguono membri di categoria A e di categoria B, a seconda dell'et\u00e0. La categoria C \u00e8 usata per premiare figure simboliche. I membri che oltrepassano il limite di 27 anni possono diventare membri sostenitori.\nDal punto di vista internazionale, la GEJ \u00e8 la sezione tedesca della TEJO, l'Organizzazione Mondiale della Giovent\u00f9 Esperantista, che come l'Associazione Universale Esperanto collabora con l'UNESCO e con le Nazioni Unite.\nLa GEJ \u00e8 inoltre la sezione giovanile della Germana Esperanto-Asocio, sezione tedesca della Associazione Universale Esperanto. I membri della GEJ di categoria A sono automaticamente considerati membri della GEA.\nAttuale presidente dell'associazione (dal 2007) \u00e8 Julia Hell.\nAttivit\u00e0 e iniziative.\nLa Germana Esperanto-Junularo si dedica principalmente alle seguenti attivit\u00e0:\nOrganizzazione interna.\nCommissioni.\nLa GEJ si compone delle seguenti commissioni, che si occupano di aspetti specifici dell'attivit\u00e0 dell'associazione:\nCronologia dei presidenti.\nSegue un prospetto dei presidenti della GEJ dalla fondazione ad oggi. Le elezioni sono solite avvenire il 31 dicembre di ogni anno."}
{"id": "2152513", "revid": "27723", "url": "https://it.wikipedia.org/wiki?curid=2152513", "title": "Germana Esperanto-junularo", "text": ""}
{"id": "2152514", "revid": "27723", "url": "https://it.wikipedia.org/wiki?curid=2152514", "title": "Germana E-junularo", "text": ""}
{"id": "2152516", "revid": "27723", "url": "https://it.wikipedia.org/wiki?curid=2152516", "title": "Germana E-Junularo", "text": ""}
{"id": "2152518", "revid": "27723", "url": "https://it.wikipedia.org/wiki?curid=2152518", "title": "Deutsche Esperanto-Jugend", "text": ""}
{"id": "2152519", "revid": "27723", "url": "https://it.wikipedia.org/wiki?curid=2152519", "title": "Deutsche Esperanto Jugend", "text": ""}
{"id": "2152520", "revid": "27723", "url": "https://it.wikipedia.org/wiki?curid=2152520", "title": "Germana Esperanto Junularo", "text": ""}
{"id": "2152521", "revid": "793215", "url": "https://it.wikipedia.org/wiki?curid=2152521", "title": "Gaspare Ordo\u00f1o de Rosales", "text": "Biografia.\nLa famiglia Ordo\u00f1o de Rosales \u00e8 originaria di Burgos in Spagna, dove godeva di privilegi ed onori sin dai tempi pi\u00f9 remoti. Stabilitasi in Italia al principio del Cinquecento \u00e8 genealogicamente provata a partire da Benedetto, che abbandona la Spagna al seguito di Ferdinando il Cattolico in occasione della conquista del Reame di Napoli.\nIl discendente Luigi (Milano 1749 - Firenze, 1820), capitano di fanteria, Ciambellano dell'Arciduca d'Austria, Consigliere del Supremo Tribunale di giustizia, sposa la contessa Maria Po di Nerviano. Dal matrimonio nasce, nel 1802, un solo figlio: Gaspare.\nEra un periodo di profonda crisi della nobilt\u00e0 milanese, specie per quelli che ancora speravano nelle fortune dell'Austria. Infatti i francesi del Bonaparte, \"Quater strasciun senza camisa, senza s'ciopp, senza divisa, senza scarp, senza calsett\" (come li descriveva una canzone dialettale del tempo), avevano fortemente contrastato la nobilt\u00e0 instaurando un regime repubblicano. Dopo un periodo di acceso giacobinismo, anche Bonaparte cerc\u00f2 di riconquistare la citt\u00e0. Ed all'arrivo nel proclamato Regno d'Italia di Eugenio Beauharnais la nobilt\u00e0 fu conquistata alle idee del nuovo regime. I Rosales ed in particolare Luigi non seguirono l'andazzo della nobilt\u00e0, rimanendo fedeli all'Austria pur evitando di esporsi.\nAlla morte del padre nel 1820 Gaspare diviene l'erede dei beni della famiglia ed inizia la sua tormentata vita sociale.\nPrima un duello con il Conte Eduard Clam-Gallas, vietato dalla polizia e svoltosi il 7 dicembre del 1823 a Vico di Como.\nPoi l'amore \"scandaloso\" con Maria Cigalini della Torre di Rezzonico (figlia del marchese Marco Cigalini appartenente alla nobilt\u00e0 comasca), sposa a diciassette anni del conte Antonio Dal Verme.\nApprofittando dell'assenza del marito, i due amanti fuggono per la prima volta l'8 agosto 1826 nella casa di campagna del Rosales a Buscate, e sono successivamente oggetto di indagini dalla attentissima polizia austriaca che controlla con eguale intransigenza la vita privata come quella pubblica alla ricerca di qualsiasi \"disordine\" capace di perturbare l'Impero.\nNello stesso anno avveniva la separazione legale dei coniugi Dal Verme-Cigalini, ed il 28 agosto dell'anno successivo nasceva, dalla relazione dei due amanti, Anna Giuseppina. Successivamente la coppia avr\u00e0 un altro figlio, Luigi.\n\"Quello spirito di libert\u00e0 e di indipendenza che aveva spinto Maria Cigalini a fuggire da un marito che non amava, per correre tra le braccia di un amante che adorava, la rendeva avversa anche alle condizioni politiche della patria. E se la polizia fosse entrata in buon punto in quel piccolo caff\u00e8 sito innanzi alla Scala, in un locale che la padrona conservava ad alcuni clienti di particolare importanza, avrebbe trovato tra le Giardiniere, come i Carbonari chiamavano le donne affiliate alla loro associazione, anche la contessa.\"\nContinua quindi l'attivit\u00e0 clandestina dei due amanti fino al 1833, quando Gaspare \u00e8 costretto a vendere la Villa di Buscate e riparare in Svizzera per sfuggire la repressione austriaca: il ricavato servir\u00e0 anche a finanziare la Giovine Italia di Giuseppe Mazzini.\nI rapporti tra Gaspare Rosales e Mazzini, molto stretti durante tutto il periodo della clandestinit\u00e0, sono testimoniati da un ricco carteggio epistolare (raccolto e pubblicato dal figlio Luigi. Come ricordato da numerose lettere del Mazzini, Gaspare Rosales sar\u00e0 per tutto questo periodo uno dei pi\u00f9 importanti finanziatori della causa repubblicana oltre che fornire riparo ai patrioti nelle sue residenze sparse per l'Italia e la Svizzera. Questa costante opera di sostegno economico porter\u00e0 Gaspare Rosales a dilapidare gran parte del suo patrimonio.\nNel 1834 organizza e partecipa alla spedizione di Savoia, un maldestro tentativo di invasione del Regno Sardo, che gli frutter\u00e0 un processo per alto tradimento da parte dei governi sardo e austriaco. Viene condannato a morte in contumacia.\nUsufruisce poi di una amnistia imperiale che gli permette di riprendere la sua attivit\u00e0 tra Francia e Svizzera oltre che poter rientrare a Milano. Rimane un sorvegliato speciale, seguito da spie e da rapporti di polizia: il Metternich (onnipotente \"eminenza grigia\" dell'Impero) in risposta alla polizia che chiedeva se concedere o meno il passaporto al Rosales, risponde positivamente, per non inimicarsi la nobilt\u00e0 lombarda, ma ricorda che fra perdonare e dimenticare corre una bella differenza.\nEd \u00e8 proprio a Milano che, alla vigilia di grandi rivolte, il Rosales viene precauzionalmente arrestato il 22 gennaio 1848. L'ordine di arresto riguardava alcuni cittadini politicamente pericolosi: oltre al Rosales, il conte Stampa Soncino, Achille Battaglia, Cesare Cant\u00f9 ed il dottore Fisico Belcredi. Solo Rosales, Soncino e Battaglia sono per\u00f2 effettivamente rintracciati, arrestati e tradotti dopo un durissimo viaggio al carcere di Lubiana. Allo scoppiare delle \"cinque giornate di Milano\", Rosales \u00e8 ancora in carcere e vi rimarr\u00e0 fino al 29 marzo 1848, quando usufruisce, con gli altri detenuti politici, dell'amnistia e pu\u00f2 rientrare in Italia. Ma \u00e8 un breve periodo di sosta: \u00e8 gi\u00e0 attivo nella guerra del 1848, e Gaspare preferisce militare nell'esercito pontificio che in quello sabaudo avversato dai repubblicani di Mazzini. Nello stesso anno il 7 aprile Mazzini ritorna dopo anni di esilio in Italia e viene ospitato nella casa milanese di Via Borgo Spesso dalla Cigalini. Casa Rosales diviene il quartier generale di Mazzini a Milano.\nDopo le sfortunate campagne militari che vedono il Rosales a Bologna con Massimo d'Azeglio, a Vicenza durante l'assedio austriaco, in Toscana (dove viene per errore arrestato), si trasferisce a Genova con altri esuli. Anche la moglie con i figli deve riparare a Lugano.\nCome molti altri esuli mazziniani finisce poi per confluire in Piemonte dove \u00e8 organizzato un vero e proprio esercito di volontari che affianca le truppe regolari piemontesi e francesi.\n\u00c8 con questo esercito che Gaspare Rosales combatter\u00e0 nel 1859 la battaglia di Magenta che vedr\u00e0 avversari da una parte l'Austria e dall'altra l'alleanza franco-piemontese.\nGaspare Rosales continuer\u00e0 la sua intensa vita, sposer\u00e0 Maria Cigalini rimasta vedova e morir\u00e0 a Como nel 1887.\nGaspare III Ordo\u00f1o de Rosales \u00e8 stato proprietario della Villa omonima a Buscate (Mi) poi divenuta Abbiate come testimonia la lapide apposta sulla facciata.\nSUL FINIRE DEL SECOLO XVIII\nI MARCHESI ORDONO DE ROSALES,\nSUCCEDUTI AI NOVATI BENTIVOGLIO\nNEL FEUDO DI BUSCATE,\nGIA' SECOLARE POSSESSO DEI VISCONTI,\nQUESTA CASA EDIFICAVANO\nPER GLI OZI AUTUNNALI.\nNEL SUCCESSIVO SECOLO XIX\nGASPARE DE ROSALES,\nDISCEPOLO E LUOGOTENENTE\nDI GIUSEPPE MAZZINI,\nQUESTA CASA CHE AVEVA OSPITATO\nSEGRETAMENTE L'APOSTOLO,\nCON LE ANNESSE TERRE ALIENAVA\nPER SOVVENIRE\nLA GIOVINE ITALIA.\nAGLI INIZI DEL SECOLO XX\nIL SENATORE MARIO ABBIATE,\nRIUNITE E BONIFICATE\nLE DISPERSE TERRE DELL'ANTICO FEUDO,\nQUESTA CASA RINNOVAVA\nOVE ALEGGIA LO SPIRITO\nCHE LA PATRIA REDENSE.\nLa Villa di Buscate col suo parco \"romantico\" \u00e8 stata la meta di numerose fughe d'amore di Gaspare Rosales con Maria Cigalini."}
{"id": "2152522", "revid": "27723", "url": "https://it.wikipedia.org/wiki?curid=2152522", "title": "Giovent\u00f9 esperantista tedesca", "text": ""}
{"id": "2152523", "revid": "174925", "url": "https://it.wikipedia.org/wiki?curid=2152523", "title": "25 d.C.", "text": ""}
{"id": "2152524", "revid": "27723", "url": "https://it.wikipedia.org/wiki?curid=2152524", "title": "Giovent\u00f9 Esperantista Tedesca", "text": ""}
{"id": "2152525", "revid": "27723", "url": "https://it.wikipedia.org/wiki?curid=2152525", "title": "Germana Esperantista Junularo", "text": ""}
{"id": "2152526", "revid": "174925", "url": "https://it.wikipedia.org/wiki?curid=2152526", "title": "220 d.C.", "text": ""}
{"id": "2152527", "revid": "27723", "url": "https://it.wikipedia.org/wiki?curid=2152527", "title": "Germana esperantista junularo", "text": ""}
{"id": "2152528", "revid": "27723", "url": "https://it.wikipedia.org/wiki?curid=2152528", "title": "DEJ", "text": ""}
{"id": "2152529", "revid": "123911609", "url": "https://it.wikipedia.org/wiki?curid=2152529", "title": "Monte Caplone", "text": "Il monte Caplone (detto anche monte Cablone nel 1800, comunemente Cima del Pal\u00f9 o semplicemente Pal\u00f9 nella Val Vestino, Cima dei Tre Laghi o Cima delle Guardie) \u00e8 una montagna delle Prealpi Bresciane e Gardesane e con i suoi 1976 metri \u00e8 la vetta pi\u00f9 alta del Parco Alto Garda Bresciano. \nGeografia fisica.\nLa sua prominenza topografica \u00e8 di 1.234 m. \u00c8 un sito storico e botanico e la sua importanza non sfugg\u00ec alla ricerca di giornalisti e scrittori ma anche geografi e alpinisti come Gualtiero Laeng che, tra l'altro, nel 1915 fu un fervente propugnatore dell'annessione dell'austriaca Val Vestino al Regno d'Italia, e di Arnaldo Gnaga nel 1930 che scalarono, scrutarono e studiarono ogni aspetto della montagna. Situato nella maggior parte nel territorio comunale di Magasa, sovrasta gli abitati della val Vestino, e delimita il confine tra la provincia di Brescia e quella di Trento. Sulla vetta si trova un vertice geodetico del servizio di mappatura dell'Istituto Geografico Militare e amministrativamente appartiene oltre al comune di Magasa, a quello di Tremosine e di Ledro.\nIl monte Caplone si presenta come una montagna possente e piuttosto complessa, di aspetto dolomitico, detiene impressionanti pareti rocciose rivolte verso ovest e sud, tanto da assomigliare al frontale di una cattedrale gotica. I versanti della montagna, quelli posti a sud ovest, caratterizzati da pinnacoli, una decina di torri e pareti boscose digradanti nella Valle di Campei e nella Val Caneva sono particolarmente selvaggi e non sono ancora stati esplorati completamente. Solamente il 12 aprile del 1903 l'alpinista Hans Reinl di Bad Ischl scaler\u00e0 in solitaria uno di questi speroni rocciosi, nominandolo Campanile Caplone, posto a 1700 m. di altezza dandone poi notizia ai Club alpini austriaci e tedeschi classificando la via d'arrampicata di I grado.\nDalla cima prendono origine quattro creste, tra le quali la cresta SE, che collega il monte Caplone e l'adiacente Cima Bus de Bal\u00ec (1736 m)-del Costone (1743 m), \u00e8 la pi\u00f9 lunga, si presenta come un bastione, e separa le vallecole della Val Vestino con quelle di Tremosine. Qui si trova il Bus del Gat, un anfratto ove era sempre presente la neve, prima delle attuali mutazioni climatiche, per tutto l'arco dell'anno, la localit\u00e0 F\u00f6 della R\u00f6a (Faggio della ruota) e il tracciato che collega la cima con il Passo della Puria a 1372 metri. Da questa cresta parte un ramo secondario diretto verso est, che collega monte Caplone a Cima Berlinghera (1774 m). Nel 1908 questo ramo fu esplorato\ne percorso da Francesco Coppellotti \"Nino\", alpinista della sezione del CAI di Brescia, che ne scal\u00f2 il suo campanile e la stessa cima con passaggi di II e III grado.\nLa cresta SSE termina in Val Caneva, mentre la cresta nord-ovest diretta verso la Bocca di Campei (1840 m), il passo pi\u00f9 in quota della Val Vestino, crea un altro ramo orientato a nord-est, unendosi alla Bocca di Lorina (1433 m) con pareti rocciose rotte da canaloni, innevati fino a stagione primaverile inoltrata.\nNelle serate soleggiate, dall'estate all'autunno, al momento del tramonto, si presenta il fenomeno dell'enrosadira, ossia la montagna assume una colorazione rossastra.\nOrigine del nome.\nL'oronimo Caplone, secondo alcuni, deriverebbe dal termine celtico \"Keap\" pi\u00f9 \"al\" (cima alta) o un derivato o composto di \"alp\" (monte, cima), dal momento che si tratta di una montagna ben osservabile dalla maggior parte del territorio, mentre per altri probabilmente da un termine prelatino di possibile provenienza anatolica \"kaba\" o \"kava\", da apparentare alla parola latina \"caput\" che significa capo o testa, come a indicare un'altura, una cima del monte. Da non escludere la radice indoeuropea \"kap\" che significa testa, recipiente. Hanno la stessa derivazione gli oronimi Cima Cavaion (TN), i vari monti Cavallo o Cavalla (in Alto Adige, Veneto, Friuli, Lombardia, Lazio, Marche e Liguria), il monte Cavo (Lazio) e il monte Pallone o Palon della Cavallara (TN).\nIl ricercatore Arnaldo Gnaga nel suo \"Vocabolario topografico-toponomastico della Provincia di Brescia\" afferma che potrebbe derivare dal latino \"campus\", tradotto campo in italiano, attraverso uno dei derivati come \"campilius\", \"campellus\", \"campulus\" che hanno dato molti toponimi alla regione, esempio Campione, Campiglio, Campedelli, Campei, Campel. Campo, \"cap\" nell'idioma locale, \u00e8 un termine presente ad altezze oltre i 2000 metri e evidentemente non indica un campo arato ma un prato, pascolo o un alpeggio piano o in leggera pendenza. Difatti verso nord est del Monte vi \u00e8 un'area di dolce declivo, dopo la quale si stacca la Valle di Campo fino a malga Lorina e a sud vi \u00e8 la Valle di Campei per secoli monticate con il bestiame minuto dai pastori di Tremosine la prima, Magasa e Cadria la seconda. Arnaldo Gnaga sostiene inoltre che l'oronimo Bocca di Cablone ha la stessa derivazione di Caplone e dovrebbe essere un accrescitivo di \"Cablo\". Il toponimo \u00e8 presente nell'area con la malga, il monte e il torrente Cablone nella Valle D'Arn\u00f2 nelle Giudicarie a Breguzzo.\nCima delle Guardie o Guardie riportato nelle carta geografica relativa alla contea di Lodrone del 1700, nell\"'Atlas Tyrolensis\" del cartografo Peter Anich, stampato a Vienna nel 1774, o nel catasto tirolese del 1800, ove il monte veniva indicato solamente come monte Guarde, \u00e8 di chiara etimologia longobarda. Infatti deriverebbe, come il monte Carzen, dalla parola tedesca \"wurte\" o \"warta\" che indica un luogo di osservazione o di guardia. La sommit\u00e0 del monte si prestava come luogo strategico per quei soldati che erano intenzionati a controllare movimenti nemici nella val Vestino anche se lo sguardo spazia fino oltre la parte sud del lago di Garda. La stessa terminologia \u00e8 quella del monte della Guardia (Munwarter) 2621 m. nella cresta Vallazza, del gruppo dell'Ortles, sul confine con la Svizzera.\nIl nome Cima dei Tre Laghi \u00e8 riportato solamente dal patriota, etnografo, alpinista vicepresidente della Societ\u00e0 degli alpinisti tridentini e scrittore Nepomuceno Bolognini di Pinzolo nelle sue \"Leggende del Trentino\", edito a Rovereto nel 1889, perch\u00e9 ai piedi di questa vetta si distendono il lago di Garda, il lago d'Idro e il lago di Ledro. Bolognini defin\u00ec il Caplone una \"magnifica montagna\", il che fa lecitamente supporre che conoscesse i luoghi, forse dalle guerre del 1848 quando combatt\u00e9 con la Legione trentina di Paride Ciolli sul monte Stino e del 1866 con Garibaldi nelle valli del Chiese e Ledro, e vi sia asceso in esplorazione, cos\u00ec come sul monte Tombea, ove vi ambient\u00f2 la sua nota leggenda: \"El pr\u00e0 de le Pegre (Il prato delle pecore)\".\nPer quanto concerne il toponimo Pal\u00f9, cos\u00ec viene chiamato comunemente dai locali, \u00e8 invece un termine assai diffuso nel nord Italia, si veda il monte Pal\u00f9 (2835 m) nella Val Vermiglio, Cima Pal\u00f9 (2538 m) a Briga Alta, Cima Pal\u00f9 (2261 m) in Valsugana, Piz della Pal\u00f9 (3172 m) e Piz Pal\u00fc (3901 m) in provincia di Sondrio, infine Picco Pal\u00f9 (3509 m) a Campo Tures, e deriva dal latino \"palus\" che significa palude o zona umida e ovviamente il riferimento non \u00e8 alla vetta e nemmeno al rilievo brullo e impervio del versante sud del Monte nel comune di Magasa, ma alla presenza nel suo versante nord est, nella Valle di Campo, di depressioni carsiche, di un ambiente pi\u00f9 umido con delle pozze di abbeverata naturali site poco al di sotto della vetta. Qui ha origine la sorgente del torrente Valle di Campo affluente del torrente Valle di Lorina.\nIl toponimo \"Caplongi\", Caplone, riferito per\u00f2 alla Bocca di Cablone (1750 m) nel vicino gruppo del Tombea, compare la prima volta nel settembre del 1301 in un atto di composizione della controversia fra le comunit\u00e0 di Bondone e Storo riguardante la definizione dei rispettivi confini sul monte Alpo, per mandato di Nicol\u00f2 di Storo, il vicario Odorico Badeca nella Pieve di Bono e Condino e di Pietrozoto di Lodrone. Si cita tra i vari confini un \"termen curloni ad for\u00e7ellam Cellongi, sicut vadit via per quam itur Vestinum\", si fa riferimento alla Forcella Cellongi che conduce in Val Vestino e per errore nella trascrizione dell'amanuense non fu riportato il nome \"Caplongi\", toponimo uguale a quello del nostro Monte.\nNatura.\nUn giardino botanico.\nDurante le glaciazioni le Alpi venivano sommerse dai ghiacciai con spessore anche superiore ai 2000 metri ed emergevano soltanto le vette e le creste pi\u00f9 elevate. Con l'ultima glaciazione denominata di W\u00fcrm da 80.000 a 13.000 anni fa, numerosi ghiacciai vallivi si diramavano dalla calotta alpina e si insinuavano nelle valli periferiche con lingue di ghiaccio che arrivavano a lambire la pianura. L'area del monte Tombea-Caplone si trovava fra due principali vie di scorrimento dei ghiacciai quaternari: a oriente la valle del Sarca ospitava la lingua principale del ghiacciaio atesino che scendeva a formare quello che ora \u00e8 Il lago di Garda arrivando fino ai luoghi ove ora sorgono Peschiera del Garda e Desenzano. (Una ramificazione del ghiacciaio del Garda occupava la valle di Ledro e formava il lago omonimo.); e a occidente la valle del Chiese ospitava un ghiacciaio che scivolava dalla zona dell'Adamello. \"Le aree non raggiunte dai ghiacciai perch\u00e9 troppo elevate nunatak costituivano spesso oasi di rifugio per molte specie vegetali. Alcune di esse diverrano specie endemiche, cio\u00e8 specie la cui area di distribuzione \u00e8 circoscritta a una zona ben definita. Il gruppo montuoso del monte Tombea-Caplone, assieme a molte altre cime del Trentino meridionale, era proprio una di queste zone rifugio e questo spiega la ricchezza di endemismi che lo caratterizzano\".\nIl sito divenne cos\u00ec agli inizi dell'Ottocento, di grande importanza scientifica, grazie all'esplorazione di tutta la catena montuosa compiuta, nel 1842, da Francesco Facchini, trentino di Forno in Val di Fassa. Qui individu\u00f2 una nuova specie di \"Scabiosa\" e ne invi\u00f2 un campione d'erbario al professor e botanico di fama Wilhelm Daniel Joseph Koch dell'universit\u00e0 di Erlangen. Facchini ascese nuovamente la catena montuosa nel 1846 non prima di scoprire a Bocca di Valle una nuova specie di \"Daphne\".\nAlla notizia di queste nuove scoperte floreali, il sito suscit\u00f2 interesse in tutta la comunit\u00e0 naturalistica europea e, il 6 luglio 1853, un altro botanico, il bavarese Friedrich Leybold, vi scopr\u00ec una specie di sassifraga fino allora sconosciuta. Con la pubblicazione nel 1854 del lavoro di Leybold e della \"Flora Tiroliae Cisalpinae\" di Francesco Facchini, pubblicata postuma da Franz Hausmann di Bolzano, il monte Tombea-Caplone divenne una delle mete classiche degli itinerari dei botanici e botanofoli nelle Prealpi, in special modo oltre agli italiani, vi ascesero austriaci, tedeschi, svizzeri, francesi e belgi. Erano tempi in cui si svolgeva un'ampia attivit\u00e0 di ricerca e per un naturalista in viaggio in Italia, era d'obbligo il tour della catena Tombea-Caplone e la conseguente pubblicazione delle proprie ricerche sulle riviste specializzate. Decantarono cos\u00ec la bellezza di questi luoghi l'alpinista inglese John Ball che vi sal\u00ec poco prima del 1864 inserendo il percorso praticato, da Storo a Toscolano attraverso la Val Vestino, nella sua famosa guida non dimenticandosi della dettagliata descrizione delle rarit\u00e0 floreali, il naturalista austriaco Joseph Gobanz nel 1867, Pietro Porta di Moerna, Roperto Huter, \u00c9mile Burnat nel giugno del 1873, Konrad Hermann Christ, Vinzenz Maria Gredler con i suoi seminaristi nel 1886, Enrico Gelmi, Gregorio Rigo nel 1901, nel 1907 Henry Correvon e un'altra volta nel 1910 con Andreas Sprecher von Bernegg, ambedue botanici svizzeri di fama internazionale, viaggiatori per il Club Alpino Svizzero. Correvon rimase entusiasmato dai luoghi, gi\u00e0 alla prima visone della Val Vestino al passaggio della frontiera al casello di Capovalle verso Moerna, e descrisse questo e la flora locale nel \"Journal de Gen\u00e8ve\" e nella rivista del Club Alpino Italiano, mentre nel sul libro \"La Flore alpine\" edita a Ginevra gi\u00e0 tre anni prima, nel 1908, scrisse: \"Per vedere certe piante rupestri ben sviluppate e rare bisogna andare sulle sommit\u00e0 calcaree della Valvestino, nelle Alpi del lago di Garda. Io non ho mai visto cose tanto straordinarie in fatto di vegetazione\"; infine Friedrich Morton nel 1961 e il naturalista Nino Arietti autore di una esaustiva pubblicazione sulla natura bresciana.\nL'alpinista John Ball e la sua \"Guida\" turistica.\nL'estate del 1864 fu una stagione ricca di novit\u00e0 per l'esplorazione alpinistica del Trentino sud occidentale con la prima traversata delle Dolomiti di Brenta, da Molveno alla Val Rendena sorpassando l'angusta Bocca di Brenta, da parte dell'inglese John Ball, presidente dell'Alpine Club di Londra, accademico, alpinista, botanico, glaciologo avvenuta il 22 luglio, l'impresa dell'esploratore britannico Douglas William Freshfield che scal\u00f2 per primo la Cima Presanella, terre fino all'ora inesplorate, il 27 agosto o l'ascesa dell'Adamello del tenente boemo Julius Payer che conquister\u00e0 la cima il 15 settembre.\nSar\u00e0 sempre l'instancabile John Ball che partendo dal villaggio di Bondone sal\u00ec, si presume, mesi prima, tra maggio e giugno nel periodo della fioritura, sul monte Tombea, fino alla malga, incuriosito dalla ricca flora appena scoperta e decantata in pubblicazioni dai noti botanici italiani e europei. Raccont\u00f2 dettagliatamente il percorso intrapreso, lo defin\u00ec la \"Route G. Da Storo a Toscolano, al lago di Garda attraverso la Val Vestino\", nella sua celebre Guida Alpina pubblicata due anni dopo, nel 1866, che sar\u00e0 d'aiuto a molti escursionisti. Qui riport\u00f2 l'itinerario percorribile dal viaggiatore partendo dal lago d'Idro a quello di Garda fino a Toscolano transitando attraverso la Val Vestino. Annot\u00f2 gli aspetti botanici, geografici della Valle e l'itinerario alternativo per Tremosine attraverso il monte Caplone e la Val Lorina.\nStoria.\nUn garibaldino perso sui monti.\nScoppiata la guerra con l'impero austriaco nel giugno del 1866, il tenente colonnello Pietro Spinazzi di Parma e comandante del 2\u00ba Reggimento Volontari Italiani, occupata la Val Vestino e presidiata Magasa e Cima Rest, il 12 luglio ricevette l'ordine perentorio dal generale Giuseppe Garibaldi di attaccare alle spalle il forte d'Ampola e sbarrare cos\u00ec la strada che sale da Storo a Bezzecca scendendo dal Monte lungo il versante nord del monte Alpo di Bondone. Da questo momento, l'ufficiale si dimostr\u00f2 titubante in ogni azione da intraprendere, quasi timoroso dell'avversario, disattese gli ordini ricevuti e sfianc\u00f2 i suoi uomini in marce estenuanti nella valle di Campei per ascendere alla Bocca e al Monte, sorpassata la Bocca di Lorina infil\u00f2 la colonna nel budello dell'omonima Valle e, atterrito dall'asprezza della natura dei luoghi, fece retromarcia e ripar\u00f2 pi\u00f9 a nord con quasi tutto il Reggimento sul monte Nota e in parte a Tremosine, oltre le linee italiane, in attesa degli eventi.\nGiuseppe Garibaldi impegnato nei combattimenti in fondo valle: all'assedio del Forte d'Ampola e il 21 luglio nella battaglia di Bezzecca, attese inutilmente l'aiuto provvidenziale dei suoi uomini, ma a fine guerra defer\u00ec il colonnello Spinazzi alla corte marziale di Brescia.\nL'escursione della sezione bresciana del Club Alpino Italiano del 1875.\nLa sezione del CAI di Brescia fu fondata nel 1874 con il particolare oggetto di \"promuovere le escursioni in montagna, specialmente su quella bresciana, e di farne conoscere le particolarit\u00e0 cos\u00ec dal lato scientifico, quanto dal lato storico ed artistico\". Cos\u00ec nell'agosto del 1875 promosse un'escursione nelle Alpi centrali, dalla Val Camonica al Lago di Garda, ascendendo on una giornata le vette del monte Caplone e del monte Tombea, partendo da Storo e attraversando la val di Lorina fino a Magasa per poi scendere sulle sponde del lago di Garda a Gargnano, segu\u00ec cos\u00ec il percorso tracciato dai primi botanici e poi descritto dall'alpinista John Ball nella sua famosa guida nel 1864. Vi parteciparono i soci alpinisti, il dottor Piero Capettini, notaio, il maestro Alfonso, il cav. Alessandro Daziario di Pietroburgo e il cav. Edoardo Mariani di Biella che ne riport\u00f2 notizia nel Bollettino del Club Alpino Italiano descrivendo i luoghi e la natura. \nScrisse tra l'altro sull'ascesa al monte Caplone: \"Alle ore 2,15 eravamo al passo del Caplone , che divide val Lorina da val Vestino , e pigliataci vaghezza di salire sulla vetta del monte, che sta di guardia al passo, avevamo dinnanzi a noi e ai piedi la ridente valletta del Caplone suddetto, pi\u00f9 in gi\u00f9 l'intiera val Vestino, a destra la parte superiore del lago d'Idro, ed in alto a mezza costa appariva piccolo punto bianco sulla destra del lago, la rocca d'Anfo sentinella avanzata. Scorgesi pure in quella direzione monte Suello, ove ebbe luogo il fatto d'armi del 2 luglio 1866 fra gli austriaci e i volontari di Garibaldi, ed il sottostante comune di Bagolino nominato pel suo cacio che in tutto eguaglia quello del Lodigiano. In faccia a noi il monte Denervo e il sottostante monte Vesta, che d\u00e0 il nome alla Valle; pi\u00f9 a sinistra vedevamo ergersi la parte inferiore della catena del Baldo colla punta massima denominata Monte Maggiore, in attenzione di una nostra visita, e la parte inferiore del lago di Garda dalla superficie levigata come specchio, non che in lontananza l'elevata valle del Pizzocolo, che s'innalza a destra di val di Toscolano verso il basso della valle.\".\nA Magasa i tre viaggiatori sostarono presso l'abitazione del professore don Bartolomeo Venturini riprendendo il cammino alla volta di Gargnano passando dal Fornello e dalla Costa.\nL'alpinista austriaco Hans Reinl e il Campanile Caplone.\nHans Reinl \u00e8 stato uno dei pi\u00f9 dotati alpinisti austriaci della sua epoca per tecnica, numero e qualit\u00e0 delle vette scalate. Nato il 26 agosto 1880 a Franzensbad in Boemia, figlio di un medico termale, comp\u00ec i suoi studi ginnasiali e l'universit\u00e0 a Leoben laureandosi in ingegneria mineraria e metallurgia, successivamente per motivi professionali risiedette a Bad Ischl. Espletato il servizio militare obbligatorio si impieg\u00f2 nelle miniere di sale di Hallstatt e nel 1907 spos\u00f2 Ida Schedlov\u00e1e, dalla quale il 9 luglio 1908, ebbe due gemelli: Harald, che divent\u00f2 un noto regista cinematografico, e Kurt. \n\"Fin dalla giovinezza Hans fu attratto dalle montagne, era forte fisicamente e testardo, aveva una personalit\u00e0 energica e dotato di coraggio\", cos\u00ec lo descrisse la nipote Roswitha Oberwalder in una biografia del nonno. I suoi compagni di roccia furono i talentuosi Paul Preuss, detto la \"meraviglia dell'arrampicata\", G\u00fcnther von Saar, Wolf von Glanwell, Leo Petritsch, Karl Greenitz, E.T. Comton, Georg (\"Irg\") Steiner, il primo a salire il muro sud del Hoher Dachstein all'inizio del XX secolo. \nFurono quelli dei primi Novecento gli anni delle sfide orgogliose tra questi giovani rocciatori, della continua ricerca di una nuova tecnica di scalata e di un miglior approccio mentale con la montagna, pi\u00f9 rispettoso della natura dei luoghi incontrati senza l'impiego e l'abbandono sulle pareti di chiodi, corde o staffe. Reinl scal\u00f2 nella sua carriera sportiva oltre 600 vette o torrioni in tutte le Alpi orientali austriache, nelle Dolomiti trentine e nel massiccio del Brenta, nelle montagne a cornice del Lago di Garda e di Ledro, le Alpi Giulie, l'\u00d6tztaler, Alti Tauri, le Alpi di Berchtesgaden, Tennengebirge, Ges\u00e4use, H\u00f6llengebirge e Dachstein. \nIl giovane Hans Reinl, in Italia, nella zona del lago di Garda, fu il primo alpinista che il 12 aprile del 1903 scal\u00f2 in solitaria uno degli speroni rocciosi del Caplone, nominandolo Campanile Caplone, e che consiste probabilmente nel torrione detto Cima B\u00fcs de Bal\u00ec alto 1736 m., dandone poi notizia in una relazione ai Club alpini austriaci e tedeschi nel 1904. Hans Reinl, in questo tipo di scalate, in solitaria e con pochi ausili di salita e discesa, trov\u00f2 ulteriore stimolo alla sua attivit\u00e0, infatti apparteneva a quella ristretta cerchia di alpinisti sportivi, tra questi il noto Paul Preuss, che cercava la difficolt\u00e0, la via pi\u00f9 ripida e pi\u00f9 elegante per raggiungere la cima; non era pi\u00f9 importante raggiungere la vetta ma diveniva importante anche come veniva raggiunta e si discendeva da essa.\nDotato \"di una penna agile e un talento per il disegno\", scrisse dettagliati rapporti sulle sue imprese che furono pubblicati sulle principali riviste alpine. Come pioniere dello scialpinismo, fond\u00f2 la nel 1907 il \u201cGoisern Ski and Toboggan Club\u201d. \nHans Reinl, specialista anche dell'arrampicata libera, il 21 agosto del 1904 con S. Bischoff, K. Greenitz scal\u00f2 la Cima Ceda Orientale (2757 m), cima Alta, nel Massiccio della Tosa per la parete nord-est e il mese successivo, il 21 settembre, scal\u00f2 il Campanile di Val Montanaia, detto \"L'Urlo di pietra\", nelle Dolomiti friulane, mentre nel 1906 apri la \"via tedesca\" sul monte Triglav con Felix K\u00f6nig e Karl Domenigg. Il Triglav, \"Tricorno\" \u00e8 la vetta pi\u00f9 elevata delle Alpi Giulie (2863 m) e della Slovenia. La sua cupola sommitale, che si erge elegante sopra l'ampia parete nord, domina imponente la Val Vrata. A lungo tentata invano, fu scalata il 26 agosto 1778 da Lorenz Willonitzer, Stefan Ro\u017ei\u010d, Matth\u00e4us Kos e Lukas Koro\u0161ek. La parete nord, larga 3 km. e alta oltre 2000 m., \u00e8 una delle pi\u00f9 grandiose delle Alpi Orientali. Hans Reinl si arrampic\u00f2 sulle maggiori vette che circondano il lago di Garda e document\u00f2 le imprese in un articolo del bollettino del Club alpino di Vienna del 1909.\nIl 15 giugno 1913 con i fratelli Felix e Anton Steinmaier di Lauffen sal\u00ec ufficialmente per la prima volta il monte Freyaturm mentre nel settembre con Paul Preuss, il pi\u00f9 stimato alpinista dell'epoca, e G\u00fcnter von Saar apr\u00ec alcune vie nella catena del monte Gosaukamm nelle Alpi settentrionali. \nDal 1912 al 1915 fu eletto presidente della sezione di Hallstatt del Club alpino tedesco e austriaco uniti. Con lo scoppio della prima guerra mondiale, dal 1915 al 1918, prest\u00f2 servizio come tenente sul fronte dolomitico e fu decorato con la \"Gran Croce al Merito della Corona\". Alla fine del conflitto riprese il proprio lavoro di ingegnere presso le saline.\nMor\u00ec il 3 aprile del 1957 per arresto cardiaco.\nLa prima guerra mondiale, l'ultima barriera difensiva.\nLa posizione strategica del Monte costitu\u00ec, tra il 1897 e il 1914, un punto di osservazione e controllo del confine di stato per le \"sezioni di difesa\" del III Battaglione, stanziato a Storo, del 2\u00ba Reggimento k.k. Landessch\u00fctzen \"Bozen\" dell'esercito imperiale austriaco 2\u00ba Reggimento k.k. Landessch\u00fctzen \"Bozen\", ma fu la \"Grande Guerra\" che segn\u00f2 profondamente la storia e la morfologia del Monte.\nNel maggio del 1915 con lo scoppio del conflitto mondiale, l'esercito austriaco abbandon\u00f2 la Val Vestino giudicando questi luoghi indifendibili all'avanzata italiana attestandosi sulle montagne della Valle di Ledro e nelle fortificazioni di Lardaro. Monte Tombea e il monte Caplone furono immediatamente occupati dal 7\u00ba Reggimento bersaglieri Nei mesi e negli anni successivi i monti furono ampiamente fortificati per decisione dello Stato maggiore del regio esercito italiano come ultimo baluardo posto a difesa della pianura Padana, qualora gli austriaci fossero riusciti a sfondare a nord la prima e la seconda linea. Cos\u00ec si procedette alla costruzione di appostamenti di artiglieria, postazioni per mitragliatrici, trincee, ricoveri in caverna, baraccamenti per gli operai, strade rotabili e collegamenti con l'uso di teleferiche. Ai lavori, in gran parte realizzati a mano, erano addetti oltre 500 operai militarizzati e civili, uomini e donne, sia della Val Vestino che del lago di Garda, inquadrati sotto la supervisione di un ufficiale del Genio direttore del cantiere, il tenente Guidetti, responsabile anche dei lavori presso l'Alpo e Cima Spessa di Bondone classificati come \"opera 469 ad economia e opera 154 ad impresa\", mentre nel cantiere della Val Lorina, \"opera n. 223 ad impresa\", dal tenente Bianchi.\nIl sistema Tombea-Caplone divent\u00f2 cos\u00ec uno dei capisaldi principali della Terza linea di difesa arretrata, un'ampia cinta fortificata che chiudeva il settore Alto Garda verso la Valle delle Giudicarie e lungo il fianco occidentale verso il lago d'Idro fino a raccordarsi sulle posizione fortificate arretrate del monte Denai, una Batteria di artiglieria da 149A, e del monte Stino in Val Vestino e con quelle della riviera gardesana del monte Spino, del monte Pizzocolo e del monte Castello di Gaino di Toscolano Maderno. Il settore era difeso da una prima linea lungo la Valle di Ledro (direttrici Passo Nota-Carone-Limone), dietro la quale furono realizzate due Linee arretrate di difesa (direttrici Tremosine-Passo Nota e Mezzema-Passo Nota), disposte verso est in modo da fronteggiare una eventuale conquista austriaca del monte Altissimo sul Baldo. Pi\u00f9 indietro la Linea arretrata di resistenza, tra Tignale e il Passo della Puria, in totale furono costruite 2.500 fortificazioni di vario tipo, servite da circa 2.000-3.000 uomini tra artiglieri, fanti e supporti logistici.\nLa vetta di Cima Tombea divent\u00f2 sede di uno dei quattro osservatori del sistema di condotta del tiro del complesso di artiglieria Tombea-Caplone, forte di dieci batterie per un totale di quaranta pezzi di vario calibro, tra questi quattro pezzi di grosso calibro da 149/35 Mod. 1901 dal peso di nove tonnellate dislocati a ridosso del crinale e affiancati da ricoveri e riservette in caverna. Queste quattro postazioni furono protette da una cinta di trincee e postazioni poste nelle immediate vicinanze sul crinale: la profondit\u00e0 difensiva risultava ridotta a causa delle forti pendenze, esponendo cos\u00ec le postazioni della fanteria al tiro di controbatteria, scatenato dall'attivit\u00e0 dei cannoni.\nIl complesso del monte Tombea fu inizialmente servito logisticamente da due teleferiche, una da Messane e Bocca di Cablone, fornito dalla ditta BBB, l'azienda milanese Badoni Belloni Benanzoli e l'altra tra Pilaster (1280 m) e Malga Tombea, fornito da Giulio Ceretti e Vincenzo Tanfani, entrambe sostituite dal grande impianto che sempre dalla localit\u00e0 Pilaster raggiungeva la nuova stazione in localit\u00e0 Travers-Dosso delle Saette sita in una posizione pi\u00f9 centrale. Questo impianto aveva la campata di oltre 1.000 metri, su un dislivello di 650. Gli impianti della stazione furono messi al riparo con un pesante manufatto in calcestruzzo armato. La necessit\u00e0 della blindatura derivava dal fatto dalla presenza nelle immediate vicinanze della stazione, di due batterie, otto pezzi, di mortai da 210/8 D.S., servite da ricoveri ipogee delle riservette, il cui tiro avrebbe attirato il fuoco di controbatteria del nemico.\nUn complesso di tale portata richiese la realizzazione di un adeguato collegamento stradale fatto a colpi di piccone, di esplosivi e edificando muri di sostegno in pietrame: Bocca Cablone costituiva lo scollinamento della rotabile Magasa-Bondone, mentre verso est proseguiva la strada verso Bocca di Lorina e monte Tremalzo.\nIl Comando Militare fece anche iniziare i lavori per una carreggiabile Toscolano\u2013Molino di Bollone. La costruzione di quest\u2019ultima strada, che avrebbe potuto costituire un\u2019importante stimolo per l\u2019economia della valle, fu per\u00f2 affidata ai prigionieri di guerra e non fu completata. La necessit\u00e0 di costruire un nuovo sistema viario venne anche sfruttato dal Regno d'Italia con finalit\u00e0 politiche volte volte a fare dimenticare il relativo abbandono in cui erano state tenute fino ad allora le popolazioni locali dall'Impero austro-ungarico. In questa volont\u00e0 gi\u00e0 tenuta in considerazione dalle autorit\u00e0 militari, intervennero spesso i politici e le comunit\u00e0 locali che facevano pressione si progettisti del Genio militare dell'esercito per raggiungere un territorio pi\u00f9 che un altro. Nella realizzazione della strada che doveva collegate Toscolano con Ponte Caffaro passando per la Val Vestino, per rifornire la Terza linea di difesa arrestata di Magasa, Valvestino e Capovalle le ingerenze politiche furono pressanti che alla fine il Comando militare richiam\u00f2 al rispetto dei ruoli le autorit\u00e0 locali e oper\u00f2 in autonomia.\nAccessi.\nL'ascensione alla vetta del Caplone \u00e8 alla portata di escursionisti dal momento che non vi sono, lungo le vie pi\u00f9 semplici di salita, tratti in cui \u00e8 necessaria attrezzatura alpinistica, fatta salva la presenza di neve la quale si riscontra normalmente nei mesi invernali e sino a primavera.\nLa via pi\u00f9 breve che consiste in circa sei chilometri, ha inizio dal parcheggio di Cima Rest nei pressi della chiesetta alpina o del Tavagnone, villaggio caratteristico sopra Magasa sulla strada per Cadria. Si tratta di un percorso che, dopo aver toccato alcuni fondi agricoli di Font e la malga Alvezza o Casina, si innalza al passo dello Spi\u00e0s dei Leteg\u00e0nc (tradotto Spiazzo dei Litiganti) in prossimit\u00e0 del monte Altissimo, percorrendo il sentiero detto \"delle Acque\" fino alle pendici del Tombea in localit\u00e0 Lombrao, ove si congiunge con la mulattiera che sale da malga Bait, attraversando boschi, pascoli e le sorgenti del torrente Magasino. Proseguendo a quota 1760\u00a0m, il percorso si immette sulla strada militare Tombea-Val Lorina (se si prosegue a sinistra, si raggiunge la cima del Monte Tombea). Seguendo la strada, si tagliano a mezza costa i dirupi sud-orientali del Tombea, attraversando anche una breve galleria scavata nella roccia, arrivando alla Bocca dei Campei (1822\u00a0m), da cui si sale in breve alla vetta (nell'ultimo tratto \u00e8 necessario prestare attenzione al passaggio di alcune roccette, bench\u00e9 facili e non esposte). Il segnavia da seguire \u00e8 il numero 66, che si sovrappone al numero 444 della SAT nell'ultimo tratto.\nAltri accessi, ma pi\u00f9 impegnativi per lunghezza dei tratti, sono dati dalla ex strada militare che sale dal parcheggio della malga di Lorina di Tremosine, raggiungibile sia da di Storo percorrendo la Val Lorina che dallo stesso Tremosine su strada sterrata; alternativo \u00e8 quello dal parcheggio di malga Alpo di Bondone salendo la strada militare fino a Bocca di Cablone proseguendo poi a monte Tombea ove si segue l'indiricazione per malga val Lorina; oppure, ma riservato solo a escursionisti esperti, \u00e8 l'accesso percorrendo in parte il tracciato militare del Bus de Bal\u00ec, detto anche del Costone, che dal Goletto del Termen (1380 m) presso Bocca Puria a 1350 m. si snoda sullo spartiacque della cresta sud delle Cime del Costone e Cima Bus de Bal\u00ec salendo poi su una traccia di sentiero impervio e segnalato come \"n.69\" fino in prossimit\u00e0 della vetta.\nPanorama.\nDalla vetta del Monte si gode un'ampia visione a 360 gradi. A nord il monte Bruffione, il monte Blumone, le Terre Fredde, il monte Frerone, il massiccio dell'Adamello, le Dolomiti del Brenta, la catena di Cima Avez, il monte Tremalzo e il Corno della Marogna, le Alpi di Ledro e il monte Cadria, il monte Paganella; a ovest il monte Tombea con la sua rosa dei venti, monte Cingla, Cima Spessa, la Rocca Pagana, il monte Guglielmo, Dosso Alto, il monte Carena, la Corna Blacca, il monte Manos, il monte Carzen, in lontananza il massiccio del monte Rosa; a est la catena del monte Baldo, Cima Carega, il gruppo del monte Pasubio, il monte Stivo e la Marmolada; a sud la Val Vestino con i suoi abitati, il monte Pizzocolo, il monte Spino, il monte Denervo, il lago di Garda, la pianura Padana e infine la catena degli Appennini."}
{"id": "2152532", "revid": "28592", "url": "https://it.wikipedia.org/wiki?curid=2152532", "title": "Lotta partigiana", "text": ""}
{"id": "2152536", "revid": "729019", "url": "https://it.wikipedia.org/wiki?curid=2152536", "title": "Ocean Springs", "text": "Ocean Springs \u00e8 una citt\u00e0 (\"city\") degli Stati Uniti d'America, situata nella contea di Jackson, nello Stato del Mississippi."}
{"id": "2152546", "revid": "28592", "url": "https://it.wikipedia.org/wiki?curid=2152546", "title": "Azzime", "text": ""}
{"id": "2152548", "revid": "765341", "url": "https://it.wikipedia.org/wiki?curid=2152548", "title": "Jimmy Kruger", "text": "Biografia.\nKruger fu un Afrikaner e membro del governo conservatore del National Party sostenitore dell'apartheid. All'epoca degli scontri di Soweto nel 1976 ricopriva la carica di ministro della Giustizia, la sua dichiarazione \u00abNatives had to be tame, to the gun\u00bb (in italiano gli indigeni devono essere resi mansueti, con le pistole) venne rilasciata in seguito all'uccisione di attivisti da parte della polizia durante le proteste diffusesi in tutto il paese nel 1976:\nFu responsabile della messa al bando di Steven Biko, leader del Black Consciousness Movement, morto nel settembre 1977 quando era sotto fermo di polizia. Il commento di Kruger a questo evento fu la seguente dichiarazione: \"\u00abDit laat my koud\u00bb\"(in italiano la sua morte mi lascia freddo).\nIn un primo momento Kruger asser\u00ec che Biko era morto a causa di uno sciopero della fame . Ma questa versione venne contestata dal giornalista anti-apartheid Donald Woods; pi\u00f9 tardi Kruger inizi\u00f2 a ritrattare la sua precedente versione ma allo stesso tempo dichiar\u00f2 che Biko era autore di pamphlet che inneggiavano a \"sangue e corpi per le strade\". Ma Woods insistette, raccogliendo ulteriori prove per i suoi scritti e, alla fine, in seguito alla pubblicazione di un articolo in cui invitava il ministro a dimettersi, Woods fu messo al bando su diretto ordine di Kruger. Non molto tempo dopo Woods e la sua famiglia furono costretti ad abbandonare il paese, andando a vivere in esilio in Gran Bretagna.\nLa caduta e l'oblio.\nIn risposta alle sempre pi\u00f9 insistenti pressioni internazionali che seguirono gli Scontri di Soweto il governo sudafricano ordin\u00f2 un'inchiesta per indagare sulle cause della morte di Biko: ebbene il magistrato che conduceva l'indagine concluse che Biko era morto per danni al cervello causati da lesioni al cranio forse provocati da una spranga; comunque nessuno fu ritenuto responsabile e quindi perseguibile per la morte di Biko, n\u00e9 la Polizia, n\u00e9 lo stesso Ministro. Nonostante ci\u00f2 questi eventi segnarono la fine della carriera politica di Kruger: infatti, visto che questi eventi avevano pesantemente compromesso la credibilit\u00e0 del paese all'estero, il governo costrinse Kruger a dimettersi non solo dal suo posto di ministro ma anche come membro del partito di governo National Party.\nKruger da allora divenne un personaggio politico di secondo piano se si eccettua il ruolo che ebbe di Presidente del Senato dal 1979 al 1981 . In seguito si dissoci\u00f2 dalla linea riformista del nuovo Primo Ministro Pieter Willem Botha, il successore di Vorster e nel 1982 presenzi\u00f2 al congresso fondatore del Partito Conservatore di Andries Treurnicht. Mor\u00ec nel 1987."}
{"id": "2152550", "revid": "118031", "url": "https://it.wikipedia.org/wiki?curid=2152550", "title": "John Cougar Mellencamp", "text": ""}
{"id": "2152552", "revid": "76963", "url": "https://it.wikipedia.org/wiki?curid=2152552", "title": "Mary Ellen Trainor", "text": "Biografia.\nDebutt\u00f2 nel cinema nel 1984 con il film \"All'inseguimento della pietra verde\".\nLa Trainor \u00e8 principalmente ricordata per il ruolo della dottoressa Stephanie Woods in \"Arma letale\" (1987), \"Arma letale 2\" (1989), \"Arma letale 3\" (1992) e \"Arma letale 4\" (1998), e come Harriet Walsh in \"I Goonies\" (1985). Interpret\u00f2 inoltre il ruolo di Diane Evans nella serie TV \"Roswell\" tra il 1999 e il 2002. \nLavor\u00f2 spesso in film diretti dall'allora marito Robert Zemeckis, con cui fu sposata dal 1980 al 2000 e dal quale ebbe un figlio, Alexander (1985).\nMor\u00ec per un tumore al pancreas il 20 maggio 2015 all'et\u00e0 di 62 anni."}
{"id": "2152554", "revid": "1543377", "url": "https://it.wikipedia.org/wiki?curid=2152554", "title": "In the Heat of the Night (Pat Benatar)", "text": "In the Heat of the Night \u00e8 l'album di debutto di Pat Benatar ed \u00e8 stato pubblicato nel 1979. Sull'onda del successo del singolo \"Heartbreaker\" il disco raggiunse la dodicesima posizione della classifica di vendita Billboard 200.\nL'album contiene anche le cover di \"I Need a Lover\" di John Cougar Mellencamp, di \"Don't Let it Show\" di The Alan Parsons Project e \"No You Don't\" degli Sweet, oltre all'altro singolo di successo \"We live for love\"."}
{"id": "2152569", "revid": "115781935", "url": "https://it.wikipedia.org/wiki?curid=2152569", "title": "Forma transizionale", "text": "Una forma transizionale \u00e8, nell'ambito della tassonomia, una specie o un qualsiasi altro raggruppamento a qualunque livello della gerarchia sistematica che abbia caratteristiche tali da potersi inserire ad un livello evolutivo intermedio tra due altri taxa.\nDal punto di vista della filogenesi ogni individuo (ed, a maggior ragione, ogni specie ed ogni genere) \u00e8 una forma transizionale che apporta il suo piccolo (ma originale ed unico) contributo alla diversit\u00e0 biologica e, dunque, all'evoluzione delle specie.\nForme transizionali e teoria dell'evoluzione.\nIl concetto di forma transizionale \u00e8 una conseguenza della teoria evoluzionistica introdotta da Darwin, che ipotizzava una lenta e progressiva trasformazione degli esseri viventi.\nDarwin ammetteva che, al suo tempo, non erano stati ancora scoperti fossili di queste \"forme transizionali\", che presentavano caratteristiche intermedie tra generi, famiglie o specie; tuttavia in due capitoli del suo libro, L'origine delle specie, pubblicato nel 1859, cerc\u00f2 di spiegare questa apparente discontinuit\u00e0 rivelata dalla documentazione fossile del suo tempo, che lui attribuiva principalmente alla povert\u00e0 e imperfezione della suddetta documentazione, perch\u00e9 solo una piccola parte dei continenti erano stati esplorati dal punto di vista geologico, perch\u00e9 solo alcuni organismi sono stati conservati allo stato fossile e, inoltre, le stesse formazioni geologiche sono discontinue, poich\u00e9 l'accumulo dei depositi ricchi di specie fossili \u00e8 avvenuto solo durante determinati periodi; egli inoltre riteneva la migrazione una delle principali cause della comparsa improvvisa di nuove specie in determinate formazioni geologiche ed anche che, nel corso dell'evoluzione, molti degli individui con caratteristiche intermedie erano stati circoscritti in localit\u00e0 limitate, mentre le forme da questi derivate, avendo acquisito un maggiore vantaggio adattativo, si erano diffuse rapidamente, sostituendo i loro progenitori.\nLe argomentazioni di Darwin sono valide ancora oggi, ma bisogna aggiungere che, da allora, il concetto d'albero evolutivo \u00e8 cambiato ed \u00e8 diventato molto pi\u00f9 complesso, infatti, oggi si tende a paragonare l'andamento evolutivo ad un cespuglio piuttosto che ad un albero, in cui esistono svariate ramificazioni, con molti rami secondari che partono da quelli principali e cos\u00ec via, con diversi rami morti, tentativi falliti, evoluzioni parallele, convergenze evolutive, rami molto ravvicinati, ecc. Anche le analisi molecolari delle sequenze genomiche, introdotte da qualche anno, hanno dimostrato che gli alberi genealogici degli esseri viventi sono molto pi\u00f9 complessi di quanto si credeva.\nIn questa prospettiva, ogni comunit\u00e0, all'interno di un taxon, pu\u00f2 essere una \"forma transizionale\", che non deve essere considerata una perfetta via di mezzo tra due gruppi tassonomici, ma rappresenta semplicemente un aspetto delle transizioni evolutive che si sono verificate, e che si osservano ancora oggi, lungo le linee di un cladogramma.\nEsempi.\nDai tempi di Darwin, in ogni caso, molti progressi sono stati fatti nel campo della paleontologia e la documentazione fossile si \u00e8 arricchita di diverse forme di transizione.\nGi\u00e0 nel 1861, due anni dopo la pubblicazione della prima edizione del libro di Darwin, fu scoperto il primo esemplare dell'\"Archaeopteryx\", una caratteristica forma di transizione tra dinosauri e uccelli. Da allora, molti altri organismi transizionali sono stati scoperti, sia all'interno dei maggiori generi e famiglie, sia rappresentanti di transizioni tra specie.\nNumerose specie animali, conosciute solo tramite reperti fossili distribuiti nel tempo geologico, sono stati inseriti dal paleontologo Othniel Charles Marsh, nella sua famosa ricostruzione della linea evolutiva del cavallo, la moderna cladistica ha ulteriormente sviluppato il concetto di linea evolutiva nella forma di un albero multi-ramificato, con molte variazioni e diversi rami morti.\nAltri casi, tra i fossili rinvenuti ad oggi, includono il cetaceo \"Ambulocetus\", \"la balena che cammina\", il \"Tiktaalik\" recentemente scoperto , che potrebbe rappresentare una forma transizionale fra i pesci come \"Panderichthys\", vissuto circa 385 milioni di anni fa, ed i primi tetrapodi come \"Acanthostega\" vissuti circa 365 milioni di anni fa.\nProbabilmente la forma transizionale pi\u00f9 nota, oltre al gi\u00e0 citato \"Archaeopteryx\" \u00e8 l'anfibio \"Ichthyostega\", il cui apparato scheletrico mostra sia caratteri da pesce (pinne con raggi, probabile esistenza di un apparato branchiale opercolare e sistema della linea laterale) che da tetrapode terrestre (arti con dita, cranio slegato dal cinto pettorale, forma generale dello scheletro adatto alla vita subaerea)."}
{"id": "2152576", "revid": "21068745", "url": "https://it.wikipedia.org/wiki?curid=2152576", "title": "Pseudoermafroditismi", "text": ""}
{"id": "2152577", "revid": "1071822", "url": "https://it.wikipedia.org/wiki?curid=2152577", "title": "Cronofotografia", "text": "Per cronofotografia si intende la possibilit\u00e0 di registrare in un'unica immagine ed in un'unica lastra fotografica, varie posizioni di un soggetto in movimento in corrispondenza di diversi momenti temporali.\n\u00c9tienne-Jules Marey (1830-1904), medico fisiologo francese, invent\u00f2 il cronofotografo per portare avanti i suoi studi sul movimento degli uccelli, dei cavalli e soprattutto dell'uomo. Il suo cronofotografo registrava le diverse posizioni che avrebbero composto l'immagine finale grazie alla regolare e continua apertura/chiusura dell'otturatore dell'obiettivo. L'ingegno di Marey si concentr\u00f2 soprattutto sulla preparazione del soggetto in movimento. Per registrare il movimento di un uomo in cammino utilizz\u00f2 una tuta completamente nera (su sfondo scuro) con delle righe bianche lungo tutte le parti laterali del corpo.\nAlla base della cronofotografia non c'\u00e8 quindi ancora un'idea di cinema inteso come documentazione e tanto meno intrattenimento, ma essenzialmente la strumentalit\u00e0 della ricerca scientifica tipica dello spirito positivista del tempo che, nel caso di Marey, si concentrava essenzialmente sulla fisiologia del corpo umano.\nUn cronofotografo, brevettato da Oreste Pasquarelli, permetteva di catturare in immagini il movimento, stampate in positivo su carta fotografica o su pellicola trasparente. \u00c9 conservato al Museo nazionale del cinema di Torino."}
{"id": "2152578", "revid": "1543377", "url": "https://it.wikipedia.org/wiki?curid=2152578", "title": "Crimes of Passion (album)", "text": "Crimes of Passion \u00e8 il secondo album di Pat Benatar, pubblicato nel 1980.\nRaggiunse la seconda posizione della classifica di vendita Billboard 200 e contiene grandi successi come \"Hit Me with Your Best Shot\" (US #9), \"You Better Run\" (US #42), \"Treat Me Right\" (US #18) oltre a una reinterpretazione dell'hit internazionale di Kate Bush \"Wuthering Heights\".\nAnche \"Hell Is for Children\", che non fu mai pubblicata come singolo riscosse un buon riscontro presso le stazioni radio statunitensi che trasmettono rock. Una versione dal vivo, tratta dall'album \"Live from Earth\" fu pubblicata tra anni pi\u00f9 tardi come lato B del singolo \"Love Is a Battlefield\"."}
{"id": "2152579", "revid": "767487", "url": "https://it.wikipedia.org/wiki?curid=2152579", "title": "John Lyall", "text": "Carriera.\nCalciatore.\nDifensore, Lyall crebbe nelle giovanili del West Ham (in cui entr\u00f2 nel 1955) assieme ai futuri campioni del mondo Bobby Moore, Martin Peters e Geoff Hurst. Spesso oggetto di problemi al ginocchio (fu operato per la prima volta ai legamenti all'et\u00e0 di 18 anni), Lyall collezion\u00f2 35 presenze in prima squadra (esord\u00ec nel 1960 in occasione di un match contro il Chelsea) fino al 1964, anno in cui si ritir\u00f2 dal calcio giocato a causa di un verdetto dei medici che giudic\u00f2 il suo ginocchio inoperabile.\nAllenatore.\nRitiratosi dal calcio giocato, Lyall fu assunto nello staff tecnico del West Ham come allenatore delle giovanili. A partire dal 1971 Lyall fu promosso come assistente dell'allenatore Ron Greenwood, mentre tre anni pi\u00f9 tardi, nel 1974, divenne allenatore della prima squadra.\nAl suo esordio sulla panchina degli \"Hammers\" Lyall continu\u00f2 la striscia positiva della squadra vincendo la FA Cup nella stagione 1974-75 e raggiungendo l'anno successivo la finale di Coppa delle Coppe, ma in seguito la squadra cal\u00f2 nelle prestazioni fino a retrocedere nella stagione 1977-78. Lyall, dopo aver ricostruito la squadra, rivinse la FA Cup nel 1980 al termine di una finale concitata contro l'Arsenal, quindi ricondusse la squadra in massima serie al termine della stagione seguente. Al ritorno in First Division Lyall, nonostante le offerte di vari club (tra cui il Queens Park Rangers nella stagione 1984-85), rimase al West Ham guidandolo, nella stagione 1985-86, al terzo posto finale in campionato, miglior risultato fino ad ora ottenuto dagli \"Hammers\" in massima divisione. Lyall rimase sulla panchina della squadra fino al 1989 quando fu esonerato dopo che la squadra era retrocessa in \"Second Division\".\nDopo aver lavorato per un anno come osservatore del Tottenham e dell', nel 1990 Lyall fu assunto come allenatore dell'Ipswich Town. Vincendo la \"Second Division\" nella stagione 1991-92, Lyall riport\u00f2 i \"Tractor Boys\" in massima serie dopo sei anni di assenza, facendo inoltre dell'Ipswich una delle squadre fondatrici della Premier League. Lyall rimase alla guida dell'Ipswich fino al dicembre del 1994 quando, con la squadra a fondo classifica, rassegn\u00f2 le sue dimissioni e si ritir\u00f2 a vita privata in una fattoria del Suffolk. \u00c8 morto il 10 aprile 2006 a causa di un attacco cardiaco."}
{"id": "2152583", "revid": "1603714", "url": "https://it.wikipedia.org/wiki?curid=2152583", "title": "Cattedrale della Santissima Trinit\u00e0", "text": ""}
{"id": "2152584", "revid": "287204", "url": "https://it.wikipedia.org/wiki?curid=2152584", "title": "Nemzeti Bajnoks\u00e1g I 2007-2008", "text": "L\u2019edizione 2007-08 del Nemzeti Bajnoks\u00e1g I vide la vittoria finale dell'MTK Budapest, che conquista il suo ventitreesimo titolo.\nCapocannoniere del torneo fu G\u00e1bor Urb\u00e1n dell'MTK Budapest con 11 reti.\nClassifica finale.\n(*) FC Sopron non riusc\u00ec a disputare le ultime partite di campionato. Gli furono tolti gli 11 punti conquistati sul campo, e le partite non disputate finirono 3-0 per gli avversari."}
{"id": "2152587", "revid": "122388671", "url": "https://it.wikipedia.org/wiki?curid=2152587", "title": "Societ\u00e0 Sportiva Sparta Novara", "text": "Lo Sparta Novara \u00e8 una societ\u00e0 calcistica italiana con sede a Novara.\nStoria.\nLa societ\u00e0 nasce il 20 novembre 1926 per opera di Enrico Patti, che decise di chiamarla cos\u00ec in onore dello Sparta Praga. Come colore fu scelto il bianco in onore della gloriosa Pro Vercelli, campione d'Italia per sette volte dal 1908 al 1922.\nNei primi anni di attivit\u00e0, dal 1926 al 1937, la societ\u00e0 partecip\u00f2 ad alcuni campionati regionali FIGC e a diversi campionati giovanili provinciali indetti dall'ULIC ma, soprattutto, divent\u00f2 uno dei pi\u00f9 importanti vivai calcistici della zona e, gi\u00e0 nel 1929, alcuni suoi giocatori vennero trasferiti al Novara.\nDopo aver disputato diversi campionati di Prima Divisione Piemontese, al termine della stagione 1940-41, fu promossa per la prima volta nella sua storia in Serie C. La societ\u00e0 non si dimostr\u00f2 per\u00f2 all'altezza della Serie C, evitando la retrocessione al primo anno (stagione 1941-42) solo salvata dal quoziente reti, mentre nel secondo anno di Serie C (1942-43), nonostante la retrocessione sul campo, fu graziata dalla Federazione che decise di annullare tutte le retrocessioni.\nDopo la sospensione dei campionati resasi necessaria a causa della seconda guerra mondiale, alla ripresa dei campionati (stagione 1945-46) la squadra disput\u00f2 ancora una volta il campionato di Serie C - Lega Interregionale Nord: si salv\u00f2 il primo anno, ma nel 1946-47 il 13\u00ba posto nel proprio girone valse la retrocessione in Prima Divisione Piemontese.\nSegu\u00ec un periodo buio di declino, con la squadra militante in pi\u00f9 occasioni dapprima in Prima Divisione Piemontese, poi in Seconda Categoria Piemontese, con sole due sporadiche partecipazioni nel massimo campionato regionale (Promozione 1952-1953 e Prima Categoria 1959-1960). Il fondo si raggiunse nella stagione 1978-79, allorch\u00e9 la squadra si ritrov\u00f2 addirittura retrocessa in Terza Categoria Provinciale (Novarese), ultimo livello del Campionato italiano di calcio.\nA partire dalla stagione 1986-87 la squadra cominci\u00f2 una rapida risalita che nel giro di quattro stagioni la port\u00f2 dalla III Categoria in Interregionale, l'odierna Serie D: nel 1986-87 vinse infatti il campionato di III Categoria, nel 1987-88 vinse la II Categoria, nel 1988-89 si piazz\u00f2 2\u00b0 in I Categoria (venendo ripescato in Promozione), e nel 1989-90 vinse il campionato di Promozione, venendo quindi promosso nel Campionato Interregionale. In questo periodo, storico Presidente fu Santino Tarantola (tra i dirigenti Roberto Bobbio, anche Presidente della squadra di hockey su pista dell'Amatori Novara). Rimase in Interregionale (dal 1992 Campionato Nazionale Dilettanti) per otto stagioni (giocando molte partite casalinghe allo stadio di viale Kennedy e a Cerano per la temporanea inagibilit\u00e0 dello stadio di via Alcarotti), fino alla stagione 1997-98, allorch\u00e9 fu retrocesso in Eccellenza. Il miglior piazzamento in Interregionale/C.N.D. fu il quarto posto raggiunto nel 1991-92. \nRetrocessa in Eccellenza, al termine della stagione 1998-99 venne ulteriormente retrocessa in Promozione. Lo Sparta per\u00f2 non riusc\u00ec ad iscriversi in Promozione per problemi finanziari, ripartendo dalla III Categoria come \"Associazione Sportiva Sparta Novara\". Risal\u00ec subito in II Categoria, dove rimase per alcune stagioni, fino al 2003.\nNel 2003 si fuse con l'A.S. Barengo Sparta, squadra appena promossa in Serie D, e con il G.S. Vespolate (2\u00ba nel campionato di Promozione Piemontese): la societ\u00e0 risultante dalla fusione, l'A.S.D. Sparta Novara Vespolate, partecip\u00f2 alla Serie D 2003-2004. Nella stagione 2004-05 la squadra non riusc\u00ec per\u00f2 a raggiungere la salvezza chiudendo 16\u00ba nel girone B e retrocedendo in Eccellenza dopo i play-out con la Castellettese (1-2 e 0-0). La stagione successiva arriv\u00f2 una nuova retrocessione, questa volta in Promozione.\nDopo la stagione 2007-08, nella quale la promozione in Eccellenza sfum\u00f2 ai play-off, la squadra sospese ogni attivit\u00e0. Rinacquero cos\u00ec l'A.S.D. Vespolate Calcio, che cedette il titolo di Promozione all'A.S.D. Olimpia Sant'Agabio, e l'A.S.D. Sparta Novara 1926, che rest\u00f2 attiva solo a livello giovanile.\nNel 2014 l'A.S.D. Sparta Novara acquisisce il titolo sportivo per giocare in Prima Categoria. Nel 2020-2021 ha disputato il campionato di promozione.\nGiocatori.\nDi seguito un elenco di giocatori che sono cresciuti o che hanno militato nello Sparta Novara: \nAngelo Caimo (campione d'Italia con l'Ambrosiana-Inter), Francesco Rosetta (poi campione d'Italia con il Grande Torino e con la ), Edmondo Mornese (poi campione d'Italia con la Roma), Emidio Cavigioli (convocato in Nazionale per le Olimpiadi del 1948), Augusto Zweifel, Eugenio Patti, Giuseppe Molina, Giuseppe Mainardi, Lelio Antoniotti.\nStadio.\nLo Sparta Novara disputa le partite casalinghe allo Stadio Enrico Patti di Novara, conosciuto anche come \"stadio di via Alcarotti\". \nInaugurato nel settembre del 1931 (chiamato \"Stadio del Littorio\" e poi \"Stadio Comunale\"), fu sede e campo di gioco del Novara fino al gennaio del 1976 ed \u00e8 da sempre anche la \"casa\" dello Sparta (anche se la sede \u00e8 stata per tanti anni in via Sottile, sotto le tribune opposte a quelle di via Alcarotti). Sul suo terreno si disputano anche partite di calcio giovanile. Il 5 giugno 2004 lo stadio \u00e8 stato intitolato al fondatore della Societ\u00e0 Sportiva Sparta Enrico Patti \"maestro di sport e di vita\"."}
{"id": "2152590", "revid": "42179", "url": "https://it.wikipedia.org/wiki?curid=2152590", "title": "Arturo Bonucci il Giovane", "text": ""}
{"id": "2152592", "revid": "729019", "url": "https://it.wikipedia.org/wiki?curid=2152592", "title": "Mercedes-Benz M188", "text": "Il Mercedes-Benz M188 (o Daimler-Benz M188) era un motore a scoppio prodotto dal 1951 al 1957 dalla Casa automobilistica tedesca Daimler-Benz per il suo marchio Mercedes-Benz.\nProfilo e caratteristiche.\nIl motore \"M188\" deriva direttamente dal motore M186, del quale mantiene diverse tra le principali caratteristiche, e cio\u00e8:\nLe principali differenze, invece, stanno nel tipo di alimentazione, che si avvale di ben tre carburatori invertiti Solex 40PBJC. Il rapporto di compressione \u00e8 di 7.8:1, pi\u00f9 alto che nelle due varianti del motore \"M186\". Grazie a tali aggiornamenti, la potenza massima raggiungeva 150 CV a 5000 giri/min, mentre il picco di coppia era di 231 Nm a 3800 giri/min.&lt;br&gt;\nQuesto motore ha esordito nel settembre del 1951, poco tempo dopo la nascita del motore \"M186\" da cui derivava, ed \u00e8 stato montato sulla Mercedes-Benz 300 S, nelle sue tre versioni (coup\u00e9, roadster e cabriolet), prodotta tra il 1951 ed il 1955.&lt;br&gt;\nLa naturale evoluzione del motore \"M188\" fu il motore M199, ossia la variante ad iniezione del motore \"M188\"."}
{"id": "2152593", "revid": "42179", "url": "https://it.wikipedia.org/wiki?curid=2152593", "title": "Arturo Bonucci (il Vecchio)", "text": ""}
{"id": "2152594", "revid": "121901079", "url": "https://it.wikipedia.org/wiki?curid=2152594", "title": "Cimitero militare italiano di Bolzano", "text": "Il cimitero militare italiano di Bolzano (in tedesco: Italienischer Milit\u00e4rfriedhof Bozen) \u00e8 un cimitero di guerra che si trova a Bolzano lungo la strada statale del Brennero, nelle adiacenze del cimitero austro ungarico, presso la localit\u00e0 San Giacomo (\"St. Jakob\").\nI tumuli a terra presentano lapidi in marmo con il nome del caduto e sono ospitati in quattro riquadri. All'estremit\u00e0 del viale centrale, si trova un altare, dietro al quale \u00e8 stato costruito un grande monumento in marmo bianco, nei cui lati si trovano i loculi su cinque righe sovrapposte.\nSepolture.\nIn questo cimitero, eretto nel 1926 con il concorso della \"Societ\u00e0 di soccorso tra veterani e soldati per manutenzione dei cimiteri militari\", sono sepolti i militari deceduti in servizio non di guerra, insieme a 115 caduti della prima guerra mondiale (1915\u20131918) oltre a 146 caduti della seconda guerra mondiale (1940\u20131945)."}
{"id": "2152601", "revid": "228587", "url": "https://it.wikipedia.org/wiki?curid=2152601", "title": "Particle system", "text": ""}
{"id": "2152608", "revid": "121814252", "url": "https://it.wikipedia.org/wiki?curid=2152608", "title": "Hunter - Giustizia a Los Angeles", "text": "Hunter - Giustizia a Los Angeles (\"The Return of Hunter\") \u00e8 un film televisivo del 1995, diretto dal regista Bradford May.\nTrama.\nVicky Sherry, fidanzata del tenente della polizia di Los Angeles Rick Hunter \u00e8 stata assassinata. I sospetti cadono sull'ex marito della donna, Matt Sherry, un uomo violento con cui la vittima aveva delle continue violente discussioni. Hunter si mette ad indagare e riuscir\u00e0 ad assicurare alla giustizia il colpevole.\nNote.\nQuattro anni dopo la fine della serie \"Hunter\", Fred Dryer torna ad interpretare il celebre detective della polizia di Los Angeles in un film televisivo.\nAscolti.\nNel 1996 alla sua prima messa in onda il film tv ha ottenuto il 12.32% di \"share\", pari a 3.177.000 spettatori. "}
{"id": "2152611", "revid": "1782831", "url": "https://it.wikipedia.org/wiki?curid=2152611", "title": "Hunter (film)", "text": "Hunter \u00e8 un film tv del 1984, diretto dal regista Ron Satlof.\nTrama.\nQuesto film, episodio pilota della serie Hunter, trasmesso negli USA il 18 settembre 1984, racconta di come i due sergenti di polizia Rick Hunter e il suo compagno di squadra Dee Dee McCall investigano su degli omicidi compiuti da un assassino con turbe psichiche"}
{"id": "2152619", "revid": "466539", "url": "https://it.wikipedia.org/wiki?curid=2152619", "title": "Roswell (film)", "text": "Roswell \u00e8 un film TV del 1994 diretto da Jeremy Kagan. Tratto dal libro \"UFO Crash at Roswell\" di Kevin Randle e Donald R. Schmitt, il film racconta i fatti di quello noto come l'incidente di Roswell avvenuto nel 1947, quando si sparse la notizia che un disco volante sarebbe precipitato a Roswell, nel Nuovo Messico.\nTrama.\nRoswell, New Mexico. Un ufficiale in pensione, il maggiore Jesse Marcel, sapendo di essere ormai prossimo alla morte, vuole provare a far luce su cosa sia realmente successo 30 anni fa e scoprire cosa ci sia di vero nella storia dell'UFO schiantato nel 1947.\nCitazioni cinematografiche.\nIn una scena viene citato il film \"Incontri ravvicinati del terzo tipo\"."}
{"id": "2152622", "revid": "599013", "url": "https://it.wikipedia.org/wiki?curid=2152622", "title": "Cimitero militare austro-ungarico di Bolzano", "text": "Il cimitero militare austro-ungarico (in tedesco \u00d6sterreichischer Soldatenfriedhof St. Jakob/Bozen) \u00e8 un cimitero di guerra che si trova a Bolzano, lungo la strada statale, presso la localit\u00e0 San Giacomo (\"St. Jakob\"), nelle adiacenze del cimitero militare italiano.\nStoria.\nIl cimitero, , sul cosiddetto \"Telseracker\", per volont\u00e0 del \"Milit\u00e4rveteranenverein Bozen\" (Associazione Veterani di guerra di Bolzano), nell'intento di dare sepoltura ai caduti austro-ungarici della guerra austro-piemontese del 1848 e della guerra austro-prussiana del 1866.\nIn seguito furono qui tumulati anche i caduti in guerra austro-ungarici della prima guerra mondiale e i veterani deceduti successivamente.\nNel centro dello spazio cimiteriale si trova la cappella di Maria Ausiliatrice (in tedesco \"Maria-Hilf-Kapelle\"), di stile neoromanico, che \u00e8 stata eretta sempre dal \"Milit\u00e4rveteranenverein\" nel 1897 su progetto di Johann Bittner. Il cimitero stesso \u00e8 stato profondamente rimaneggiato e ampliato da Gustav Nolte, architetto civico di Bolzano, nel 1917.\nOggi l'intera struttura \u00e8 curata dal \"Verein zur Pflege des Soldatenfriedhofes St. Jakob/Bozen\" (Associazione per la tutela del cimitero militare di S. Giacomo), presieduto da Hans Duffek.\nSepolture e commemorazioni.\nNel riquadro di questo cimitero sono sepolti complessivamente 3938 caduti austro-ungarici delle guerre fra il 1848 e il 1945, di cui 1502 soldati della prima guerra mondiale; in un riquadro adiacente sono stati tumulati anche 142 caduti tedeschi della seconda guerra mondiale. Le sepolture sono contraddistinte da croci e da lapidi, sia individuali che collettive, e da altri monumenti.\nUna lapide ricorda i militari altoatesini del Polizeiregiment \"Bozen\" caduti a Roma nell'attentato di via Rasella del 23 marzo 1944."}
{"id": "2152623", "revid": "287204", "url": "https://it.wikipedia.org/wiki?curid=2152623", "title": "La badessa di Castro", "text": "La badessa di Castro (\"L'Abbesse de Castro\") \u00e8 un romanzo breve dello scrittore francese Stendhal, pubblicato per la prima volta nel 1839.\nGenesi dell'opera.\n\"La badessa di Castro\" fu pubblicato a puntate nella rivista \"Revue des Deux Mondes\" - nei numeri del 1\u00ba febbraio 1839 e del 1\u00ba marzo 1839 - a firma di \"F. de Lagenevais \". Lo stesso anno Standhal lo inser\u00ec nella raccolta di racconti intitolata \"L'abbesse de Castro\", assieme a due altri racconti apparsi anonimi sulla \"Revue des Deux Mondes\": \u00abVittoria Accoramboni, duchesse de Braciano\u00bb e \u00abLes Cenci: 1599\u00bb. Il racconto entr\u00f2 a far parte delle \"Cronache italiane\", la raccolta di racconti pubblicata postuma in volume nel 1855 a cura di Romain Colomb, cugino ed esecutore testamentario di Stendhal. Infine, fa parte dell'edizione definitiva delle \"Cronache italiane\", curata da Henri Martineau per la Biblioth\u00e8que de la Pl\u00e9iade.\nTrama.\nLa voce narrante utilizza l'artificio di tradurre un manoscritto italiano della seconda met\u00e0 del XVI secolo nel quale era descritto l'amore travagliato tra Elena di Campireali, una fanciulla di illustri origini di Albano, e Giulio Branciforte, figlio di un brigante protetto dai Colonna. Al principio, Giulio, ventiduenne, corteggia la diciassettenne Elena, appena ritornata dal convento di Castro nel quale ha studiato. Il padre e il fratello di lei cercano di uccidere lo spasimante in un'imboscata; ma la fanciulla, che ammira l'ardore di Giulio, lo salva e fugge con lui. In seguito, Giulio uccide in un duello Fabio, il fratello di Elena, ed \u00e8 costretto ad allontanarsi da Albano.\nElena viene chiusa nel convento della Visitazione di Castro, che \u00e8 sotto la giurisdizione della sua famiglia. Giulio riesce a mettersi in contatto epistolare con Elena proponendole di fuggire assieme. Lei accetta ma il progetto non avr\u00e0 successo. Giulio, che \u00e8 rimasto ferito durante il tentativo di rapimento-fuga, viene portato lontano dai Colonna. La madre di Elena fa credere alla figlia che Giulio \u00e8 morto; ugualmente, la stessa fa credere a Giulio che Elena si \u00e8 ormai sposata con un altro. Giulio, sul quale peraltro pende una condanna a morte, si rifugia in Messico, assume un altro nome e combatte per dieci anni nelle file dell'esercito spagnolo compiendo imprese audaci. Elena, che lo crede morto, cerca di vendicarsi degli altri e, con l'aiuto della madre che riesce a corrompere il vecchio cardinale de' Santi Quattro, riesce a diventare badessa del convento di Castro.\nElena allaccia una relazione con monsignor Francesco Cittadini, nobile milanese e vescovo di Castro, \"il pi\u00f9 bell'uomo della corte pontificia\". Elena, rimasta incinta, \u00e8 costretta a rivolgersi ad una levatrice e a confidare il segreto della sua gravidanza a due sue consorelle. Scoperti, i due amanti vengono denunciati e processati dal tribunale dell'Inquisizione, diretto dal cardinale Farnese. Il vescovo Cittadini \u00e8 condannato alla prigione perpetua in Castel Sant'Angelo, la badessa al carcere a vita nel convento di Santa Marta. La signora di Campireali incomincia a far scavare un passaggio sotterraneo per far evadere la figlia. Quando la salvezza sembra ormai vicina, Elena apprende dalla madre che Giulio \u00e8 tornato dal Messico e la sta cercando. Sopraffatta dai sensi di colpa, Elena decide di morire: scrive una lunga e sincera lettera all'amato per poi uccidersi con un colpo di daga al cuore.\nCritica.\nRitenuto dalla critica la prova generale de \"La Certosa di Parma\", rimane un capolavoro del romanzo breve.\nLa storia ha quasi sicuramente un fondamento storico. Pare, infatti, che Stendhal (amante della cultura e della storia italiana, nonch\u00e9 biografo di Gioacchino Rossini e prodigo conoscitore dei castelli romani), durante un suo soggiorno in Italia nel 1833 si fosse ritrovato in possesso di alcune carte contenenti informazioni su pene capitali e relazioni di omicidi, entrambe di epoca rinascimentale.\nDi questi curiosi documenti si era fatto trascrivere quattro cronache in particolare: \"Vittoria Accoramboni\", \"I Cenci\", \"La duchessa di Palliano\" e \"La badessa di Castro\", pubblicate in rivista nel 1839 e poi in un unico volume.\nNel racconto ci sono continui riferimenti al lago Albano, alla foresta di Fajola, sfondo selvaggio della vicenda, che l'autore deve avere sicuramente visto coi suoi occhi (pare si svolga precisamente nella campagna prenestina della Roma del Cinquecento) e non dimentichiamo che Stendhal sostenne che la pi\u00f9 bella foresta italiana fosse quella corrispondente all'odierna Ariccia.\nAdattamenti per il cinema.\nDal racconto di Stendhal sono stati tratti due film:"}
{"id": "2152627", "revid": "207782", "url": "https://it.wikipedia.org/wiki?curid=2152627", "title": "Spazio di Cantor", "text": "In topologia, uno spazio di Cantor \u00e8 uno spazio topologico omeomorfo all'insieme di Cantor; gli spazi di Cantor costituiscono pertanto una generalizzazione delle propriet\u00e0 topologiche dell'insieme di Cantor stesso.\nIl modello canonico utilizzato per la descrizione degli spazi di Cantor \u00e8 il prodotto topologico di una quantit\u00e0 numerabile di copie dello spazio discreto a due elementi:\nTale spazio \u00e8 usualmente indicato con formula_2 o formula_3, e viene utilizzato come modello degli spazi di Cantor perch\u00e9 da esso \u00e8 semplice dedurre le propriet\u00e0 topologiche degli spazi stessi. Un elemento di formula_2 si pu\u00f2 identificare come una sequenza binaria infinita, ovvero una sequenza senza termine \nin cui ciascuna cifra formula_6 assume i valori 0 o 1.\nData una sequenza formula_7, la funzione\n\u00e8 un omeomorfismo tra l'insieme di Cantor e l'insieme formula_2.\nCaratterizzazione degli spazi di Cantor.\nUno spazio topologico \u00e8 di Cantor se e solo se possiede le seguenti propriet\u00e0:\nQuesta caratterizzazione \u00e8 conseguenza diretta del seguente teorema (dovuto a Brouwer), secondo cui due spazi di Hausdorff compatti, perfetti e dotati di una base numerabile costituita da chiusi-aperti sono omeomorfi tra di loro. Le propriet\u00e0 sopra indicate sono facilmente verificabili per l'insieme di Cantor.\nDa questa caratterizzazione discendono immediatamente alcune propriet\u00e0; ad esempio, gli spazi di Cantor hanno tutti la cardinalit\u00e0 del continuo; inoltre, il prodotto cartesiano di una quantit\u00e0 numerabile di spazi di Cantor \u00e8 ancora uno spazio di Cantor. Utilizzando quest'ultima propriet\u00e0 e la funzione di Cantor \u00e8 possibile costruire le curve di Peano.\nSpazi metrici e spazi di Cantor.\nOgni spazio metrico completo e perfetto possiede degli spazi di Cantor come sottospazi; infatti, in questi spazi ogni insieme non vuoto e perfetto contiene almeno due sottoinsiemi perfetti disgiunti, di diametro piccolo a piacere, per cui \u00e8 possibile ripetere una costruzione analoga a quella dell'insieme di Cantor."}
{"id": "2152631", "revid": "15756", "url": "https://it.wikipedia.org/wiki?curid=2152631", "title": "Mendrisio d'oro", "text": "Il Mendrisio d'oro \u00e8 un riconoscimento ciclistico internazionale assegnato dal 1972 dal Velo Club Mendrisio di Mendrisio (Svizzera).\nStoria.\nFondato nel 1901, il Velo Club Mendrisio \u00e8 una delle societ\u00e0 ciclistiche pi\u00f9 antiche d'Europa.\nI riconoscimenti sportivi \"Mendrisio d'oro\" e \"Mendrisio d'argento\" vennero istituiti nel 1972 per premiare il miglior professionista internazionale e il pi\u00f9 bravo dilettante svizzero della stagione appena conclusa. I primi \"laureati\" furono il belga Eddy Merckx e lo svizzero Ivan Schmid. Negli anni seguenti vennero premiati non solo persone fisiche ma anche squadre o movimenti come nel 1981 il ciclismo svizzero.\nIl \"Mendrisio d'oro\" viene assegnato valutando la qualit\u00e0 generale della stagione e l'impegno del corridore senza considerare solamente le vittorie e le statistiche. Sono stati premiati corridori che avevano dominato in modo assoluto la stagione agonistica ma anche atleti che avevano dimostrato grandi doti personali e umane senza ottenere risultati eclatanti.\nMolti gli italiani ad aver ricevuto il prestigioso premio da Felice Gimondi nel 1973 a Vincenzo Nibali nel 2010 e 2014. Marco Vitali, italiano di Fano ma residente nel Canton Ticino, \u00e8 stato l'unico non svizzero a essere premiato con il \"Mendrisio d'argento\".\nLa cerimonia di consegna dei trofei si svolge nel marzo dell'anno seguente a quello considerato per l'attribuzione."}
{"id": "2152633", "revid": "21069692", "url": "https://it.wikipedia.org/wiki?curid=2152633", "title": "Vetrerie", "text": ""}
{"id": "2152634", "revid": "93556", "url": "https://it.wikipedia.org/wiki?curid=2152634", "title": "Flamine floreale", "text": "Il flamine floreale (latino \"Flamen Florealis\") era il sacerdote dell'antica Roma preposto al culto di Flora, di origine sabina, dea dei fiori e della primavera, protettrice delle piante utili all'uomo.\nLa corrispettiva divinit\u00e0 etrusca di Flora era Feronia da cui forse potrebbe derivare, mentre quella greca era Chloris.\nLa sua festa, \"Floralia\", cui presiedeva il flamine floreale, era particolarmente allegra, gioiosa ed anche licenziosa.\nAlle floralie partecipavano, fra gli altri, mimi, artiste discinte e prostitute, si celebrava dal 28 aprile al 3 maggio; durante la festa i romani si lanciavano delle fave in segno augurale. A lei era dedicato un tempio presso il Circo Massimo."}
{"id": "2152635", "revid": "21069702", "url": "https://it.wikipedia.org/wiki?curid=2152635", "title": "Ponte dell'Acqua", "text": ""}
{"id": "2152636", "revid": "767487", "url": "https://it.wikipedia.org/wiki?curid=2152636", "title": "I dialoghi delle Carmelitane (film 1960)", "text": "I dialoghi delle Carmelitane (\"Le dialogue des Carm\u00e9lites\") \u00e8 un film del 1960 diretto da Raymond Leopold Bruckberger e Philippe Agostini.\nLa pellicola \u00e8 tratta dall'omonima \"pi\u00e8ce\" teatrale di Georges Bernanos (a sua volta basata sul racconto \"L'ultima al patibolo\" di Gertrud von Le Fort) e secondo Mereghetti \u00abrisente della sua origine teatrale\u00bb, tuttavia gli eredi di Bernanos fecero causa alla produzione del film per non aver rispettato il testo della \"pi\u00e8ce\".\nLa storia narra la vicenda delle sedici Martiri di Compi\u00e8gne, condannate a morte e giustiziate tramite ghigliottina il 17 luglio 1794, a Parigi.\nTrama.\nDurante i difficili anni della Rivoluzione francese, la giovane nobildonna Bianca, su consiglio del padre, il marchese de la Force, decide di entrare nel convento di clausura delle Carmelitane di Compi\u00e8gne. La necessit\u00e0 di trovare un rifugio sicuro si accompagna a una certa vocazione religiosa, ma, nonostante questo, Bianca ha paura di affrontare i sacrifici e la sofferenza e teme di non essere all'altezza della sua scelta.\nBen presto le autorit\u00e0 rivoluzionarie e il popolo cominceranno a infastidire le monache, accusate di essere delle reazionarie, nemiche della patria, che accaparrano ricchezze e danno ospitalit\u00e0 ai fuggiaschi. Costrette ad abbandonare il convento, le monache fanno voto di essere disposte a sacrificare la loro vita affinch\u00e9 la religione cattolica possa sopravvivere in Francia.\nDisperse in piccoli gruppi, verranno quasi tutte arrestate, giudicate colpevoli e condannate a morte. Il corteo che le accompagna alla Piazza del Trono Rovesciato, dove avverr\u00e0 l'esecuzione, attraverser\u00e0 le strade di Parigi tra preghiere, benedizioni e canti religiosi. Bianca de la Force, con coraggio, salir\u00e0 sul patibolo al posto di Madre Maria dell'Incarnazione, che sar\u00e0 l'unica a salvarsi e che da sola dovr\u00e0 continuare a praticare l'insegnamento del Carmelo."}
{"id": "2152637", "revid": "767487", "url": "https://it.wikipedia.org/wiki?curid=2152637", "title": "Thorbj\u00f8rn Svenssen", "text": "Carriera.\nHa giocato per tutta la sua carriera come difensore centrale nel Sandefjord.\nHa vestito 104 volte la maglia della nazionale norvegese, per cui ha giocato dal 1947 al 1962, detenendo il record di presenze per diversi anni. \u00c8 stato il secondo calciatore a raggiungere le cento presenze in nazionale, dopo l'inglese Billy Wright.\nHa partecipato ai Giochi Olimpici del 1952, ad Helsinki."}
{"id": "2152650", "revid": "729019", "url": "https://it.wikipedia.org/wiki?curid=2152650", "title": "Goffredo Zignani", "text": "Biografia.\nLa giovinezza.\nIl padre di Goffredo Zignani, Secondo Zignani, era romagnolo, di Castiglione di Ravenna. Politicamente era repubblicano di spirito mazziniano. Dopo il matrimonio con Maria Sanzani, anche lei romagnola, di Santa Maria degli Angeli, i coniugi si trasferirono a Roma dove aprirono una trattoria nel Quartiere Trastevere, in via Portuense 129. Qui nacque il figlio Goffredo e poi la figlia Norma. E qui la famiglia ebbe grossi problemi con il fascismo. Infatti, secondo la Questura di Roma, una delle maggiori concentrazioni di oppositori al regime, quasi tutti schedati come repubblicani, faceva riferimento alla categoria dei ferrovieri. E i ferrovieri erano considerati, dalla polizia politica fascista, la categoria di lavoratori meglio organizzata e pi\u00f9 combattiva. Le loro case a Roma erano site in Via Giovanni da Castel Bolognese, cio\u00e8 nelle immediate vicinanze della trattoria che, ben presto, divenne un importante luogo d'incontro dell'opposizione. E cos\u00ec una notte una squadra di fascisti aveva fatto irruzione nel locale e l'aveva distrutto provocando grandi problemi economici. Comunque fu aperta una nuova fiaschetteria in Via Giovanni da Castel Bolognese 21 dove la famiglia oper\u00f2 fino al 1940 quando, dopo l'entrata in guerra dell'Italia, ritornarono a Castiglione di Ravenna dove sono poi rimasti fino alla morte. Il giovane Goffredo, quindi, ha trascorso l'infanzia e la giovinezza in questo contesto sociale e politico a Roma, pur mantenendo stretti rapporti con la Romagna dove trascorreva tutte le vacanze estive presso uno zio paterno e dove ha anche incontrato la futura moglie, Celeste Morandi.\nL'arruolamento nell'Esercito Italiano.\nPer qualche anno dopo la fine della prima guerra mondiale, la partecipazione al concorso per l'ammissione all'Accademia Militare era riservato ai soli Sottotenenti di complemento. Dopo aver conseguiro a Roma la licenza in fisico-matematica all'Istituto Tecnico \"Leonardo da Vinci\", Goffredo Zignani presenta domanda per diventare ufficiale di complemento di artiglieria. Alla chiamata viene inviato alla scuola allievi ufficiali di complemento di Verona e nel 1925 viene assegnato quale, Sottotenente di complemento, al 2\u00ba Reggimento Artiglieria da montagna della 2\u00aa Brigata Alpina. Quindi partecipa al concorso per l'ammissione al 108\u00ba Corso dell'Accademia Militare di Artiglieria e Genio di Torino, al quale viene ammesso il 4 novembre 1926.\nLa carriera.\nPromosso Tenente in servizio permanente effettivo nel 1930, viene assegnato al 30\u00ba reggimento artiglieria da campagna di stanza a Brescia e, successivamente, dal 1933 al 1935, all'Accademia di Artiglieria e Genio quale Tenente Istruttore. Nel 1935 viene promosso al grado superiore superando il \"concorso per la promozione a scelta al grado di capitano\" (oltre 600 concorrenti e soltanto 9 promossi) e l'anno successivo supera il concorso per l'ammissione al 66\u00ba Corso di Stato Maggiore, presso la Scuola di Guerra di Torino, dalla quale esce nel 1939 classificandosi 1\u00ba nella graduatoria di merito. Viene poi assegnato per l'\"esperimento di stato maggiore\" al IV Corpo d'armata, quale ufficiale addetto alle operazioni, dove rimane anche dopo la promozione al grado di Maggiore, conseguita il 1\u00ba gennaio 1940.\nLa partecipazione alla seconda guerra mondiale.\nCon l'entrata in guerra dell'Italia (10 giugno 1940) partecipa alle operazioni sul Fronte delle Alpi Occidentali (Fronte francese) dove merita un Encomio solenne con la seguente motivazione: \"Di collegamento, in giornate di combattimento, con divisioni in linea, con sprezzo del pericolo, attivit\u00e0 instancabile ed alto spirito di sacrificio svolgeva intelligente, efficace e costante azione di vigilanza, di controllo, di informazione, concorrendo validamente all'ottimo risultato dell'azione del Corpo d'Armata. Pragelato, 20-25 giugno 1940-XVIII.\"\nNel novembre 1940 il IV Corpo d'armata, di cui il Maggiore Zignani \u00e8 divenuto Capo ufficio operazioni, viene inviato sul Fronte Greco-albanese dove partecipa alle operazioni fino al 23 aprile 1941. Su questo fronte Goffredo Zignani si mette ancora in luce e viene decorato con una Medaglia di Bronzo al Valor Militare. Nel maggio 1941 lascia il comando del IV Corpo d'armata per assumere, in Albania, il comando del II Gruppo del 17\u00ba reggimento artiglieria della Divisione di fanteria da montagna \"Sforzesca\" con il quale, nell'estate successiva, rientra in Patria ad Abbadia Alpina (Pinerolo, TO). Dopo la promozione a Tenente Colonnello, avvenuta il 1\u00ba gennaio 1942, lascia il comando del Gruppo e viene trasferito a Roma al Ministero della Guerra, quale elemento costitutivo dello Stato Maggiore dell'Esercito. Il 25 maggio 1943 riparte per l'Albania, assegnato al Comando Superiore delle Forze Armate di Albania, quale Capo ufficio di Stato Maggiore del Comando 9\u00aa Armata di stanza a Tirana.\nLa partecipazione alla Resistenza.\nSopravvenuto l'armistizio dell'8 settembre 1943 e trovatosi in aperto dissidio con alcune direttive impartite dal Comando d'Armata - che, in pratica, erano una resa ai tedeschi - reagisce allontanandosi dall'Armata con altri compagni d'arme e raggiungendo le montagne dove agivano formazioni partigiane albanesi. Messosi subito a disposizione del nuovo Comando militare italiano - il cui nerbo era costituito dalla Divisione \"Firenze\" comandata dal generale Arnaldo Azzi - che raccoglieva molte delle truppe italiane decise a restare fedeli al Re e combattere contro i tedeschi e che agivano d'intesa con il Comando Generale partigiano albanese, ne venne subito nominato Capo di Stato Maggiore. Ai primi di ottobre, su sua richiesta, gli veniva affidato il comando del 1\u00ba Battaglione volontari italiani e dai suoi uomini veniva subito apprezzato per le capacit\u00e0 di animatore e trascinatore, ufficiale capacissimo e comandante esemplare, soldato fra i soldati, sempre in prima linea per rendersi conto personalmente delle varie situazioni da affrontare. Il 9 novembre 1943, durante una marcia di trasferimento nella valle di Peza, fra Tirana e Elbasan, il Battaglione veniva intercettato e circondato da preponderanti forze tedesche. Dopo un combattimento durato dall'alba fino al primo pomeriggio, il Battaglione cedeva. Informato da alcuni soldati che i tedeschi, durante il rastrellamento, andavano controllando i vivi e rivoltando i morti con la sua fotografia in mano, Zignani rinunciava a tentare di sottrarsi alla cattura nella convinzione che i tedeschi, avendo la certezza che egli comandasse quel Battaglione, se non lo avessero trovato avrebbero potuto rivalersi, per rappresaglia, sugli altri ufficiali catturati. Fatto cos\u00ec prigioniero e rinchiuso, con altri ufficiali e soldati, per due-tre giorni nella Fortezza di Petrele e successivamente nelle carceri di Elbasan, tutte le mattine veniva prelevato dai tedeschi, assieme al Colonnello Ferdinando Raucci (gi\u00e0 Comandante militare italiano della Zona di Peza), verso le 5 del mattino, per essere interrogato, e riportato poi in carcere, sempre pi\u00f9 malconcio, verso mezzogiorno. I tedeschi, infatti, sapevano che il Tenente Colonnello Zignani aveva direttamente e attivamente partecipato alla riorganizzazione delle Brigate partigiane in Unit\u00e0 miste, costituite da reparti italiani e albanesi, a ciascuna delle quali era stata assegnata una zona d'azione. Egli, quindi, poteva fornire preziosissime informazioni sulla dislocazione e composizione di tutte le Brigate partigiane operanti in Albania. Dopo 8 giorni di interrogatorio infruttuoso, la mattina del 17 novembre 1943 fu regolarmente prelevato alle 5 del mattino assieme al Colonnello Raucci. Da allora nulla pi\u00f9 si seppe dei due colonnelli. Solo pi\u00f9 tardi fu possibile appurare che, in data approssimativamente concordante con quella del 16-17 novembre, erano giunti al Monastero Ortodosso di San Giovanni (alla periferia di Elbasan), presso il quale vi era un comando tedesco, due ufficiali italiani, uno pi\u00f9 anziano, colonnello, e uno pi\u00f9 giovane, tenente colonnello che, dopo essere stati interrogati in modo concitato dall'inquirente, erano stati condotti a breve distanza dall'edificio. L\u00ec, spogliati delle uniformi e tolti loro i berretti e le scarpe, erano stati posti dinanzi a un plotone d'esecuzione, comandato da un capitano e dotato anche di una mitragliatrice. Contadini albanesi assistevano, nell'oliveto, allo svolgersi degli avvenimenti. I due ufficiali, seminudi sotto il gelo, avevano intavolato tra loro una conversazione disinvolta e, da un pacchetto di tabacco, avevano confezionato due sigarette che avevano iniziato a fumare. Il capitano tedesco, imbestialito da tanta forza d'animo, aveva allora impugnato la mitraglia e, ordinando il fuoco al reparto, aveva sparato la prima raffica che non era riuscita peraltro a spezzare il grido di \"Viva l'Italia\" lanciato ad alta voce, all'unisono, dai due ufficiali. I corpi erano stati fatti adagiare in una fossa affrettatamente scavata da alcuni prigionieri italiani, ma i religiosi avevano poi trasferito le salme nel giardino del loro Convento. I religiosi avevano anche riferito che, a distanza di tanto tempo, il comportamento dei due ufficiali aveva mantenuto un'eco di leggenda tra gli albanesi che avevano assistito alla scena.\nIl rientro della salma in Patria.\nA causa della totale chiusura al mondo occidentale del regime instaurato dal dittatore albanese Enver Hoxha, le spoglie dei due colonnelli sono potute ritornare in Italia soltanto nel 1961. Il 9 settembre 1962, con funerale di Stato, la salma del Tenente Colonnello Goffredo Zignani \u00e8 stata inumata nella tomba di famiglia a Castiglione di Ravenna.\nLa citt\u00e0 di Roma gli ha dedicato una caserma militare (via Etruria)\nAltre notizie.\nIl primogenito del Tenente Colonnello Goffredo Zignani, il Generale di Corpo d'armata Alberto Zignani, \u00e8 stato Segretario Generale del Ministero della Difesa e Direttore Nazionale degli Armamenti dal 1996 al 2001 e Comandante Generale della Guardia di Finanza dal 2001 al 2003.\nIl secondogenito del Tenente Colonnello Goffredo Zignani, Dottor Luciano Zignani, \u00e8 stato Presidente Nazionale dell'Associazione Generale delle Cooperative Italiane (A.G.C.I.) dal 1988 al 1996."}
{"id": "2152651", "revid": "1522738", "url": "https://it.wikipedia.org/wiki?curid=2152651", "title": "Shelley Taylor Morgan", "text": "Biografia.\nFiglia unica \u00e8 nata a Charleston nel West Virginia. Arrivata a Los Angeles studia al \"Emerson Junior High School\" finendo gli studi all'\"University High School\". Inizia a lavorare come segretaria ma dal 1978 decide di dedicarsi al suo sogno: diventare attrice."}
{"id": "2152660", "revid": "1342360", "url": "https://it.wikipedia.org/wiki?curid=2152660", "title": "1. Division 1975-1976", "text": "L'edizione 1975-76 della Bundesliga vide la vittoria finale dell'.\nCapocannoniere del torneo fu Hans Pirkner dell' con 21 reti."}
{"id": "2152661", "revid": "93556", "url": "https://it.wikipedia.org/wiki?curid=2152661", "title": "Flamine furrinale", "text": "Il flamine furrinale (latino \"Flamen Furinalis\") era il sacerdote dell'antica Roma preposto al culto di Furina.\nFurina era una dea misteriosa corrispondente ad una delle Erinni, Aletto, indagatrice e persecutrice del crimine, protettrice dell'ordine sociale, delle acque in movimento e delle primavere, le altre due erano Tesifone e Megera.\nLe era dedicato un bosco sacro presso \"Pons Sublicius\". La sua festa, \"Furinalia\", era celebrata il 25 luglio."}
{"id": "2152663", "revid": "767487", "url": "https://it.wikipedia.org/wiki?curid=2152663", "title": "Fecal Matter", "text": "I Fecal Matter erano un gruppo musicale statunitense formatosi nel 1985 ad Aberdeen, Washington, inizialmente composto da Kurt Cobain, voce e chitarra, Dale Crover (il batterista dei Melvins) al basso, e Greg Hokanson alla batteria. Questo gruppo fu il primo in cui milit\u00f2 Kurt Cobain, e \"Fecal Matter\" fu anche il primo fra i tanti nomi adottati dai Nirvana prima di adottare il definitivo.\nStoria.\nIl gruppo fu fondato nel 1985, quando Kurt venne ospitato a casa di un suo amico e si guadagnava da vivere facendo l'insegnante di nuoto ai bambini. Formata la band, i membri cominciano subito a registrare alcune canzoni. A dicembre dello stesso anno fanno da band di supporto ai Melvins in un concerto tenuto allo Spot Tavern, uno sperduto resort sulla spiaggia di Moclips, un CDP nello stato di Washington, eseguendo il pezzo d'apertura. Nello stesso mese, Greg Hokanson abbandona il gruppo e i due membri rimasti si riuniscono a casa di Mari, la zia di Kurt, e registrano il loro demo, \"Illiteracy Will Prevail\", dove Crover coprir\u00e0 anche il ruolo di Hokanson.\nIl genere delle loro canzoni era definito come heavy metal sporco e rumoroso. A gennaio del 1986 Buzz Osborne entra come bassista e Mike Dillard sostituisce Crover alla batteria. La band si scioglie definitivamente a met\u00e0 del 1986 dopo un'ultima apparizione, con il nome di Brown Towel, il 3 maggio 1986 ad Olimpia.\nDopo che il gruppo venne sciolto, Cobain fece circolare il demo registrato tra i suoi amici, nella speranza di poter fondare una nuova band; questo demo dimostr\u00f2 che Cobain aveva un gran talento per questo genere. Kurt fece ascoltare questo demo ad un amico fattogli conoscere tempo prima da Dale Crover, Krist Novoselic, a cui piacque molto, soprattutto la traccia \"Spank Thru\". Novoselic decise cos\u00ec di fondare una band con Cobain, sotto il nome prima di Sellouts, successivamente Brown Cow, poi Ted Ed Fred, Skid Row, Pen Cap Chew e infine Nirvana.\nLa canzone \"Spank Thru\" fu inclusa nell'album postumo dei Nirvana, \"Sliver - The Best of the Box\", pubblicato nel 2005 e nel 2006; alcune altre canzoni del demo vennero messe sul sito dei Nirvana."}
{"id": "2152667", "revid": "17654", "url": "https://it.wikipedia.org/wiki?curid=2152667", "title": "Stronger than pride", "text": ""}
{"id": "2152671", "revid": "122246", "url": "https://it.wikipedia.org/wiki?curid=2152671", "title": "Ludovico Dolfo", "text": "Carriera.\nLa carriera di Ludovico Dolfo comincia nel 2003 nelle giovani del Volley Treviso: il suo esordio in prima squadra, nella Serie A1 italiana, avviene nella stagione 2008-09; precedentemente aveva partecipato alle competizioni con la nazionali giovanili italiane.\nNella stagione 2009-10 viene ingaggiato dalla Pallavolo Loreto, dove resta per due annate, anche dopo la retrocessione in Serie A2; nella stagione 2011-12 torna alla squadra di Treviso. Nel 2012 ottiene le prime convocazioni in nazionale.\nNella stagione 2012-13 passa alla New Mater Volley di Castellana Grotte; nel 2013, con la nazionale, vince la medaglia d'oro ai XVII Giochi del Mediterraneo e quella di bronzo alla Grand Champions Cup.\nNell'annata 2013-14 viene ingaggiato dalla Pallavolo Citt\u00e0 di Castello, neopromossa in Serie A1, club dove milita per due annate, prima di ritornare, nella stagione 2015-16, in Serie A2, con la maglia del Volley Tricolore Reggio Emilia, dove resta per altri due campionati. Sempre nella divisione cadetta, si accasa per la stagione 2017-18 alla , in quella 2018-19 all', mentre in quella 2019-20 \u00e8 nuovamente al Tricolore."}
{"id": "2152672", "revid": "91513271", "url": "https://it.wikipedia.org/wiki?curid=2152672", "title": "Ferdinando Raucci", "text": "Biografia.\nInizia la sua carriera in Accademia militare di Modena, partecipa alla prima guerra mondiale, dopo l'Armistizio di Cassibile si aggrega alle forze della resistenza albanese, assume il comando della zona di Peza. Cade in mano ai tedeschi assieme al tenente colonnello Goffredo Zignani e viene fucilato assieme a lui, il 17 novembre 1943"}
{"id": "2152674", "revid": "93556", "url": "https://it.wikipedia.org/wiki?curid=2152674", "title": "Flamine palatuale", "text": "Il flamine palatuale (latino \"Flamen Palatualis\") era il sacerdote dell'antica Roma preposto al culto della dea Palatua custode del Palatino.\nIl culto di Palatua and\u00f2 diminuendo fino a scomparire con l'avvento dell'Impero romano.\nLa sua festa, \"Palatualia\", veniva celebrata il 21 aprile."}
{"id": "2152676", "revid": "92723", "url": "https://it.wikipedia.org/wiki?curid=2152676", "title": "Sacrario militare di Colle Isarco", "text": "Il sacrario militare di Colle Isarco (in tedesco \"Beinhaus Gossensa\u00df\") \u00e8 un sacrario militare che si trova presso la strada statale del Brennero nei pressi della frazione di Colle Isarco di Brennero. \u00c8 opera dell'architetto Giovanni Greppi e dello scultore Giannino Castiglioni, ed \u00e8 stato realizzato nel 1937.\nDescrizione.\nIl sacrario \u00e8 stato ricavato all'interno della parete della montagna che guarda la strada statale. i caduti sono stati sepolti in loculi disposti su tre righe orizzontali; di fronte a queste sepolture si trova un altare, sopra un blocco di granito, con una lastra di bronzo incisa da un'epigrafe. Ai lati delle sepolture \u00e8 stato collocato il pennone con la bandiera e una colonna romana.\nCaduti.\nIn questo sacrario sono ospitate le salme di 97 caduti italiani (di cui 9 ignoti), provenienti dai cimiteri militari dismessi di Brennero, Bressanone, Fortezza, Mezzaselva, Varna e Vipiteno.\nTabelle esplicative.\nNel maggio del 2011, grazie a una convenzione con lo Stato Italiano, la provincia autonoma di Bolzano ha posto all'ingresso del sacrario di Colle Isarco, come gi\u00e0 fatto a Burgusio, delle tabelle esplicative in tre lingue (tedesco, italiano e inglese), redatte da un gruppo di esperti, atte a spiegare il particolare contesto storico entro il quale furono eretti gli ossari, facendo esplicito riferimento al tentativo del regime fascista di strumentalizzare i caduti in guerra per scopi politici, usando le loro salme per rendere \"sacri\" i nuovi confini appena conquistati.\nNel 2011 ci fu la richiesta di sfiducia verso il Ministro della cultura Biondi, il SVP si astenne, ottenendo in cambio la possibilit\u00e0 di installare delle tabelle che di fatto qualificavano questi Sacrari come monumenti fascisti."}
{"id": "2152677", "revid": "768068", "url": "https://it.wikipedia.org/wiki?curid=2152677", "title": "Nicolaus Bruhns", "text": "Biografia.\nNato nel 1665, Nicolaus Bruhns faceva parte di una famiglia di musicisti originaria dello Schleswig-Holstein. Apprese i primi rudimenti di musica dal padre, che, all'et\u00e0 di sedici anni, lo mand\u00f2 a fare apprendistato a Lubecca presso uno zio musicista. Qui il giovane impar\u00f2 a suonare il violino e la viola da gamba. Studi\u00f2 inoltre organo e composizione con Dietrich Buxtehude, che lo considerava il suo allievo prediletto.\nPer alcuni anni Bruhns lavor\u00f2 come compositore e violinista a Copenaghen. All'inizio del 1689 le autorit\u00e0 di Kiel cercarono di convincerlo ad accettare il posto di organista lasciato vacante da Claus Dengel, ma Bruhns rifiut\u00f2 l'offerta. Il 29 marzo dello stesso anno partecip\u00f2 al concorso per l'assegnazione della carica di organista della Stadtkirche di Husum, ottenendo il posto all'unanimit\u00e0. Mor\u00ec prematuramente a 31 anni, e, poich\u00e9 suo figlio Johann Paul aveva scelto la carriera ecclesiastica, nel ruolo di organista gli succedette il fratello Georg.\nOpere.\nDi Nicolaus Bruhns sono sopravvissute dodici cantate, quattro preludi e fughe per organo (sol maggiore, sol minore e due in mi minore, conosciuti come \"grande\" e \"piccolo\") e una fantasia per organo sul corale \"Nun komm der Heiden Heiland\".\nCarl Philipp Emanuel Bach, figlio di Johann Sebastian, cit\u00f2 Bruhns a Johann Nikolaus Forkel, descrivendolo come uno dei compositori maggiormente amati dal padre."}
{"id": "2152678", "revid": "33277", "url": "https://it.wikipedia.org/wiki?curid=2152678", "title": "Nikolaus Bruhns", "text": ""}
{"id": "2152684", "revid": "88740", "url": "https://it.wikipedia.org/wiki?curid=2152684", "title": "Pabst", "text": ""}
{"id": "2152690", "revid": "827882", "url": "https://it.wikipedia.org/wiki?curid=2152690", "title": "Franco-canadese", "text": ""}
{"id": "2152691", "revid": "226458", "url": "https://it.wikipedia.org/wiki?curid=2152691", "title": "Palatua", "text": "Palatua era, nell'antica Roma, la dea che custodiva il Palatino.\nAl culto della dea era preposto il flamine palatuale, che presiedeva la \"Palatualia\", la sua festa celebrata il 21 aprile.\nIl culto di Palatua and\u00f2 diminuendo fino a scomparire con l'avvento dell'impero."}
{"id": "2152699", "revid": "93556", "url": "https://it.wikipedia.org/wiki?curid=2152699", "title": "Flamine pomonale", "text": "Il flamine pomonale (latino \"Flamen Pomonalis\") era il sacerdote dell'antica Roma preposto al culto della dea Pomona, moglie di Vertumno, dio delle stagioni di origine etrusca, protettrice degli alberi da frutto e della loro cura.\nPomona, esperta nella arte della potatura e degli innesti degli alberi era associata all'abbondanza.\nPomona veniva rappresentata con alcune mele nelle mani e con cesti di frutta, fiori o una cornucopia per simboleggiare l'abbondanza."}
{"id": "2152705", "revid": "1924342", "url": "https://it.wikipedia.org/wiki?curid=2152705", "title": "Breathe (Pink Floyd)", "text": "Breathe \u00e8 un brano del gruppo britannico dei Pink Floyd, facente parte dell'album \"The Dark Side of the Moon\" (1973).\nNell'edizione di \"The Dark Side of the Moon\" diffusa nel 1992 su Compact Disc il brano \u00e8 indicato come \"Breathe in the Air\".\nComposizione.\nIl brano \u00e8 la seconda traccia dell'album, sebbene, in ragione della struttura di \"The Dark Side of the Moon\", esso costituisca la seconda parte della \"suite\" iniziale \"Speak to Me\" / \"Breathe\", della durata complessiva di 3:56.\nLa prima parte, \"Speak to Me\", \u00e8 composta dal batterista Nick Mason; \"Breathe\", scritta da Roger Waters e composta da David Gilmour e il tastierista Rick Wright, subentra dopo 1:08 dall'inizio.\nDal punto di vista della struttura si tratta di un brano lento e ricco di armonie, con un leggero arpeggio e la slide guitar che tesse un tappeto sonoro di carattere onirico e viaggiante.\nLa chitarra elettrica di David Gilmour, sotto la direzione del suono di Alan Parsons, \u00e8 frequentemente raddoppiata.\nGli accordi che chiudono il ritornello vennero ispirati a Wright da un disco di Miles Davis degli anni cinquanta, \"Kind of Blue\".\nSignificato.\nIl testo, che presenta un vago richiamo al riposo dopo la fatica e, per allegoria, al sollievo di una donna dopo che, al termine del dolore del travaglio e del parto, ha dato alla luce un figlio, sembra contenere un invito a non abbandonarsi al ritmo frenetico imposto dal lavoro e a fermarsi a trarre un respiro (in inglese, \"breathe\") nell'aria.\nNella seconda parte del brano viene infatti proposta la metafora del coniglio che, al termine del frenetico scavare una buca, subito ne inizia un'altra: ci\u00f2 non farebbe altro che \u00abportarlo alla tomba anzitempo\u00bb (\"You race towards an early grave\", sono le parole finali del brano).\nIl tema di \"Breathe\" ricompare pi\u00f9 avanti nell'album, come \"Breathe (Reprise)\", in coda a \"Time\": subito dopo i versi finali di quest'ultima, infatti, e senza soluzione di continuit\u00e0, sulla stessa tonalit\u00e0 di chiusura riparte \"Breathe\", per la durata di una strofa, per poi andare a chiudere. Le parole di quest'ultima strofa sono diverse da quelle presenti nella seconda traccia dell'album."}
{"id": "2152706", "revid": "290023", "url": "https://it.wikipedia.org/wiki?curid=2152706", "title": "Giulio Paulis", "text": "Giulio Paulis \u00e8 un docente universitario di glottologia e linguistica e preside della Facolt\u00e0 di Studi Umanistici dell'Universit\u00e0 degli Studi di Cagliari. Autore di numerosi saggi, si \u00e8 particolarmente interessato al problema dei rapporti tra lingua e cultura, lingua e storia e alla dimensione diacronica del fenomeno linguistico, ha investigato, nel contesto del mondo mediterraneo, la realt\u00e0 linguistica della Sardegna in relazione alle componenti paleosarda, feniciopunica, latina, greco-bizantina, catalana e spagnola. \u00c8 stato il curatore delle traduzioni ed edizioni delle opere sul sardo di Max Leopold Wagner."}
{"id": "2152714", "revid": "600229", "url": "https://it.wikipedia.org/wiki?curid=2152714", "title": "Livello sonoro", "text": ""}
{"id": "2152720", "revid": "298055", "url": "https://it.wikipedia.org/wiki?curid=2152720", "title": "Liz Lemon", "text": ""}
{"id": "2152723", "revid": "158913", "url": "https://it.wikipedia.org/wiki?curid=2152723", "title": "Dottor Clown", "text": "Dottor Clown \u00e8 un film per la televisione diretto da Maurizio Nichetti ed andato in onda per la prima volta su Canale 5 il 26 dicembre 2008.\nTrama.\n\u00c8 la storia di un medico, preparato ma brusco ed insensibile verso i pazienti, che in seguito ad un grave incidente stradale mette in discussione la sua vita precedente, sia personale sia soprattutto professionale."}
{"id": "2152724", "revid": "599013", "url": "https://it.wikipedia.org/wiki?curid=2152724", "title": "Gerry Ward", "text": ""}
{"id": "2152735", "revid": "3115", "url": "https://it.wikipedia.org/wiki?curid=2152735", "title": "Tom Boles", "text": "Uno dei pi\u00f9 famosi astrofili inglesi, \u00e8 stato progettista di telescopi per una societ\u00e0: attualmente \u00e8 \nin pensione e oltre ad osservare, collabora con alcune societ\u00e0 multinazionali.\n\u00c8 stato presidente della British Astronomical Association.\n\u00c8 membro della Royal Astronomical Society, della \"Webb Society\" e della Northamptonshire Natural History Society (NNHS) . Fa parte della Commissione 28 dell'Unione Astronomica Internazionale.\nIl suo principale interesse in campo astronomico \u00e8 rivolto allo studio e alla scoperta di supernove. Boles ha scoperto l'asteroide \"2002 TE202\" che \u00e8\nstato denominato 84417 Ritabo in onore di sua moglie Rita e una nova in M31.\nBoles effettua le sue ricerche dal suo osservatorio situato nel villaggio di Coddenham nel Suffolk in Inghilterra: l'osservatorio \nha il codice internazionale \"234\".\nLa ricerca di supernove extragalattiche.\nBoles cominci\u00f2 la ricerca di supernove a fine novembre 1996 unendosi al \"UK Nova/Supernova Patrol\".\nBoles \u00e8 stato il primo astrofilo dilettante a scoprire singolarmente 100 supernove: questo risultato \u00e8 stato ottenuto in 9 anni di osservazioni esaminando \noltre 300.000 immagini di galassie.\nAttualmente \u00e8 lo scopritore di supernove, inclusi gli astronomi professionisti, con pi\u00f9 scoperte o coscoperte.\nAlla data del 20 giugno 2015 ne ha scoperte 151, di cui 130 da solo e 21 assieme ad altri coscopritori."}
{"id": "2152736", "revid": "892776", "url": "https://it.wikipedia.org/wiki?curid=2152736", "title": "West Eastern Divan Orchestra", "text": "La West Eastern Divan Orchestra (letteralmente: \"orchestra di Divan occidentale-orientale\") \u00e8 una orchestra sinfonica fondata nel 1999 dal direttore orchestrale Daniel Barenboim e dallo scrittore Edward Said con lo scopo preciso di favorire il dialogo fra musicisti provenienti da paesi e culture storicamente nemiche.\nLa particolarit\u00e0 di questa formazione musicale \u00e8 infatti quella di riunire giovani musicisti professionisti allo scopo di perfezionarne le competenze nella musica classica; provenienti per\u00f2 da zone come Israele, Egitto, Giordania, Siria, Libano, Palestina.\nIl nome dell'orchestra \u00e8 un omaggio al poema \"Divan occidentale-orientale\" (\"West-\u00f6stlicher Divan\") di Goethe."}
{"id": "2152737", "revid": "767487", "url": "https://it.wikipedia.org/wiki?curid=2152737", "title": "Nate Bowman", "text": ""}
{"id": "2152743", "revid": "300067", "url": "https://it.wikipedia.org/wiki?curid=2152743", "title": "Ollie Johnson (1949)", "text": ""}
{"id": "2152745", "revid": "1543377", "url": "https://it.wikipedia.org/wiki?curid=2152745", "title": "Ra\u00e2ga Blanda", "text": "Ra\u00e2ga Blanda \u00e8 una raccolta di poesie del filosofo romano Julius Evola edita da Vanni Scheiwiller nel 1969. L'antologia contiene poesie d'ispirazione futurista, simbolista (in quest'ultimo caso si fa riferimento a quelle scritte in francese) e, appunto, dadaista.\nPubblicazione del volume.\nL'attivit\u00e0 poetica di Evola risale al periodo compreso tra il 1916 e il 1921. \u00c8 del 1921 il poema \"La parole obscure du paysage int\u00e9rieur\".\nUna serie di poesie scritte in quel periodo avrebbe dovuto, nell'idea dell'autore, formare un volume dal titolo \"Ra\u00e2ga Blanda mia cattiva sfera\" che, per\u00f2, rimase inedito. Qui Evola \u00e8 influenzato principalmente da autori come Rimbaud, Mallarm\u00e9 e il Maeterlinck delle \"Serres Chaudes\".\nSuccessivamente Evola racconta ne \"Il cammino del cinabro\" che una sua conoscente avrebbe dovuto presentare a Giovanni Papini le poesie chiedendogli di scrivere una prefazione alla pubblicazione \u00abindicandone come autore, un nome immaginario, una persona che si sarebbe uccisa giovanissima\u00bb.\nNemmeno in questo caso si procede alla pubblicazione ed infatti \u00e8 solo nel 1969 che Scheiwiller le raccoglie e le ripubblica in un volume che chiama, appunto, \"Ra\u00e2ga Blanda\"."}
{"id": "2152747", "revid": "767487", "url": "https://it.wikipedia.org/wiki?curid=2152747", "title": "Marreese Speights", "text": ""}
{"id": "2152749", "revid": "21880", "url": "https://it.wikipedia.org/wiki?curid=2152749", "title": "Chamaecytisus", "text": ""}
{"id": "2152750", "revid": "599013", "url": "https://it.wikipedia.org/wiki?curid=2152750", "title": "Reggie Evans", "text": "Carriera.\nNon \u00e8 un giocatore molto abile al tiro, ma ha come dote principale l'abilit\u00e0 a rimbalzo. Ha giocato nei Seattle SuperSonics (gli attuali Oklahoma City Thunder), nei Denver Nuggets e nei Philadelphia 76ers.\nNel giugno del 2009 i 76ers l'hanno ceduto ai Toronto Raptors in cambio di Jason Kapono.\nNonostante la non grande altezza, la sua prestanza fisica unita alla sua grinta e tenacia gli hanno permesso talvolta di giocare anche da centro con ottimi risultati.\nIl 19 febbraio 2014 i Brooklyn Nets l'hanno scambiato insieme a Jason Terry con i Sacramento Kings in cambio di Marcus Thornton. Ha esordito con la squadra californiana il 23 febbraio in una vittoria per 109-95 sul campo dei Denver Nuggets, nella quale ha catturato 5 rimbalzi e recuperato un pallone in 8 minuti di impiego uscendo dalla panchina. Ha realizzato la sua prima doppia-doppia con la divisa dei Kings il 3 marzo in una vittoria casalinga per 99-86 contro i New Orleans Pelicans, nella quale ha segnato 10 punti e catturato 13 rimbalzi in 30 minuti dalla panchina."}
{"id": "2152754", "revid": "338238", "url": "https://it.wikipedia.org/wiki?curid=2152754", "title": "Willie Green", "text": ""}
{"id": "2152755", "revid": "599013", "url": "https://it.wikipedia.org/wiki?curid=2152755", "title": "Abbath", "text": ""}
{"id": "2152760", "revid": "300067", "url": "https://it.wikipedia.org/wiki?curid=2152760", "title": "Lou Williams", "text": "Carriera.\nHigh school (2001-2005).\nHa iniziato la sua carriera nel basket a livello scolastico presso la Snellville South Gwinnett sotto l'allora coach Ruggero Fleetwood. In quel periodo, Louis si dimostr\u00f2 subito una prima stella, venendo selezionato quattro volte All-State, collezionando una nomination come giocatore dello Stato della Georgia \"Mr. Basketball\" durante il suo anno junior e senior.\nCome junior ha guidato la sua squadra alla vittoria nel Georgia State Championship. All'ultimo anno ha tenuto una media di 27,5 punti, 6,6 rimbalzi e 5,2 assist a partita conducendo la South Gwinnett a un record di 28-3 e al quarto posto assoluto nello Stato.\nHa anche vinto il Naismith Prep 2005 Player of the Year Award che identifica il miglior giocatore della nazione a livello liceale, oltre ad essere stato introdotto nel team McDonald del 2005 All-American Team della costa est statunitense. \u00c8 il secondo di tutti i tempi in segnature nel liceo della Georgia.\nNBA (2005-).\nPhiladelphia 76ers (2005-2012).\nWilliams fu selezionato al secondo giro (15\u00aa scelta, 45\u00ba assoluto) da parte dai Philadelphia 76ers. In quel periodo la franchigia della Pennsylvania era in ricostruzione: avevano appena perso i due giocatori chiave delle stagioni precedenti, Allen Iverson e Dikembe Mutombo. I nuovi astri nascenti erano Andre Iguodala e appunto Louis.\nLouis divent\u00f2 un giocatore concreto in attacco dalla stagione 2009-2010, dove realizz\u00f2 una media di 14,0 punti a partita. Nella stagione 2010-2011, chiuse con una media di 13,7 punti a partita. Migliorer\u00e0 la propria media punti nella stagione 2011-12 in cui ha tenuto di media 14,9 punti a partita in 64 gare totali (su 66 visto che quell'anno ci fu il lockout che fece slittare l'inizio della stagione a dicembre) di cui nessuno da titolare, arriv\u00f2 secondo nella graduatoria finale per l'assegnazione del titolo di sesto uomo dell'anno. Al termine di quella stagione i 76ers arrivarono ai play-off, in cui hanno affrontato i Chicago Bulls e i Boston Celtics. Nella serie con i Bulls hanno prevalso i 76ers per 4-2, mentre in quella con i Celtics vennero eliminati per 4-3. Nei PO Williams gioc\u00f2 tutte le 13 partite della squadra da sesto uomo tenendo di media 11,5 punti e 3 assist in 27,5 minuti a partita.\nAlla fine della stagione non rinnov\u00f2 il contratto coi Sixers rimanendo cos\u00ec free agent. In 7 stagioni a Philadelphia, ha disputato 4 volte i play-off (2008, 2009, 2011, 2012), e tranne in 2 stagioni (ovvero le stagioni 2005-06 e 2006-07) \u00e8 sempre andato sopra i 10 punti a partita di media, ed ha sempre agito da sesto uomo ed eccetto nella stagione 2009-2010 in cui ha disputato 38 partite da titolare, \u00e8 sempre stato il sesto uomo, disputando 0 partite da titolare nelle altre 6 stagioni.\nAtlanta Hawks (2012-2014).\nIl 13 Luglio 2012 firma con gli Atlanta Hawks. Ad Atlanta vi rimase per due anni in cui non gioc\u00f2 tante partite (99 su 164) a causa di un infortunio al ginocchio sinistro rimediato il 19 gennaio 2013 contro i Brooklyn Nets, che lo costrinse a stare fuori fino al 20 Novembre quando and\u00f2 in panchina nella gara persa per 104-88 in casa dei Miami Heat (in cui comunque non gioc\u00f2 neanche un minuto). Alla fine della stagione, a differenza di quanto accaduto in quella passata, Williams riusc\u00ec a giocare i playoffs in quanto gli Hawks arrivarono ottavi nella classifica finale della Eastern Conference; in questi i falchi sfidarono gli Indiana Pacers arrivati primi a est. Nonostante una differenza in classifica notevole (7 posizioni in totale), i falchi andarono in vantaggio nella serie per 3-2 a seguito della vittoria in gara-5 per 107-97 in casa dei Pacers in cui Williams segn\u00f2 8 punti in 19 minuti. Tuttavia gli Hawks non riuscirono a capitalizzare il vantaggio ottenuto durante la serie in quanto persero in casa gara-6 e in trasferta gara-7 rispettivamente per 95-88 e per 92-80, venendo eliminati dalla serie per 4-3. A differenza di quanto accaduto in gara-6 in cui Williams segn\u00f2 ben 16 punti in 24 minuti, in gara-7 Williams fu protagonista in negativo in quanto in 11 minuti non segn\u00f2 neanche 1 punto. Durante la serie gioc\u00f2 tutte e 7 le partite tenendo di media 8,3 punti, 1,1 assist, 2,3 rimbalzi in 19 minuti a partita. Tenne di media anche il 93,8% ai tiri liberi, \"career-high\" assoluto per Williams nei playoffs.\nToronto Raptors (2014-2015).\nIl 1\u00ba luglio 2014, viene ceduto dagli Atlanta Hawks insieme ai diritti su Lucas Nogueira (16\u00aa scelta al Draft NBA 2013) ai Toronto Raptors, nella trade che ha portato John Salmons e una seconda scelta al Draft NBA 2015 a fare il percorso inverso. Lou con la franchigia canadese disput\u00f2 una super stagione andando oltre le aspettative, trovando una grande continuit\u00e0 e giocando 80 partite (tutte da subentrante) e tenendo di media 15,5 punti a partita. Per questo, dopo averlo perso per poco nel 2012, alla fine dell'anno ottenne il premio di miglior sesto uomo dell'anno, diventando il primo giocatore nella storia dei Toronto Raptors a riuscire in quest'impresa. Dopo essere arrivati terzi a est in RS con un record di 49 vittorie e 33 sconfitte, i Raptors affrontano gli Washington Wizards, arrivati sesti. Nonostante Williams tenga una media di 12,8 punti a partita, i Raptors delusero, venendo eliminati sorprendentemente con uno schiacciante 4-0 dalla squadra della Capitale.\nLos Angeles Lakers (2015-2017).\nIl 10 luglio 2015 firm\u00f2 un triennale con i Los Angeles Lakers. Debutt\u00f2 con i losangelini il 29 ottobre 2015, nella prima gara della stagione giocata in casa contro i Minnesota Timberwolves e persa per 112-111 dai gialloviola, nonostante Williams avesse messo a segno 21 punti. Nonostante le grandi prestazioni di Williams in uscita dalla panchina i gialloviola terminarono all'ultimo posto nella Western Conference con un record di 17-65 (il peggiore in assoluto nella storia dei Lakers).\nL'anno successivo le cose migliorarono leggermente per i gialloviola, con Williams che disput\u00f2 nuovamente delle grandi prestazioni con i losangelini, tanto da segnare tra il 3 e il 9 dicembre ben 137 punti in 4 partite (40 contro i Memphis Grizzlies, 24 contro gli Houston Rockets, 28 contro gli Utah Jazz e 35 contro i Phoenix Suns) segnando cos\u00ec un record nei punti segnati da una riserva in NBA dal 1970 a oggi. Nella seconda stagione Williams con i gialloviola disput\u00f2 58 partite, di cui 1 da titolare tenendo di media 18,6 punti prima di essere ceduto in febbraio agli Houston Rockets.\nHouston Rockets (2017).\nIl 22 febbraio 2017 venne ceduto dai Lakers agli Houston Rockets in cambio di una futura prima scelta e di Corey Brewer. Con i Rockets Williams tenne di media 14,9 punti a partita in RS e 12,8 nei playoffs; in quest'ultimi i razzi, dopo aver eliminato gli Oklahoma City Thunder per 4-1 al primo turno, uscirono nelle semifinali di Conference venedo estromessi dai San Antonio Spurs (4-2).\nAlla fine della stagione, venne battuto dal compagno di squadra Eric Gordon nella corsa al titolo di sesto uomo dell'anno.\nLos Angeles Clippers (2017-2021).\nIl 29 giugno 2017 torn\u00f2 a giocare a Los Angeles, ma questa volta ai Los Angeles Clippers, in quanto venne ceduto insieme a Patrick Beverley, Sam Dekker, Montrezl Harrell, Darrun Hilliard, Kyle Wiltjer, una prima scelta al Draft NBA 2018 e una somma di denaro dagli Houston Rockets nella trattiva che port\u00f2 il playmaker Chris Paul a giocare per la franchigia texana.\nL'11 gennaio 2018 realizz\u00f2 il proprio \"career-high\" di punti mettendo a segno 50 punti nella gara vinta in trasferta (cosa che non succedeva dal 2011, playoffs esclusi) contro i Golden State Warriors; tenne di media anche 7 assist e un 50% da 3 punti (8 tiri segnati su 16) oltre che il 100% ai tiri liberi con 10 tiri su 10 segnati.\nLe sue ottime prestazioni gli valsero per la seconda volta il titolo di sesto uomo dell'anno.\nIl 26 gennaio 2019, in occasione della sua gara n\u00ba 904 in NBA, realizz\u00f2 la sua prima tripla doppia, per giunta in uscita dalla panchina, in occasione della sfida vinta per 106-101 contro i Chicago Bulls. Il 2 febbraio 2019 segna 39 punti nella vittoria per 111-101 contro i Detroit Pistons. Il 14 febbraio 2019 nella sfida vinta per 134-107 contro i Phoenix Suns \u00e8 diventato il primo giocatore a segnare 30 punti in meno di 23 minuti e ha eguagliato Ricky Pierce per le volte in cui ha segnato almeno 30 punti in uscita dalla panchia (27).\nDopo una stagione da 20 punti di media in uscita dalla panchina, nei playoffs la squadra incontra i Golden State Warriors; in gara-2 porta la serie sull'1-1 con una grande prestazione da 36 punti e 11 assist, che \u00e8 la seconda da almeno 30 punti e 10 assist per un giocatore in uscita dalla panchina nei playoffs (l'ultimo a riuscirci era stato Sam Cassell, vice-allenatore dei Clippers oltre che ex giocatore della squadra, nel 1995), che ha contribuito a far compiere ai losangelini la pi\u00f9 grande rimonta nella storia dei playoffs in quanto nessuna squadra aveva mai rimontato 31 punti di svantaggio in post-season (il record precedente era dei Lakers che avevano rimontato 29 punti contro i Seattle SuperSonics nel 1989).\nAtlanta Hawks (2021-).\nIl 25 marzo 2021 i Clippers hanno scambiato Lou Williams agli Atlanta Hawks in cambio del play Rajon Rondo e due future scelte del 2\u00ba turno al draft.\nWilliams poco prima di essere scambiato aveva appena raggiunto il traguardo dei 15,000 punti segnati in NBA."}
{"id": "2152761", "revid": "306856", "url": "https://it.wikipedia.org/wiki?curid=2152761", "title": "Hans Klocker", "text": "Klocker visse nella seconda met\u00e0 del XV secolo a Bressanone e la sua attivit\u00e0 si concentra negli ultimi due decenni del Quattrocento. Risulta quindi contemporaneo al pi\u00f9 famoso Michael Pacher. Si ipotizza la sua nascita nel sesto decennio del XV secolo, probabilmente nei pressi di Bressanone. Incerto \u00e8 anche l'ambiente dove avvenne la sua formazione, forse in Svevia oppure nella vicina Vipiteno, dove a quel tempo transitavano molti artisti provenienti dalla Germania e diretti verso l'Italia. \nBiografia.\nNella sua educazione l'arte sveva ebbe un ruolo fondamentale, cos\u00ec come lo ebbero l'ispirazione e l'insegnamento forniti dalle migliori maestranze locali, come lo stesso Michael Pacher ed il Maestro di Uttenheim. Non bisogna dimenticare inoltre l'enorme importanza delle incisioni del Maestro E.S. e di Martin Schongauer, che furono per Klocker una grandissima fonte di ispirazione per quanto riguarda l'iconografia delle sue opere. \nHans Klocker si attesta come un artista di successo e di grande prestigio pubblico tanto da venire eletto borgomastro di Bressanone per due anni consecutivi (1497 e 1498). \nNella sua citt\u00e0 diresse una fiorente bottega, in grado di rispondere alle numerose commissioni giunte da tutto l'Alto Adige che confermano la stima e la considerazione di cui godeva non solo nella sua citt\u00e0 ma su tutto il territorio sudtirolese. Nella cerchia di maestranze che lo affiancavano si formarono a loro volta altri giovani artisti che continuarono poi in modo autonomo l'attivit\u00e0.\nLe opere di Klocker sono caratterizzate da un evidente realismo tipico dell'arte nordica, raffinate nelle proporzioni, nell'espressivit\u00e0 dei volti e nelle cromie.\nHans Klocker emerge quale esempio di artista fortemente radicato alla realt\u00e0 locale, dotato di spiccata personalit\u00e0, in grado di rappresentare personaggi ed eventi con grande efficacia e particolare sensibilit\u00e0. I suoi personaggi sono caratterizzati da espressioni e volti popolareschi ripresi dalla realt\u00e0 quotidiana dei contadini e degli artigiani del luogo, che assumono il ruolo di protagonisti nelle \u201csacre rappresentazioni\u201d scolpite e dipinte dall\u2019artista.\nLe opere principali di Klocker sono costituite da altari lignei a portelle di complessa fattura.\nOpere.\nDi questo artista sono giunti fino a noi alcuni altari in ottimo stato di conservazione. Tra essi vanno menzionati:"}
{"id": "2152764", "revid": "767487", "url": "https://it.wikipedia.org/wiki?curid=2152764", "title": "Jason Smith (cestista 1986)", "text": ""}
{"id": "2152766", "revid": "767487", "url": "https://it.wikipedia.org/wiki?curid=2152766", "title": "Sex and Japan", "text": " \u00e8 un film del 1973 diretto da Norifumi Suzuki.\nIl film, di genere pinku eiga, ascrivibile al filone pinky violence, \u00e8 conosciuto anche con il titolo internazionale di Sex and Fury.\nTrama.\nNel 1886 una bambina vede morire sotto i suoi occhi il proprio padre. Questi, prima di morire, mostra alla bambina tre carte raffiguranti un cervo, un cinghiale e una farfalla. Nel 1905 la bambina, ormai divenuta una donna, \u00e8 una ladra e esperta giocatrice d'azzardo. Il suo nome \u00e8 Och\u014d, ed \u00e8 molto abile con la spada. Un uomo sul punto di morte consegna alla donna i soldi da portare alla sorella, finita in un bordello. Una volta trovata la donna, Ocho scopre che \u00e8 tenuta soggiogata da un diplomatico.\nPer riscattare la ragazza, Och\u014d inizia una partita a poker con Caterina, l'amante dell'ambasciatore inglese. La partita viene per\u00f2 interrotta dall'arrivo di un rivoluzionario giapponese, amante segreto di Caterina e gi\u00e0 incontrato e salvato da Och\u014d in precedenza. Och\u014d si trova cos\u00ec implicata in una complicata vicenda politica tra Giappone e Inghilterra, e alla fine riesce ad ottenere la sua vendetta, rimanendo per\u00f2 gravemente ferita e lasciando dietro di s\u00e9 una lunga scia di sangue.\nAccoglienza.\nIl film lanci\u00f2 l'attrice Reiko Ike, facendola divenire un'icona del genere pinky violence, e gener\u00f2 un sequel, intitolato \"\", diretto da Teruo Ishii e interpretato sempre dalla Ike nel 1973."}
{"id": "2152768", "revid": "599013", "url": "https://it.wikipedia.org/wiki?curid=2152768", "title": "Assoarma", "text": "Il Consiglio nazionale permanente delle associazioni d'arma (conosciuta anche come Assoarma) \u00e8 la federazione delle associazioni d'arma della Repubblica Italiana.\nIl presidente nazionale attuale \u00e8 Mario Buscemi.\nStoria.\nL'associazione \u00e8 la moderna evoluzione dei comitati di coordinamento o comitati italiani che dall'inizio degli anni cinquanta del XX secolo (ad eccezione di Milano, il cui comitato data 1934) tenevano in contatto tra loro le associazioni combattentistiche e d'arma. Gi\u00e0 prima della formale costituzione di Assoarma la sezione di Milano svolgeva, in collaborazione con la Prefettura, attivit\u00e0 di protezione civile, con il nome di Interarma.\nNel 1992, a seguito dell'approvazione della legge 24 febbraio 1992 , n. 225 (\"Istituzione del servizio nazionale della protezione civile\") il presidente di Interarma Milano, per adeguare l'attivit\u00e0 alla nuova normativa, che imponeva precisi requisiti, costituiva l'associazione Interarma Protezione Civile.\nCon la modifica della denominazione da Interarma ad Assoarma l'ente di protezione civile ha mantenuto la denominazione originaria. Attualmente Interarma Protezione Civile \u00e8 organizzata in Corpo Nazionale Interarma Protezione Civile, Interarma Lombardia Protezione Civile, cui partecipano associazioni delle Province di Milano, Cremona e Varese, ed Interarma Milano Protezione Civile. Il 2 giugno 2012, per la prima volta nella storia il ministro della Difesa ha approvato, in occasione della sfilata in parata per la Festa della Repubblica Italiana, la partecipazione di un reparto di formazione in rappresentanza dell'associazione.\nStruttura.\nGli Assoarma sono organizzati secondo una struttura territoriale. Esistono quindi Assoarma regionali, provinciali, comunali. L'associazione, ereditando le funzioni dei comitati di coordinamento, \u00e8 chiamata a svolgere un ruolo nuovo rispetto al passato, in quanto con l'abolizione del servizio di leva e l'introduzione della figura professionale del militare inquadrato in un esercito di carriera, i vari Assoarma hanno dovuto ripensarsi come riferimento per l'assistenza ai militari siano essi in quiescenza, in ausiliaria, nella riserva in congedo o in servizio a seconda di quanto stabilito dai singoli statuti e regolamenti. Il codice penale, infatti, limita la rappresentanza da parte di sindacati o patronati per i militari e contempla come forma principale di associazionismo militare le Associazioni d'Arma.\nIn particolare la legge Scelba vietando l'associazionismo militare spontaneo finisce per riconoscere come legalmente valido solo quello istituito dallo Stato con appositi decreti ovvero riconosce validit\u00e0 giuridica solo alle associazioni nazionali d'arma (quali sono quelle che costituiscono Assoarma)."}
{"id": "2152769", "revid": "300067", "url": "https://it.wikipedia.org/wiki?curid=2152769", "title": "Robin Lopez", "text": "Biografia.\n\u00c8 il fratello gemello di Brook Lopez, militante nei Milwaukee Bucks"}
{"id": "2152773", "revid": "110157", "url": "https://it.wikipedia.org/wiki?curid=2152773", "title": "Live in California 2006 EP", "text": "Live in California 2006 EP \u00e8 un EP live della cantautrice Regina Spektor."}
{"id": "2152774", "revid": "599013", "url": "https://it.wikipedia.org/wiki?curid=2152774", "title": "Devin Brown", "text": "Carriera.\nCollege.\nA livello universitario, si fa notare nel corso dei suoi 4 anni alla University of Texas at San Antonio. \u00c8, per quanto riguarda quest'universit\u00e0, il leader per punti totali segnati in carriera - 1.922, mentre le sue medie a partita erano 18,3 punti, 7,2 rimbalzi, 2,7 assist e 1,75 rubate in 32 minuti circa. Inoltre, Brown \u00e8 l'unico giocatore nella storia di UTSA ad aver fatto registrare una \"tripla doppia\", da 33 punti, 11 rimbalzi e 11 assist, contro Louisiana-Monroe. Brown ha anche avuto l'onore di vedere il proprio numero di maglia ritirato dall'universit\u00e0 texana, onore mai concesso a nessun altro \"Roadrunner\".\nNBA.\nNon viene scelto al draft NBA 2002. Comincia perci\u00f2 la sua carriera professionistica in leghe cestistiche statunitensi minori, quali la USBL, dove vince il titolo di matricola dell'anno 2002 con i Kansas Cagerz, e la NBA Development League, cui approda dopo 2 settimane e 7 partite giocate nella NBA con i San Antonio Spurs, che l'avevano precedentemente tagliato dopo il \"training camp\" estivo: in tale lega viene nominato \"matricola\" e \"miglior giocatore\" della stagione 2002-03, in virt\u00f9 di 17 punti e 4 rimbalzi a partita col 50% al tiro, il tutto vestendo la casacca dei Fayetteville Patriots. Nell'aprile 2003 sigla un contratto di 10 giorni con i Denver Nuggets, nel corso del quale gioca tre partite, per due volte in quintetto base.\nDopo aver disputato la \"Summer League\" 2003 con i San Antonio Spurs, viene messo sotto contratto dalla franchigia texana per la terza volta: gioca 58 partite nella stagione NBA 2003-04, guadagnando sempre pi\u00f9 minuti nel corso della stagione e dei playoff. Da \"restricted free agent\", il 9 settembre 2005, dopo una positivissima stagione che lo porta alla doppia cifra di media nei playoff, torna nella natia Salt Lake City siglando un contratto con gli Utah Jazz. Gli Spurs potevano trattenere il giocatore pareggiando l'offetta, ma non ritennero opportuno farlo. Nella stagione 2005-06, disputa 81 partite, comparendo in quintetto in 14 occasioni e totalizzando 7,5 punti e 2,6 rimbalzi di media a partita. Il 13 febbraio 2006, realizza il suo \"career high\" di punti contro i Los Angeles Lakers (25).\nIl 12 luglio 2006, i Jazz lo inseriscono in uno scambio con i Golden State Warriors, insieme a Keith McLeod ed Andre Owens, per portare a Salt Lake City il veterano Derek Fisher; durante il \"training camp\", Brown viene tagliato dalla franchigia californiana. Il 22 dicembre, accetta un'offerta dei New Orleans/Oklahoma City Hornets, in emergenza per via di numerosi infortuni: disputa 58 partite iniziandone 49 e chiude la stagione con 11,6 punti a partita (mai successo prima nella sua carriera).\nAccetta, il 29 settembre 2007, un'offerta di un anno di contratto proveniente dai Cleveland Cavaliers: gioca 78 partite (20 in quintetto) totalizzando 7,5 punti, 3,4 rimbalzi e 2,2 assist di media. Il suo \"season high\" \u00e8 di 20 punti contro i Sacramento Kings a novembre, poi pareggiato il 2 aprile contro i Charlotte Bobcats, mentre arriva a 3 assist dalla \"tripla doppia\" contro i Washington Wizards il 22 febbraio 2008.\nIl 22 agosto 2008, torna ai New Orleans Hornets, firmando un contratto biennale. Nella prima stagione Brown totalizza 5,2 punti di media in stagione regolare e 2,7 punti di media nei play-off, che vedono gli Hornets eliminati al primo turno dai Denver Nuggets.\nNella stagione 2009-10 mostra un grande miglioramento nel tiro da tre punti, \u00e8 il miglior tiratore della squadra e parte in quintetto in 37 partite su 39; tuttavia, dopo aver gi\u00e0 cercato di cederlo ai Minnesota Timberwolves, il 25 gennaio 2010 gli Hornets lo scambiano con Aaron Gray dei Chicago Bulls."}
{"id": "2152775", "revid": "2134764", "url": "https://it.wikipedia.org/wiki?curid=2152775", "title": "Julian Wright", "text": "\u00c8 principalmente ricordato per essere stato scambiato con l'italiano Marco Belinelli al termine del \"draft\" NBA del 2010."}
{"id": "2152776", "revid": "599013", "url": "https://it.wikipedia.org/wiki?curid=2152776", "title": "Rasual Butler", "text": "\u00c8 scomparso nel 2018 a 38 anni in un incidente stradale assieme alla moglie, la cantante canadese Leah LaBelle.\nCarriera.\nScelto dai Miami Heat alla seconda scelta del Draft 2002, Butler vest\u00ec le maglie dei New Orleans Hornets, dei Los Angeles Clippers, dei Chicago Bulls, dei Toronto Raptors, degli Indiana Pacers, degli Washington Wizards e dei San Antonio Spurs.\nHa giocato in totale 13 stagioni in NBA, lasciandosi dietro un ottimo ricordo sia come giocatore di complemento (7,5 punti e 2,4 rimbalzi a partita nella sua carriera con il 36% da tre) che come compagno di squadra."}
{"id": "2152779", "revid": "196390", "url": "https://it.wikipedia.org/wiki?curid=2152779", "title": "007 - La morte pu\u00f2 attendere", "text": ""}
{"id": "2152780", "revid": "287204", "url": "https://it.wikipedia.org/wiki?curid=2152780", "title": "Brook Lopez", "text": "Biografia.\nNato a North Hollywood da Deborah Ledford e dal padre attualmente da costei divorziato Heriberto Lopez, uomo di origini cubane. La sua era una famiglia immersa nell'arte e nella pallacanestro, giacch\u00e9 anche suo nonno giocava a pallacanestro all'Universit\u00e0 del Colorado, e suo fratello maggiore, Alex, all'Universit\u00e0 di Washington. Tornato in California, frequent\u00f2 la Saint Joaquin Memorial High School, e assieme al gemello Robin, vinse diversi tornei scolastici.\nI due gemelli presero parte al Mc Donald's All American del 2006, incontrando in questo evento svariati futuri protagonisti NBA tra cui Greg Oden e Kevin Durant.\nCarriera.\nCollege.\nTrascorse due anni alla prestigiosissima Stanford University assieme al gemello. Nella sua stagione da freshman ebbe le seguenti medie: 12,6 punti, 6,0 rimbalzi. La stagione successiva queste migliorarono, pass\u00f2 infatti a 19,2 punti, 8,2 rimbalzi, 1,5 assist e 2,1 stoppate a partita. Nel secondo round del torneo NCAA del 2008 segn\u00f2 il canestro sulla sirena che consent\u00ec la vittoria contro Marquette University per 82-81.\nIl 31 marzo 2008 entrambi i gemelli si dichiararono eleggibili per il Draft NBA 2008.\nNBA.\nSelezionato dai New Jersey Nets come decima scelta, disput\u00f2 un ottimo anno da rookie, prendendo il posto da titolare di Josh Boone quando questo stesso si infortun\u00f2. Le sue medie di alto livello per una matricola (13,0 punti, 8,1 rimbalzi e 1,9 stoppate in poco pi\u00f9 di 30 minuti a partita) lo hanno fatto arrivare terzo all'NBA Rookie of the Year 2008-09, e quinto nella classifica dei migliori stoppatori della stagione, con 154.\nLa seconda stagione fu catastrofica per i New Jersey Nets, e Lopez fu a detta di molti il migliore della sua squadra nell'annata. Partito sempre da titolare, per 82 delle 82 partite di Regular Season, il suo minutaggio increment\u00f2 a 36,9 di media, i punti a 18,8, i rimbalzi a 8,6. Nonostante la franchigia del New Jersey sia decisamente una delle pi\u00f9 deboli della intera NBA, punta a risollevarsi, grazie agli investimenti del magnate russo Michail Prochorov, ma puntando tantissimo sul talento del loro giovane centro californiano. Il 3 novembre, dopo il trasferimento della franchigia a Brooklyn, nella gara inaugurale al Barclays Center, mette a segno 27 punti e 5 rimbalzi contro i Toronto Raptors (107-100)."}
{"id": "2152781", "revid": "599013", "url": "https://it.wikipedia.org/wiki?curid=2152781", "title": "Jeff Foster", "text": ""}
{"id": "2152795", "revid": "767487", "url": "https://it.wikipedia.org/wiki?curid=2152795", "title": "Extraordinary Machine", "text": "Extraordinary Machine \u00e8 il terzo album della cantautrice americana Fiona Apple. Prodotto inizialmente da Jon Brion, la sua pubblicazione doveva risalire al 2003 ma venne posticipato numerose volte dalla Epic Records senza spiegazioni. Secondo alcune indiscrezioni trapelate su internet, la casa discografica avrebbe trovato il lavoro poco commerciale.\nTali diatribe diedero il via alla campagna Free Fiona da parte dei fans, che protestarono dinanzi alla sede della Sony per la pubblicazione dell'album. \nSuccessivamente, affiancata dai produttori Mike Elizondo e Brian Kehew, la Apple registr\u00f2 nuovamente l'album che venne commercializzato nell'Ottobre 2005."}
{"id": "2152804", "revid": "767487", "url": "https://it.wikipedia.org/wiki?curid=2152804", "title": "Il segreto di Esma", "text": "Il segreto di Esma (\"Grbavica\") \u00e8 un film del 2006 diretto da Jasmila \u017dbani\u0107.\nLa regista \u017dbani\u0107, al suo primo lungometraggio, \u00e8 anche autrice della sceneggiatura originale.\nIl titolo originale si riferisce all'omonimo quartiere di Sarajevo in cui vivono le due protagoniste, uno dei pi\u00f9 colpiti e rimasti segnati dalla guerra in Bosnia ed Erzegovina degli anni novanta.\n\u00c8 stato proiettato in anteprima mondiale alla 56\u00aa edizione del Festival di Berlino, dove si \u00e8 aggiudicato l'Orso d'oro, il Premio della giuria ecumenica e il Peace Film Award.\nNel 2007 \u00e8 stato designato come film rappresentante il cinema bosniaco alla selezione per l'Oscar al miglior film straniero, venendo per\u00f2 escluso dalla candidatura.\nTrama.\nSarajevo, 2006. Esma \u00e8 una donna bosniaca che lavora come cameriera e vive con la figlia adolescente Sara a Grbavica, un quartiere profondamente segnato dalla guerra dei Balcani. Le ferite lasciate dagli assedi serbo-bosniaci sono ancora presenti nel tessuto urbano cos\u00ec come nell'animo delle persone.\nSara non ha mai conosciuto suo padre ed \u00e8 convinta che sia un eroe di guerra, come quello del coetaneo Samir a cui \u00e8 molto legata. Quando la scuola organizza una gita alla quale i figli degli eroi di guerra possono prendere parte senza pagare, Sara scopre di non essere nella lista. Nonostante Esma faccia di tutto per raccogliere la somma necessaria, la figlia insiste per conoscere la verit\u00e0 sulla morte del padre e la donna decide di rivelarle il suo doloroso segreto: Esma ha subito continue violenze nel campo profughi e Sara \u00e8 nata da questi soprusi.\nSara \u00e8 sconvolta dalla rivelazione mentre Esma trova la forza di raccontare la sua drammatica storia anche alle riunioni nel centro di assistenza, dove confessa quanto abbia odiato la creatura che portava in grembo e come questo sentimento sia svanito una volta presa in braccio la figlia la prima volta.\nIl giorno della gita, tra madre e figlia c'\u00e8 il silenzio pi\u00f9 assoluto e niente sembra poter ricucire un filo spezzato da una verit\u00e0 nascosta troppo a lungo. Quando il pullman parte, seduta in fondo Sara guarda la madre e la saluta con la mano appoggiata al vetro: il gesto basta a Esma per ritrovare il sorriso.\nProduzione.\nJasmila \u017dbani\u0107 ha tratto la sceneggiatura da ci\u00f2 che ha vissuto durante l'adolescenza, trascorsa in uno dei distretti pi\u00f9 traumatizzati durante l'assedio di Sarajevo: \u00abQuello che mi interessava di pi\u00f9 da adolescente era il sesso, o meglio parlare di sesso, sognarlo come la pi\u00f9 alta realizzazione dell'amore\u00bb ha dichiarato la regista in un'intervista.\n\u00abMa nel 1992 tutto \u00e8 cambiato\u00bb, ha proseguito, \u00abil sesso veniva usato come parte di una strategia di guerra per umiliare le donne e distruggere un gruppo etnico! Durante la guerra, 20.000 donne furono sistematicamente violentate in Bosnia... Da allora, lo stupro e le sue conseguenze sono diventati un'ossessione per me, ho letto e seguito tutto ci\u00f2 che riguardava questo argomento. Ancora non sapevo perch\u00e9 lo facevo... Quando ho dato alla luce mio figlio, che era un frutto dell'amore... questo mi ha scioccato completamente. Mi sono chiesta che significato emotivo poteva avere la maternit\u00e0 per una donna che ha un bambino concepito nell'odio. \u00c8 stato il momento in cui ho saputo quello che volevo da Grbavica e l'ho scritto\u00bb.\nDistribuzione.\nIl film \u00e8 stato distribuito in Bosnia Erzegovina dal 1\u00ba marzo 2006, dopo l'anteprima del 12 febbraio al Festival di Berlino.\nAccoglienza.\nIncassi.\nComplessivamente il film ha incassato circa 820.000 dollari, di cui oltre la met\u00e0 in Germania e Spagna (550.000 dollari, circa 470.000 euro).\nCritica.\nIl film ha ottenuto soprattutto recensioni positive da parte della critica. Il sito \"Rotten Tomatoes\" riporta il 98% di recensioni professionali con giudizio positivo e un voto medio di 7,5 su 10, mentre il sito \"Metacritic\" assegna al film un punteggio di 71 su 100 basato su 21 recensioni."}
{"id": "2152806", "revid": "767487", "url": "https://it.wikipedia.org/wiki?curid=2152806", "title": "Barbie e il canto di Natale", "text": "Barbie e il canto di Natale (\"Barbie in a Christmas Carol\") \u00e8 un film d'animazione in computer grafica del 2008 diretto da William Lau, e distribuito direttamente per il mercato home video.\n\u00c8 ispirato al romanzo breve \"Canto di Natale\", scritto da Charles Dickens e pubblicato nel 1843.\nTrama.\nAlla vigilia di Natale, la piccola Shelley non vuole partecipare ad un ballo di beneficenza per un ospedale, preferendo rispettare le tradizioni di famiglia e odiando il Natale. Allora sua sorella maggiore Barbie le mostra la sua palla con la neve e le racconta la storia di Eden Starling, la pi\u00f9 famosa stella del canto dell'Inghilterra vittoriana.\nEden \u00e8 bellissima e piena di talento, ma anche incredibilmente egoista e piena di s\u00e9, detesta il Natale e pretende che la sua compagnia (composta da due gemelle ballerine, un mago, un giocoliere e Catherine, sua amica nonch\u00e9 costumista) si esibisca anche la sera di Natale, minacciandoli di licenziarli in caso contrario; Catherine tenta di convincerla a concedere loro delle vacanze, ma senza successo. Una notte, dopo aver terminato le prove, Eden viene svegliata dallo spirito di sua zia Marie, colei che l'ha resa cos\u00ec com'\u00e8 (avendole sempre ripetuto la frase \u00ab\"In un mondo tanto egoista, l'egoista ha tanto successo\"\u00bb): per\u00f2, zia Marie ammette di aver commesso un terribile errore e di averla spinta in questa direzione perch\u00e9 lei stessa non possedeva il talento che avrebbe voluto avere, e le annuncia l'arrivo di tre spiriti che l'aiuteranno a cambiare la sua vita.\nEden riceve prima la visita dello spirito del Natale Passato, che le mostra quando da piccola gi\u00e0 veniva obbligata da zia Marie a continue esercitazioni al canto e al pianoforte per raggiungere il successo, e quando cantava con Catherine a casa di quest'ultima; una vigilia, scapp\u00f2 di casa per andare dalla famiglia di Catherine, ma zia Marie la venne subito a riprendere scatenando una scenata: da quel momento, non la lasci\u00f2 pi\u00f9 uscire di casa.\nSuccessivamente arriva lo spirito del Natale Presente: grazie ad esso, Eden scopre che i suoi collaboratori non hanno stima di lei e che Catherine supporta un orfanotrofio che rischia la chiusura, e per questo sta preparando uno spettacolo natalizio per far esibire i bambini; Eden ne rimane molto colpita.\nInfine, si presenta lo spirito del Natale Futuro che le mostra il suo probabile avvenire: dopo aver obbligato tutti a lavorare in teatro, li licenzier\u00e0 in tronco per essersi presentati con tre minuti di ritardo; Eden stessa cadr\u00e0 in disgrazia, mentre Catherine diventer\u00e0 una famosa e ricca stilista ma peggiorer\u00e0 nel carattere diventando pretenziosa ed egoista tanto quanto lei; inoltre, l'orfanotrofio che Catherine voleva aiutare verr\u00e0 chiuso in sua assenza mentre era alla ricerca di un impiego dopo il licenziamento. Eden ci rimane molto male, dichiara di non volere una vita cos\u00ec squallida e di voler cambiare.\nLa mattina di Natale, Eden si risveglia sentendosi finalmente cambiata: concede ai suoi dipendenti di trascorrere le vacanze con le loro famiglie, elargisce regali e gratifiche, infine accompagna Catherine allo spettacolo dei bambini dell'orfanotrofio, che decide di finanziare. Prima di andare a casa della famiglia di Catherine, Eden le mostra la palla con la neve che l'amica le aveva regalato anni addietro, che terr\u00e0 sempre sul comodino per ricordarsi ogni giorno di tenere vivo il sentimento del Natale nel suo cuore, e affinch\u00e9 la cosa sia tramandata anche ai suoi discendenti; la carrozza per\u00f2 non pu\u00f2 partire a causa della troppa neve, cos\u00ec i tre spiriti del Natale escono dalla palla con la neve, rendendosi visibili a tutti i presenti, e liberano il passaggio. Da quel giorno, Eden divent\u00f2 pi\u00f9 buona con tutti.\nShelley si domanda se la palla di neve che possiedono sia proprio quella appartenuta a Eden Starling, e se quindi loro due siano sue discendenti; Barbie crede di s\u00ec e gliela regala. Nikki, l'amica di Barbie, si presenta per portarle al ballo di beneficenza e Shelley finalmente accetta di partecipare.\nColonna sonora.\nLa colonna sonora \u00e8 stata eseguita dall'Orchestra Filarmonica Ceca e dalla Chamber Orchestra of Europe."}
{"id": "2152814", "revid": "339392", "url": "https://it.wikipedia.org/wiki?curid=2152814", "title": "E dimmi che non vuoi morire", "text": ""}
{"id": "2152815", "revid": "767487", "url": "https://it.wikipedia.org/wiki?curid=2152815", "title": "Assassinio al cimitero etrusco", "text": "Assassinio al cimitero etrusco \u00e8 un film del 1982 diretto da Christian Plummer (\"alias\" Sergio Martino), noto anche col titolo Il mistero degli Etruschi.\nTrama.\nDopo avere assistito per telefono all'assassinio del marito Arthur, etruscologo, Joan Barnard si reca in Italia da New York. La donna inoltre ha ricorrenti incubi riguardanti una sinistra grotta e quando giunge nei luoghi dove il marito studiava, ritrova la suddetta grotta seguendo un misterioso suonatore di \"aulos\". Joan viene in seguito coinvolta in una serie di altri omicidi, compiuti tutti con la stessa modalit\u00e0. Tra traffici illegali di droga, profanatori di tombe e visioni varie, viene alla fine scoperto l'assassino e solo un intervento \"sovrannaturale\" risolve la situazione.\nProduzione.\nIl film era stato originariamente concepito come una serie televisiva in otto parti intitolata \"Il mistero degli Etruschi\" o \"Lo scorpione a due code\". Due sceneggiature originali si trovano negli archivi SIAE firmate da Ernesto Gastaldi e Dardano Sacchetti nel 1982. Nei titoli di coda \u00e8 riportato come sceneggiatore anche il produttore cinematografico francese Jacques Leitienne, ma questo puramente per motivi burocratici.\nLe riprese sono durate quattro mesi a Volterra, Cerveteri, Formello, New York e R.P.A. Elios Studios di Roma. Anche se realizzato per la televisione, il film \u00e8 stato girato in 16 mm e montato per l'uscita cinematografica.\nDistribuzione.\n\"Assassinio al cimitero etrusco\" \u00e8 stato distribuito nei cinema italiani dalla Medusa Film il 17 settembre 1982. In Francia \u00e8 uscito il 24 agosto 1983 col titolo \"Crime au cimetiere etrusque\". Alla fine degli anni ottanta la serie \u00e8 stata acquistata da Reteitalia e assemblata in due parti per Canale 5. Questa versione ridotta venne curata da Claudio Lattanzi ma non \u00e8 mai stata trasmessa su Canale 5.\nSergio Martino ha in seguito rinnegato il film spiegando che \"non ha aggiunto nulla alla mia carriera, nemmeno dal punto di vista economico.\""}
{"id": "2152816", "revid": "1765139", "url": "https://it.wikipedia.org/wiki?curid=2152816", "title": "Sakura Kasugano", "text": ", chiamata semplicemente Sakura, \u00e8 un personaggio immaginario della serie videoludica \"Street Fighter\".\nDurante le vicende di \"Street Fighter Alpha \" la studentessa giapponese ha 15 anni, ammiratrice sfrenata di Ryu, a tal punto da averne copiato alcune delle tecniche pi\u00f9 famose personalizzandole, ma desiderosa di essere sua allieva direttamente.\nSakura combatte indossando l'uniforme scolastica tipica delle studentesse giapponesi, consistente in una maglia a maniche corte, una gonna, pi\u00f9 una fascia che indossa sulla fronte in omaggio a Ryu; guanti da combattimento corpo a corpo completano il vestiario della scolaretta.\nA seguito del debutto in \"Street Fighter Alpha\", appare come personaggio giocabile anche in \"\", la serie \"Street Fighter EX\", la serie \"Capcom vs. SNK\" ed altri giochi. \nSakura \u00e8 disponibile anche nella versione console di \"Street Fighter IV\" e \"Street Fighter V.\"\nStoria.\nSakura compare per la prima volta in \"Street Fighter Alpha 2\", partecipando al torneo \"Street Fighter\" dopo aver visto Ryu in azione. \u00c8 alla sua ricerca e desidera diventarne l'allieva.\nDurante il viaggio, incontra molte persone, di cui parte ha avuto contatti con Ryu e sa dove potrebbe trovarsi: frattanto, Ryu deve ancora riprendersi dal potere oscuro del \"Satsui no Hadou\". Trovatolo, Ryu chiede a Sakura di andarsene, perch\u00e9 corrotto dalla forza oscura e non \u00e8 in grado di essere suo Sensei.\nPer ricordo, Sakura decide di scattarsi almeno una foto con il suo beniamino.\nIn \"Rival Schools\" Sakura, assieme alla sua scuola, combatte contro le scuole rivali ad Aohura. Durante questi combattimenti, matura molto interiormente, rendendosi conto di quanto sia capace di proteggere ci\u00f2 a cui tiene.\nCombatte anche in \"Street Fighter Alpha 3\", viaggiando per il mondo alla ricerca di Ryu. Partendo dal Giappone, incontra E. Honda e lo sfida al duello e, in seguito, la informa che Ryu non \u00e8 pi\u00f9 in Giappone, ma potrebbe trovarsi in India o in Thailandia.\nReincontra anche Karin Kanzuki, sua rivale contro cui combatte ma perde; Karin comunque si complimenta, perch\u00e9 il suo stile era molto migliore del suo e la vittoria non \u00e8 sempre ci\u00f2 che conta. Durante il viaggio con il suo autoproclamato Sensei Dan, incontra Blanka, promettendogli di sfidarlo in combattimento in futuro.\nContinuando la ricerca di Ryu, si allena con Dan e, per caso, incontra Ken Masters, migliore amico di Ryu. Impressionato dallo spirito volenteroso di Sakura nel divenire allieva di Ryu, Ken si unisce a lei e, una volta giunti in Thailandia, trovano Ryu sotto il controllo mentale della Psyco Power di Bison (Vega nella versione originale).\nAnche Sagat giunge, ingaggiando un duello contro Ryu, mentre Ken e Sakura tengono a bada Bison. Sia Sakura che Sagat, pesantemente feriti, fanno riprendere coscienza a Ryu, che riesce a ferire Bison, costringendolo alla fuga.\nRyu la informa che non pu\u00f2 allenarla, e va via. Sakura lo insegue costantemente nei suoi passi. Frattanto, alla sua scuola, c'\u00e8 l'amica Kei Chitose in sua attesa, spesso assieme a Sakura alle manifestazioni e tornei degli Street Fighter.\nFama.\nIGN ha posizionato sakura al ventunesimo posto della loro \"Top 25 Personaggi di Street Fighter\", facendo notare come il suo stile nipponico sia quasi una dolce parodia delle vere studentesse giapponesi."}
{"id": "2152818", "revid": "767487", "url": "https://it.wikipedia.org/wiki?curid=2152818", "title": "Lo scorpione a due code", "text": "Lo scorpione a due code \u00e8 un film TV italiano del 1982 diretto da Sergio Martino (sotto lo pseudonimo di Christian Plummer): si tratta della versione lunga (82 minuti in pi\u00f9) del film \"Assassinio al cimitero etrusco\"."}
{"id": "2152820", "revid": "726373", "url": "https://it.wikipedia.org/wiki?curid=2152820", "title": "Henry VIII (miniserie televisiva)", "text": "Henry VIII \u00e8 una miniserie televisiva britannica del 2003 in due puntate, diretta da Pete Travis.\nTrama.\n\u00c8 la storia dell'Inghilterra ai tempi di Enrico VIII (1491-1547) e dei vari intrecci d'amore, di passione e di morte che egli visse e che lo condussero ad intraprendere i suoi vari matrimoni.\nProduzione.\nProdotto dalle societ\u00e0 Granada Television, Power, Powercorp e WGBH, la miniserie venne girata in varie citt\u00e0 dell'Inghilterra, fra cui Arundel (Arundel Castle), Berkeley (Berkeley Castle), Leeds Castle, e gli interni nei Pinewood Studios.\nDistribuzione.\nDate di uscita.\nIl film venne distribuito in varie nazioni, fra cui:"}
{"id": "2152835", "revid": "767487", "url": "https://it.wikipedia.org/wiki?curid=2152835", "title": "Movimenti (film)", "text": "Movimenti \u00e8 un film del 2004, diretto dai registi Claudio Fausti e Serafino Murri..\nTrama.\nRoma. Un gruppo di amici trentacinquenni: Marcello, la sua compagna Cate, Hoss e Gabo, che vestiti in frac, si muovono da una parte all'altra della citt\u00e0 senza una meta precisa fino alle luci del mattino in una specie di rito insonne che definiscono \u00abserata bastarda\u00bb: alcool, discorsi sul senso della vita, incontri casuali, peregrinazioni improvvise. I loro movimenti si intrecciano a quelli dei due fratellastri Tommi e Andrea, entrambi in cerca del padre che conoscono a malapena, quella del cantante jazz squattrinato Luca, e quella del poeta Alex che attende l'oscuro amico \"El Fantasma\" con la sua fidanzata Carmen. Ma dietro la ricerca di euforia del gruppo, si nascondono vite normali e piene di problemi: il lavoro, una gravidanza inattesa, figli a cui badare, genitori in prigione. Situazioni che verso l'alba si ripresentano tali e quali.\nProduzione.\nProdotto e distribuito dalla Pablo Film di Gianluca Arcopinto, il film, nato da oltre due mesi di workshop con gli attori e una sceneggiatura in cui si \u00e8 fusa la traccia dei dialoghi scritti con il risultato delle\"improvvisazioni controllate\", \u00e8 stato definito dagli autori \u00abSei microstorie di utopia strampalata raccontate con una struttura jazzistica, in cui ciascuno pu\u00f2 partire per il suo assolo, ma in perfetta sintonia con gli altri. In modo da rendere, pi\u00f9 che una storia, un'atmosfera\u00bb. \u00c8 stato girato con tre macchine da presa libere di rubare i movimenti e le espressioni dei volti degli attori, secondo uno schema di ripresa ispirato apertamente all'estetica di John Cassavetes."}
{"id": "2152839", "revid": "767487", "url": "https://it.wikipedia.org/wiki?curid=2152839", "title": "La signora di Shanghai", "text": "La signora di Shanghai (\"The Lady from Shanghai\") \u00e8 un film noir del 1947 diretto da Orson Welles, anche protagonista del film assieme all'ex moglie Rita Hayworth ed Everett Sloane. \u00c8 tratto dal romanzo \"L'altalena della morte\" o \"Se muoio prima di svegliarmi\" (\"If I Die Before I Wake\") di Sherwood King.\nSebbene \"La signora di Shanghai\" abbia inizialmente ricevuto recensioni contrastanti, \u00e8 cresciuta nel corso degli anni la sua fama, e molti critici hanno elogiato la scenografia e le riprese.\nNel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nIl marinaio irlandese Michael O'Hara incontra la bella Elsa Bannister mentre porta un calesse a Central Park. Tre teppisti tendono un agguato al calesse. L'uomo salva Elsa e la accompagna a casa. Michael le rivela di essere un marinaio e apprende che Elsa e suo marito Arthur, un ricco e famoso avvocato molto pi\u00f9 anziano di lei, e parzialmente disabile, sono appena arrivati a New York da Shanghai e stanno andando a San Francisco attraverso il canale di Panama. Perplesso ma attratto da Elsa, Michael accetta un lavoro come marinaio a bordo dello yacht di Bannister. Stregato dalla gelida Elsa, che rivede sdraiata sulla tolda del panfilo di Bannister, Michael spera di poter intrecciare una relazione con lei e portarla via al marito.\nVengono raggiunti sulla barca dal socio di Bannister, George Grisby, che propone a Michael di \"ucciderlo\" in un complotto per fingere la propria morte. Promette a Michael $5000 e spiega che dal momento che non ci sar\u00e0 un cadavere, Michael non potr\u00e0 essere condannato per omicidio (riferendosi alla legge del \"corpus delicti\" allora in vigore). Grisby ha intenzione di fuggire su un'isola dei mari del sud e rifarsi una vita.\nTuttavia Grisby viene realmente ucciso e il suo cadavere viene trovato dalla polizia. Accusato dell'omicidio, Michael viene difeso dallo stesso Bannister, ma le prove contro di lui sono schiaccianti. Prima che la sentenza venga pronunciata, riesce comunque a fuggire fingendo di suicidarsi con i tranquillanti usati da Bannister e fa perdere le sue tracce scomparendo nella Chinatown di San Francisco. Qui incontra di nuovo Elsa e, mentre i tranquillanti cominciano ad annebbiargli la coscienza, scopre il torbido passato della donna a Shanghai e capisce che ad uccidere Grisby \u00e8 stata proprio lei. Come in un sogno, O'Hara si ritrova nel padiglione di un luna park dove, in un labirinto di specchi, assiste alla resa dei conti tra Elsa e suo marito. Animati dal rancore, i due si uccidono a vicenda. Nell'agonia Elsa chiede aiuto a O'Hara, ma il marinaio non crede pi\u00f9 alla donna e la lascia al suo destino. Michael la far\u00e0 franca grazie alla lettera che lo stesso Bannister ha lasciato al procuratore; lettera in cui veniva spiegato il piano della moglie. Egli se ne va, in campo lungo, chiedendosi se riuscir\u00e0 mai a dimenticare la donna.\nProduzione.\n\"La signora di Shanghai\" \u00e8 tratto dal romanzo \"L'altalena della morte\" o \"Se muoio prima di svegliarmi\" (\"If I Die Before I Wake\") di Sherwood King. Girato nel 1946, usc\u00ec due anni dopo perch\u00e9 Harry Cohn, allora capo della Columbia Pictures, non si capacitava della trasformazione che Welles aveva compiuto su Rita Hayworth, all'epoca moglie del regista oltre che primadonna della casa cinematografica.\nIl regista l'aveva infatti dipinta come una dark lady spietata e senza scrupoli e, per dare maggior significato al personaggio, aveva ordinato di farle tagliare i capelli e di tingere di biondo platino quel che rimaneva della sua famosa chioma. Cohn, irritato dalla \"trasfigurazione\" di quella che considerava un'icona della Columbia, and\u00f2 inoltre su tutte le furie quando gli fu presentato il conto della produzione del film: per il protrarsi delle riprese in esterni, realizzate lungo le coste del Messico (novanta giorni anzich\u00e9 i sessanta previsti), il budget era lievitato da 1.250.000 $ a due milioni.\n\"La signora di Shanghai\" \u00e8 l'ultimo film che Rita Hayworth interpret\u00f2 sotto contratto per la Columbia. Pur riluttante ad interpretare la parte perch\u00e9 stava per separarsi da Orson Welles, accett\u00f2 perch\u00e9 la loro figlia Rebecca poteva trarre qualche profitto economico dal progetto. Buona parte del film venne girata a bordo dello yacht Zaca della star di Hollywood Errol Flynn, che volle seguire da vicino tutta la realizzazione.\nLa scena finale degli specchi viene citata da Woody Allen in \"Misterioso omicidio a Manhattan\" e da Rawson Marshall Thurber in \"Skyscraper.\"\nPromozione.\nLa realizzazione dei manifesti del film, per l'Italia, fu affidata al pittore cartellonista Anselmo Ballester.\nDistribuzione.\nHome video.\nIn Italia il fim \u00e8 stato distribuito su DVD e Blu Ray:"}
{"id": "2152840", "revid": "1543377", "url": "https://it.wikipedia.org/wiki?curid=2152840", "title": "Traveler's cheque", "text": "Il traveler's cheque (\"assegno turistico\") \u2014 anche noto come traveller's cheque, traveller's check o traveler's check \u2014 \u00e8 una particolare tipologia di assegni che permette al turista di avere con s\u00e9 la somma di denaro che desidera, senza la paura di perdere i soldi o di essere derubato, essendo questi totalmente rimborsabili. All'atto dell'acquisto presso le banche o gli uffici finanziari emittenti, viene richiesto di apporre una firma sugli assegni; una seconda firma verr\u00e0 richiesta nel momento della trasformazione dei \"traveler's cheque\" in contanti.\nI \"traveler's cheque\" vengono emessi o rilasciati da enti finanziari e istituti di credito tra i pi\u00f9 diffusi per emissione e famosi al mondo: tra questi, ricordiamo che quelli della societ\u00e0 American Express, nati nel 1891, furono il primo strumento prepagato della storia emesso in larga scala. Anni dopo, anche altri istituti di credito ed enti finanziari, come ad esempio MasterCard, Visa e Citigroup, iniziarono a commercializzare questa tipologia di prodotto.\nDurante il XX secolo i \"traveler's cheque\" sono stati uno dei mezzi di credito pi\u00f9 usato dai viaggiatori verso paesi esteri, in quanto gli utenti erano garantiti anche nel caso i \"cheque\" fossero stati rubati o persi. Tuttavia il loro uso \u00e8 in continuo declino sin dagli anni 90 del XX secolo, da quando cio\u00e8 sono diventate universalmente fruibili una variet\u00e0 di alternative pi\u00f9 convenienti, come carte di credito, carte di debito e sportelli automatici, tutti mezzi di pagamento pi\u00f9 facili da utilizzare per i viaggiatori; cos\u00ec i \"cheque\" dei viaggiatori non sono pi\u00f9 ampiamente accettati e non possono essere facilmente pagati, anche presso le banche che li rilasciano. Altri fattori che hanno portato a un continuo calo del loro uso da parte dei viaggiatori includono le spese applicate dall'emittente e dall'agente, nonch\u00e9 il tasso di cambio meno favorevole comunemente utilizzato, in particolare rispetto a quelli relativi alle transazioni con carta di credito."}
{"id": "2152849", "revid": "174925", "url": "https://it.wikipedia.org/wiki?curid=2152849", "title": "Smalto interprismatico", "text": ""}
{"id": "2152856", "revid": "1305772", "url": "https://it.wikipedia.org/wiki?curid=2152856", "title": "Nuovo realismo", "text": "Il Nuovo realismo si configura come una teoria filosofica antisoggettivistica che assume come proprio fondamento la realt\u00e0 del mondo esterno: \u00abIl pendolo del pensiero, che nel Novecento inclinava verso l'antirealismo nelle sue varie versioni (ermeneutica, postmodernismo, \u201csvolta linguistica\u201d ecc.), con il tornante del secolo si era spostato verso il realismo (nei suoi tanti aspetti: ontologia, scienze cognitive, estetica come teoria della percezione)\u00bb (M. Ferraris, \"Manifesto del nuovo realismo\", Roma-Bari, Laterza, 2012, p. IX).\nSi tratta di un movimento filosofico italiano che prende le mosse da un articolo di Maurizio Ferraris pubblicato su \u201cRepubblica\u201d l'8 agosto del 2011 dove si anticipa quanto sostenuto nel suo Manifesto del nuovo realismo (Laterza 2012). Il Nuovo Realismo \u00e8 il risultato, da un lato, della tradizione realista nata dalla filosofia e dalla psicologia della percezione (rappresentata da James J. Gibson e, in modo ancor pi\u00f9 incisivo, dalla tradizione gestaltista che muove da Gaetano Kanizsa per sfociare poi nell'opera di Paolo Bozzi); dall'altro, dalla tradizione analitica di stampo realista come per esempio Hilary Putnam. \nIl percorso che trova sintesi in questo movimento si delinea come una piattaforma di ricerca che oltrepassa di fatto la tradizionale dicotomia analitici-continentali. Attorno al Nuovo Realismo si \u00e8 creato un ampio dibattito mediatico accompagnato da convegni, dalla pubblicazione di diversi libri \u2013 tra cui \"Bentornata Realt\u00e0\" (Einaudi, 2012) e da una collana che porta il medesimo titolo . \nIl Nuovo Realismo ha avviato un progetto di ricerca internazionale tuttora in corso nel quadro del dibattito sul realismo filosofico contemporaneo. "}
{"id": "2152861", "revid": "767487", "url": "https://it.wikipedia.org/wiki?curid=2152861", "title": "Abod", "text": "Abod \u00e8 un comune dell'Ungheria di 282 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2152865", "revid": "1543377", "url": "https://it.wikipedia.org/wiki?curid=2152865", "title": "Storia di Busto Arsizio", "text": "La storia di Busto Arsizio, secondo le ipotesi avanzate da alcuni storici e in seguito riproposte da cultori di storia locale, avrebbe visto i suoi albori con i Liguri. La successiva presenza dei Romani, di cui parlano molti autori, \u00e8 dimostrata dalla distribuzione urbanistica della citt\u00e0.\nNota nell'Alto Medioevo per la concia delle pelli, la prima menzione della citt\u00e0 risale al 1053, anno in cui il nome \"Bvsti\" viene citato su una lapide situata nella Basilica di Sant'Ambrogio di Milano.\nCon decreto del cardinale Carlo Borromeo, il 4 aprile 1583 Busto Arsizio, allora sotto il dominio del duca Filippo Maria Visconti, venne staccata dal Vicariato del Seprio e messa a capo di quella che fino a quel momento era la Pieve di Olgiate Olona. Da quel momento ebbe dunque un podest\u00e0 proprio.\nLe origini dell'attivit\u00e0 che rese la citt\u00e0 un centro tessile di primaria importanza risalgono al Medioevo: nel 1375 \"quasi in ogni casa batte un telaio\", come testimoniato qualche secolo pi\u00f9 tardi dallo storico Pietro Antonio Crespi Castoldi nella sua storia di Busto Arsizio (\"De Oppido Busti Relationes\").\nNella seconda met\u00e0 dell'Ottocento inizi\u00f2 lo sviluppo del borgo al di fuori della cinta difensiva, lungo la \"str\u00e0 Balon\" (attuale corso XX Settembre) e la strada Garottola (attuale via Mameli). Il 30 ottobre del 1864 Busto Arsizio ottenne nel Regno d'Italia il titolo di citt\u00e0. Grazie all'intensa attivit\u00e0 dell'imprenditore Enrico dell'Acqua, sul finire dell'Ottocento acquist\u00f2 il duplice profilo di citt\u00e0 cotoniera e meccanica, assicurandosi in questo modo il benessere economico.\nMolti imprenditori costruirono le proprie ville nello stile in voga nei primi anni del Novecento, stile Liberty, tutt'oggi parte importante del patrimonio architettonico bustocco. A partire dal 1928, la storia della citt\u00e0 si intreccia con quella di altri due antichi comuni: Sacconago e Borsano, che divennero quartieri. Oggi Busto Arsizio \u00e8 un moderno centro industriale e commerciale di oltre 83.000 abitanti che si colloca in una delle zone pi\u00f9 industrializzate d'Europa, l'Altomilanese.\nIpotesi sulle origini.\nBusto Arsizio, secondo alcune ipotesi, avrebbe origini liguri. I Liguri, allo scopo di ricavare spazio per la coltivazione della vite e di alcuni cereali, oltrech\u00e9 per la costruzione di capanne di sassi ricoperte da tetti di paglie, utilizzavano la tecnica dell'addebbiatura: appiccavano cio\u00e8 il fuoco alla foresta che allora ricopriva l'intera Pianura Padana. Anche in quella che venne successivamente chiamata \"Silva longa\", realizzarono un \"Bustum\", ovvero un nuovo insediamento, che fu l'incipit di quella che oggi \u00e8 la citt\u00e0 di Busto Arsizio. Tale insediamento si svilupp\u00f2 nei pressi del torrente Tenore, un corso d'acqua che, anticamente, aveva una portata idrica maggiore e pi\u00f9 costante di quella attuale. Il torrente, proveniente dalle colline moreniche del basso Varesotto, scendeva lungo le attuali vie Bellini e Montebello.\nSecondo tali ipotesi, una prova che Busto Arsizio costituisse un'isola ligure fossile in terra lombarda verrebbe anche dallo studio del dialetto bustocco. I fatti risalirebbero alla preistoria, quando le terre dal Rodano alla val Camonica erano abitate da trib\u00f9 liguri. Il loro linguaggio nella seconda met\u00e0 del primo millennio a.C. fu trasformato prima dalla dominazione gallica, che per\u00f2 non penetr\u00f2 dappertutto in egual misura (nel caso di Busto Arsizio le tracce sono scarse), e poi da quella pi\u00f9 profonda ed incisiva dei Romani. Busto Arsizio, dunque, avrebbe costituito per lungo tempo un'enclave ligure immersa nella terra insubre ed avrebbe avuto pertanto solo un modesto contatto con quelle popolazioni celtiche che arrivavano a varie ondate dal centro Europa attraversando le Alpi. Ciononostante, alcune antiche contrade della citt\u00e0, come quella di Sciornago, presentano le tipiche terminazioni celtiche. Lo stesso si pu\u00f2 dire di Sacconago e Borsano, i cui suffissi \"-ago\" e \"-ano\", insieme ad \"-ate\" (riscontrabile nella vicina citt\u00e0 di Gallarate), erano proprie degli Insubri.\nIl fatto che l'area fosse abitata in et\u00e0 romana \u00e8 indicato, secondo alcuni, dall'andamento regolare delle vie del centro storico e dal ritrovamento di alcuni oggetti di epoca tardo-romana, probabilmente dell'epoca tra il II e il IV secolo d.C. Da un punto di vista amministrativo, faceva parte della \"regio XI Transpadana\". Una collocazione temporale attendibile di un primo insediamento romano si colloca attorno al 200 a.C., quando i Celti vennero sconfitti e sottomessi; con la bonifica della zona dell'Alto Milanese, venne fondata una colonia agricola di Busto.\nSul territorio di Busto Arsizio (ma lontano dal centro abitato), in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore), e da qui al passo del Sempione (lat. \"Summo Plano\").\nAlto Medioevo.\nNota nell'Alto Medioevo per la concia delle pelli, la prima menzione della citt\u00e0 risale al 1053, anno in cui il nome \"Bvsti\" viene citato su una lapide situata nella Basilica di Sant'Ambrogio di Milano. Altre citazioni sono del XII secolo, in due documenti del 1119 e del 1140.\nIn questo periodo il \"locus Busti\" segu\u00ec le vicende dell'odierna Castelseprio, centro che conobbe un periodo di notevole splendore dopo le invasioni barbariche. I Longobardi, a partire dal VI secolo, ne fecero la roccaforte pi\u00f9 importante della regione a nord di Milano. Il dominio longobardo diede il colpo di grazia alle superstiti istituzioni romane ed instaur\u00f2 un nuovo ordinamento politico, civile ed economico gi\u00e0 di tipo quasi feudale.\nLa dominazione longobarda cess\u00f2 quando Carlo Magno sconfisse il re Desiderio, la cui caduta si ebbe nel 774. Alle istituzioni longobarde si sostituirono quelle dei Franchi: ai duchi si opponevano i conti ed i marchesi, ed il feudalesimo era alle porte.\nPer quanto riguarda il periodo carolingio e quello successivo dei regni d'Italia si assiste ad una mancanza, per quanto riguarda Busto Arsizio, di documentazione. Il \"locus Busti\" continu\u00f2 a far parte del contado del Seprio, che divenne cos\u00ec potente da avere una propria zecca. Per quanto riguarda le istituzioni ecclesiastiche, Busto Arsizio dipendeva da Olgiate Olona, capo pieve.\nBasso Medioevo.\nLa pi\u00f9 antica costruzione tuttora esistente nella citt\u00e0 \u00e8 costituita dalla base del campanile della chiesa di San Michele Arcangelo, risalente al IX secolo o X secolo. La dedica della chiesa a san Michele Arcangelo, il cui culto era particolarmente diffuso presso i Longobardi, ha fatto supporre un originario insediamento di quella popolazione nei pressi della chiesa, che nella sua fase attuale dovette sostituire un pi\u00f9 antico edificio di culto di minori dimensioni. La presenza di una fortificazione concorda con la posizione del sito, che si trova nel punto pi\u00f9 alto dell'antico territorio comunale e con l'appellativo di borgo, assunto di epoca medievale dall'antico \"locus Busti\".\nVerso l'anno Mille il \"locus Busti\" era un feudo di una famiglia di capitani di Milano, aveva un castello e cominciava a influenzare le lotte tra il popolo, i feudatari minori e i militi. Il cronista milanese Galvaneo Fiamma dichiar\u00f2 che tra i sostenitori dell'arcivescovo Ariberto d'Intimiano nelle lotte contro i nobili minori, vi erano i capitani di Busto Arsizio, che come tutti i capitani erano contro le libert\u00e0 comunali.\nL'autonomia del contado del Seprio venne minacciata dalla crescente potenza del comune di Milano. Questa situazione favor\u00ec i tentativi di sottrarsi alla giurisdizione del conte da parte di Busto Arsizio. Era il periodo appena precedente alla formazione della Lega Lombarda, fondata nel 1167 per contrastare Federico I detto \"il Barbarossa\" nel suo tentativo di allargare l'influenza imperiale nella regione padana. Infatti, tre anni prima, 9 giugno 1164 Federico I concesse a Rainaldo di Dassel, arcivescovo di Colonia e arcicancelliere del Sacro Romano Impero un feudo che comprendeva la pieve di Dairago (con l'antico comune di Capopieve e ampi territori nella zona), Busto Arsizio, (facente parte della pieve di Olgiate Olona) e Bernate. Federico I fu sconfitto nella celebre battaglia di Legnano, combattuta il 29 maggio 1176. Le prime fasi dello scontro ebbero come teatro le campagne tra Busto Arsizio e Borsano oppure, secondo altre fonti, la zona tra Borsano e Legnano. Alla battaglia prese parte, tra gli altri, la cosiddetta Compagnia della Morte, di cui faceva parte una folta schiera di Bustesi.\nIl XII secolo bustocco fu caratterizzato dalla crescita del borgo, che vedeva svolgersi al suo interno il fenomeno, comune a buona parte dell'Italia, della formazione del gruppo sociale della borghesia. Forte della loro condizione economica, i borghesi (mercanti, proprietari terrieri e proprietari di case) volevano partecipare attivamente alla vita pubblica.\nIl borgo fu fortificato, venendo dotato di mura difensive e fossato. Il Tenore fu deviato e condotto nel fossato orientale (attuale piazza Manzoni), dove si trovava il castello. All'altezza di \"Porta Piscina\", una delle quattro porte bustesi (le altre erano \"Porta Savico\", \"Porta Basilica\" e \"Porta Sciornago\"), venne creato un piccolo canale, che costeggiava la contrada Piscina (attuale via Matteotti). Questo con portata regolare andava ad alimentare una vasca al centro di Piazza Santa Maria, chiamata \"Piscina\", fondamentale per l'approvvigionamento idrico della popolazione. La \"Piscina\" aveva anche un emissario, che raccoglieva gli scoli del mercato-macello pubblico (la beccaria). Questo percorreva l'attuale via Bambaia (che fino all'Ottocento aveva il nome di contrada del Riale) e si andava infine a disperdere in alcuni campi a sud-est del borgo, che venivano cos\u00ec irrigati.\nAlla fine del XII secolo e al principio del successivo, come si legge negli \"Statuti della compartizione delle strade e delle fagie\", il \"locus\" aveva in carico 1526 braccia sulla strada di Rho, una delle sei strade che facevano capo alle sei porte principali di Milano e lungo le quali erano state aggregate le sei circoscrizioni (dette \"fagge\"). Nel 1212 furono creati i consoli delle fagge e Busto Arsizio fu assegnata al I Consolato di Porta Ticinese e Vercellina, che comprendeva il territorio dell'Alto Milanese tra il Ticino e l'Olona.\nAll'inizio del XIII secolo viene creata a San Giovanni la prima porzione curata del borgo. Della prima met\u00e0 del secolo \u00e8 la notizia di una comunit\u00e0 monastica di Suore Umiliate situata nella \"Contrada Basilica\", mentre il borgo si sviluppa economicamente grazie alla produzione tessile del fustagno e della bombasina. A questa casa, nel 1278 se ne aggiunse un'altra, collocata in Contrada Platea.\nNel 1287, dopo un'ennesima riconquista, l'arcivescovo di Milano Ottone Visconti ordin\u00f2 la distruzione di Castel Seprio e Busto Arsizio assurse cos\u00ec a borgo, appellativo che indicava i paesi dotati di un mercato e di una fortificazione.\nIl favore dei Visconti, divenuti vicari imperiali, contribu\u00ec al miglioramento delle condizioni e alla presa di vigore del borgo con la ricostruzione ad opera di Alberto Confalonieri del castello e delle mura. I borghigiani costruirono fortini, porte e ponti levatoi. Data la generosit\u00e0 e la religiosit\u00e0 del popolo di Busto Arsizio, parte della crescente ricchezza del borgo fu consacrata, attraverso dei benefici, alle chiese di San Giovanni Battista, San Michele Arcangelo e Santa Maria di Piazza.\nNel XIV secolo erano attive in citt\u00e0 diverse confraternite e consorzi che si occupavano dell'assistenza ai malati, tra i quali la Scuola dei Poveri.\nNel 1343 anche San Michele venne dotata di un curato porzionario, per la cura delle anime delle contrade di Pessina e Sciornago (quest'ultimo a met\u00e0 con San Giovanni, vista la topografia del luogo). Di fatto, San Michele divent\u00f2 parrocchia indipendente. Della met\u00e0 del secolo \u00e8 la notizia della creazione di una seconda porzione curata a San Giovanni.\nNel 1375 \"quasi in ogni casa batte un telaio\", come testimoniato qualche secolo pi\u00f9 tardi dallo storico Pietro Antonio Crespi Castoldi nella sua storia di Busto Arsizio (\"De Oppido Busti Relationes\").\nNel 1402 mor\u00ec Gian Galeazzo Visconti, il quale, nel 1395, aveva ottenuto l'elevazione al rango di Duca di Milano. Il titolo e la signoria sui vasti possedimenti viscontei passarono al primogenito Giovanni Maria Visconti, tredicenne, motivo per cui lo Stato venne governato dalla vedova duchessa Caterina. In quel periodo il borgo, che era suddiviso nelle quattro contrade (Pessina, Sciornago, Basilica, e Savico), fu oggetto di gravi minacce da parte di Facino Cane che voleva saccheggiarlo. Gli abitanti, nel pomeriggio del 4 aprile 1408 vennero richiamati dal suono delle campane ed accorsero alle mura con la volont\u00e0 di respingere l'aggressore. Dopo aver chiuso le quattro porte del borgo, venne costruito un secondo terrapieno. Un messo, che chiese di parlare col comandante del castello, venne messo in fuga da una scarica di frecce degli assediati. Dopo altri stratagemmi andati a vuoto, Facino Cane si allontan\u00f2 da Busto Arsizio pensando che fosse meglio rivolgere i suoi assalti a popolazioni meno fiere. Gli abitanti del borgo attribuirono la vittoria all'intervento dei Santi Re Magi, ai quali dedicarono la porta settentrionale di Busto Arsizio.\nNel 1427 nacque in territorio bustese, cio\u00e8 alla Cascina Verghera, poi Cascina dei Poveri, Giuliana Puricelli, dichiarata beata da Papa Benedetto XIV e ricordata anche in un sonetto di Giuseppe Parini.\nLa creazione della terza porzione curata di San Giovanni \u00e8 datata 1434. Sei anni dopo, nel 1440 venne istituito il primo tribunale, con la concessione al primo podest\u00e0 \"in loco\" del borgo del potere di \"dirimere qualsiasi questione o lite civile e criminale, somma o valore e di sentenziare e di applicare pene pecuniarie e corporali fino all'estremo supplizio compreso\".\nDopo la parentesi tumultuosa, tra il 1447 e il 1449, della Repubblica Ambrosiana, Busto Arsizio pattu\u00ec il passaggio sotto Francesco Sforza procurandosi i favori dello stesso Duca, il quale conferm\u00f2 ai borghigiani il privilegio del podest\u00e0 \"in loco\" e si oppose alla richiesta avanzata dai gallaratesi che chiedevano che Busto Arsizio tornasse sotto il loro vicariato. Il borgo attravers\u00f2 cos\u00ec un periodo di intenso splendore anche sotto la dominazione degli Sforza, soprattutto dal punto di vista artistico e culturale, nonostante le guerre, le devastazioni, i saccheggi, le carestie e le pestilenze che accompagnarono la Lombardia nel corso del XVI secolo. Per quanto riguarda la peste, si ebbero altre epidemie nel 1451 e nel 1468. Inoltre, secondo il Crespi Castoldi, morirono a Busto Arsizio 1100 persone nel tra il 1484 e il 1485.\nNel 1488 Ludovico Sforza detto \"il Moro\", vista l'importanza che aveva conquistato il borgo di Busto Arsizio, lo elev\u00f2 al rango di Contea, subordinando politicamente e giuridicamente Legnano a Busto ed istituendo il tribunale nel Borgo bustocco. Praticamente Busto Arsizio divent\u00f2 capoluogo dell'area. Si venne formando cos\u00ec, verso la fine del secolo, un ambiente culturale umanistico, sull'esempio della corte Sforzesca di Milano. Si pu\u00f2 dire che a Busto Arsizio, il Medioevo termin\u00f2 con 4 anni di anticipo.\nXVI secolo.\nNel XVI secolo, Busto Arsizio era rinomata per la produzione del fustagno ma l'occupazione principale degli abitanti restava l'agricoltura; i raccolti erano soprattutto di cereali e vino.\nNel 1511, gli austriaci della Lega Santa vi sconfissero i francesi.\nNel 1512 venne creata la seconda porzione curata di San Michele, la quinta del borgo. Il primo curato porzionario fu Crespolo Crespi.\nNel 1524 ebbe luogo una forte epidemia di peste sul territorio, che caus\u00f2 la morte di 5000 abitanti del borgo. Nel 1535 Francesco II Sforza mor\u00ec senza lasciare discendenza e il casato si estinse. Termin\u00f2 cos\u00ec il periodo delle dominazioni nostrane e inizi\u00f2 quello della soggezione allo straniero. Nel 1540, sotto la dominazione spagnola, iniziata gi\u00e0 sotto l'ultimo Sforza, ci fu una nuova epidemia di peste, che caus\u00f2 gravi danni alla popolazione.\nNel corso del secolo, la Scuola dei Poveri, che si occupava dell'assistenza ai malati, assorb\u00ec le altre associazioni e confraternite del settore; il 22 settembre 1566, con Bolla Papale, la Cascina dei Poveri, appartenente alla Scuola, venne resa autonoma.\nDopo la morte, avvenuta a Lione, del conte Luigi Visconti di Busto Arsizio senza lasciare eredi maschi, la Contea di Busto Arsizio torn\u00f2 alla Camera ducale milanese e venne richiesta nel 1568 da Pietro Antonio Marliani. Nel 1569 venne eseguita una ricognizione diretta sul territorio per stimare i beni del borgo, leggendo la quale si viene a sapere che esso era circondato da un fossato e da un bastione di terra e che contava \"focholari quattrocentoventi\" (circa 3500 abitanti). Nel 1573, quando era \"console\" di Busto Arsizio Gabriele de' Turati, il senatore Pietro Antonio Marliani torn\u00f2 ad interessarsi del borgo e super\u00f2 le offerte dei concorrenti presso la Regia Camera. Solo dopo la conclusione di varie liti con alcuni nobili che non volevano prestare fedelt\u00e0 ai Marliani, sei anni dopo la richiesta il Regio Senato pot\u00e9 approvare l'infeudazione e Paolo Camillo Marliani divenne il nuovo feudatario di Busto Arsizio.\nQuanto alla popolazione, nel 1574 viene fornita la cifra di 3007 abitanti divisi in 515 nuclei familiari, di cui parecchi ad impianto patriarcale, cifra che faceva di Busto Arsizio il centro pi\u00f9 popoloso dell'Alto Milanese.\nNel 1576, l'arcivescovo Carlo Borromeo aggreg\u00f2 le monache del monastero vecchio o di Santa Maria Maddalena di Busto Arsizio, di regola benedettina, con le religiose del monastero nuovo o di San Girolamo, di regola agostiniana, fondato da Orsina Caniani a met\u00e0 del XV secolo. Al momento dell'aggregazione l'arcivescovo impose al nuovo monastero la regola benedettina. Lo stesso anno \u00e8 ricordato anche per la peste di San Carlo, che per\u00f2 a Busto Arsizio fu meno forte che nel milanese.\nCon decreto del cardinale Carlo Borromeo, il 4 aprile 1583 Busto Arsizio, allora sotto il dominio del duca Visconte Filippo Maria, venne staccata dal Vicariato del Seprio e messa a capo di quella che fino a quel momento era la Pieve di Olgiate Olona con un podest\u00e0 proprio. L'arcivescovo, durante una visita pastorale, aveva constatato la decadenza irrimediabile di Olgiate Olona, che contava allora circa 600 abitanti, in contrasto con la rigogliosa vita religiosa e civile di Busto Arsizio e dei suoi oltre 3000 abitanti. La pieve di Busto Arsizio comprendeva i comuni di: Cairate, Fagnano Olona, Solbiate Olona, Olgiate Olona, Castellanza, Sacconago e Villa Cortese sulla sponda ovest dell'Olona e Gorla Maggiore, Gorla Minore, Prospiano, Marnate, Castegnate, Rescalda e Cislago sulla sponda est. Nel 1594 si ebbero dati ufficiali sugli abitanti che si aggiravano sulle 5400 unit\u00e0. L'et\u00e0 media era di poco pi\u00f9 di 26 anni.\nLa prefetta del monastero di Busto Arsizio fece demolire la chiesa di Santa Maria Maddalena, eretta nel XV secolo ad uso delle monache e, grazie alle offerte dei contadini, ne fece innalzare un'altra, la cui prima pietra fu posta il 6 gennaio 1591.\nXVII secolo.\nNella Busto Arsizio del Seicento il terrapieno e il fossato che circondavano il borgo medievale erano ormai inutili e per questo motivo erano stati parzialmente livellati o comunque abbandonati. Restavano le quattro porte antiche, con i relativi ponti di scavalcamento del fossato: la porta di Basilica ad est (che dava accesso alla contrada pi\u00f9 vasta e popolata), la porta di Pessina (o Piscina) ad ovest, la porta di Savico a nord e la porta di Sciornago anche lei a ovest all'altezza della Chiesa di S. Rocco.\nIn corrispondenza delle porte, superato il fossato, si aprivano ampi spazi ad utilizzo pubblico, detti \"prati\". Le quattro contrade convergevano nella piazza di Santa Maria, con i portici del mercato settimanale, denominata \"platea magna\". Nel 1602 vivevano a Busto Arsizio 2945 abitanti, suddivisi in 585 fuochi (l'unit\u00e0 fiscale per i versamenti dei tributi, corrispondente alla famiglia in senso esteso).\nL'abbandono del fossato fu dovuto anche alla notevole riduzione della portata idrica del torrente Tenore, che ormai era ricco d'acque soltanto in periodi di piogge copiose. La diminuzione della portata idrica del Tenore fu causata da un mutamento climatico. Alla fine del '500 inizi\u00f2, infatti, la cosiddetta \"piccola era glaciale\", che vide una diminuzione della temperatura con il conseguente aumento dei ghiacci sui monti e la diminuzione delle acque in pianura. Le magre portate del Tenore, vengono cos\u00ec inghiottite dai permeabilissimi terreni ciottolosi delle brughiere a nord del borgo. A Busto, l'alveo, quasi sempre asciutto del Tenore, divent\u00f2 la \"via dei sassi\" (attuali vie Galvani e Bellini).\nDurante il Seicento furono attuati interventi in quasi tutti i luoghi di culto esistenti di Busto Arsizio: le ricostruzioni delle chiese di San Giovanni Battista (1609-1635) e San Michele Arcangelo (1652-1679), la costruzione della chiesa Madonna in Veroncora (prima del 1630), della chiesa di San Gregorio in Camposanto(1657-1659), dell'oratorio della Cascina dei Poveri (1665-1668), del \"mortorio\" presso san Giovanni (1689-1692), dei campanili di santa Croce e di santa Maria Maddalena (1603), poi entrambi distrutti, l'ampliamento di Madonna in Prato (1605 circa) e di Sant'Antonio (1670) e i restauri nella primitiva chiesa di San Rocco (1603-1614).\nIntorno al 1625 il cosiddetto \"Codice di Busto\", un evangelistario risalente al IX secolo, e che pertanto costituisce il pi\u00f9 antico documento completo sulla liturgia ambrosiana, pass\u00f2 dalla canonica di Olgiate Olona a quella di Busto Arsizio ed in seguito alla Biblioteca capitolare di San Giovanni Battista.\nPer quanto riguarda l'amministrazione della contea di Busto Arsizio, nel 1613 il conte Paolo Camillo abdic\u00f2 in favore del primogenito Luigi Marliani. Nel 1630 Luigi mor\u00ec di peste a Milano e gli successe il nipote Carlo Mariani, di soli ventiquattro anni, il quale mantenne la carica fino al 1653.\nAnche se nessuna chiesa di Busto Arsizio, al tempo, poteva vantare il titolo di sede prepositurale, il borgo poteva vantare ben cinque curati porzionari. Ciascuno di essi costituiva la guida spirituale di una frazione di Busto Arsizio ed era titolare di una prebenda specifica. Tre di essi risiedevano presso la chiesa di San Giovanni Battista ed altri due erano residenti presso la chiesa di San Michele Arcangelo.\nNei primi trent'anni del XVII secolo venne realizzata nel borgo un'opera idraulica di notevole rilievo: la copertura del Tenore. Nel 1631, in seguito alla riduzione della portata d'acqua del torrente, dovuta alla piccola glaciazione, la \"Piscina\" di Piazza Santa Maria si era trasformata in uno stagno maleodorante e di conseguenza si decise l'interramento.\nLa peste del 1630.\nNel 1621 sul territorio infuri\u00f2 una nuova epidemia di peste. Inoltre, Busto Arsizio sub\u00ec gravi danni nel 1629, a causa delle scorribande di soldati mercenari tedeschi e polacchi. Nel febbraio dell'anno successivo si scaten\u00f2 sul borgo l'ennesima tremenda epidemia di peste. Nel corso di quello stesso anno furono uccisi 1000 dei 3000 abitanti ed altri 500 morirono l'anno successivo a causa del contagio. L'evento fu raccontato dal canonico Giovanni Battista Lupi in un manoscritto che si trova ora a Copenaghen ed immortalato in due tele conservate nel Museo d'Arte Sacra di San Michele Arcangelo. Le contrade afferenti a San Michele Arcangelo, Pessina e Sciornago, ebbero un numero di vittime inferiore.\nQuando l'epidemia cess\u00f2, nel 1631, i superstiti manifestarono la loro gioia con solenni processioni. In quell'occasione fu portato il simulacro miracoloso della Madonna di Santa Maria di Piazza, al cui \"Aiuto\" si attribuisce la grazia della cessazione del flagello. La Vergine viene detta per questo \"Madonna dell'Aiuto\". Dopo tale esperienza gli abitanti del borgo sentirono il bisogno di avere un servizio sanitario permanente e comunale. Tale desiderio si espresse nei voleri scritti nei testamenti dei pi\u00f9 generosi e umani tra i borghigiani, che lasciarono a tale scopo i propri beni ad un'associazione laica chiamata la \"Scuola dei Poveri di Cristo\". Ancora oggi, il simbolo dell'Azienda Ospedaliera di Busto Arsizio \u00e8 la Madonna dell'Aiuto venerata dai cittadini bustocchi.\nSeconda met\u00e0 del XVII secolo.\nA partire dal 1657 si pass\u00f2 dalla ripartizione del borgo nelle quattro contrade alla suddivisione amministrativa nei cinque comunetti, che prendevano il nome da alcune famiglie locali. Il comune Arconati fu il primo ad essere costituito, seguito da Mizzaferro nel 1664. L'anno successivo si formarono i comuni Pasquali e Visconti (unito dal 1683 con il nuovo comune di Pozzo, con la denominazione \"Pozzo e Visconti\"). Da ultimo si cre\u00f2 il comune Dominante.\nLa dominazione spagnola, ottusa e formalistica, lasci\u00f2 il Bustese in una profonda crisi che strem\u00f2 le strutture produttive dei centri urbani. Si crearono inoltre un'intricata confusione istituzionale e un grande disordine amministrativo. Tutta l'economia, con industria e artigianato \"in primis\", entr\u00f2 in una fase di stagnamento.\nXVIII secolo.\nNel 1706, durante la guerra di successione spagnola, il territorio venne occupato dagli austriaci col loro sovrano Giuseppe I. All'inizio del Settecento, il borgo contava circa 6000 abitanti. Il periodo austriaco (1714-1796) apport\u00f2 alla societ\u00e0 modificazioni lente e durevoli. Il fervore religioso rinnovatosi nel Settecento stimol\u00f2 una rilevante produzione artistica: Busto Arsizio si arricch\u00ec di edifici religiosi come la Madonna delle Grazie (oggi Sant'Anna), la Madonna in Prato (che venne ampliata e completamente decorata di affreschi) ed i Mortori delle chiese di San Michele Arcangelo e San Giovanni Battista.\nPer il 1720 si ha notizia dell'esistenza dell'Ospedale delle Orsoline, luogo di ricovero per infermi poveri.\nNel 1722, il geometra Carlo Giuseppe Ronzio, con l'assistenza di alcuni periti, inizi\u00f2 e port\u00f2 a termine le misure del borgo, raccolte nel Catasto Tiresiano. Il clero ammontava ad 88 unit\u00e0, su una popolazione suddivisa in circa 500 famiglie. Inoltre, su un totale di 27\u00a0625 pertiche, quasi 10\u00a0000 (calcolando i carichi personali in capo ai singoli ecclesiastici) erano intestati a benefici, canonicati, cappellanie e simili.\nAncora nel 1751 Busto Arsizio era divisa in cinque comuni. Durante il governo austriaco il potere dei feudatari venne radicalmente ridimensionato. Il 23 giugno 1757, l'imperatrice Maria Teresa d'Austria eman\u00f2 un regolamento sull'amministrazione della comunit\u00e0 di Busto Arsizio il quale ne istituiva un consiglio che rappresentava l'intero comune. Vennero pertanto soppresse tutte le divisioni precedenti, cio\u00e8 i \"comunetti\" formatisi durante il secolo precedente e denominati Arconati, Mizzaferro, Pasquali, Pozzo e Visconti, e vietata qualsiasi divisione futura. Nel borgo ricomposto si ebbe una ripresa dell'agricoltura, il cui valore veniva aumentato tramite la manifattura, la quale, attraverso la trasformazione dei prodotti agricoli, creava valore aggiunto. All'agricoltura \u00e8 collegato lo sviluppo delle industrie tessili e in particolar modo la manifattura della seta, del lino, della lana e delle fibre, alcune delle quali erano prodotte in loco.\nNel 1753, il cardinale Giuseppe Pozzobonelli giunse alla Pieve di Busto, nel corso di una dettagliata visita pastorale di tutta la diocesi ambrosiana iniziata nel 1744 e portata a termine nel 1764. Dopo aver incontrato il clero locale e vergato i registri, consacr\u00f2 solennemente gli altari maggiori delle due chiese principali del borgo. Intanto la popolazione del comune di Busto Arsizio era salita a 5487 unit\u00e0 (1770).\nNel 1778 si estinse la famiglia dei conti Marliani, e nel 1779 il feudo di Busto Arsizio pass\u00f2 al conte Giuseppe Gambarana, primogenito di Gerolamo. La famiglia Gambarana era ben vista alla corte di Vienna. Il 26 settembre 1786 il comune fu incluso nella provincia di Gallarate, con le altre localit\u00e0 della Pievi milanesi, in seguito alla suddivisione del territorio lombardo in otto province. Dalla fine del 1787 la sede dell'intendenza politica fu spostata da Gallarate a Varese. Nel 1791 i comuni della pieve di Gallarate risultavano inseriti nel distretto XXXIII della provincia di Milano.\nDurante il regno di Giuseppe II, figlio di Maria Teresa, si manifest\u00f2 una resistenza della popolazione di Busto Arsizio alle riforme radicali, soprattutto di fronte alle leggi che soppressero le congregazioni religiose con finalit\u00e0 devozionali e contemplative.\nTale contrapposizione fra la societ\u00e0 e il governo si accentu\u00f2 con il trascorrere del tempo e raggiunse anche le caratteristiche della vera e propria rivolta, durante il periodo della dominazione francese. Il 29 gennaio 1797, una parte della popolazione di Busto Arsizio si ribell\u00f2 contro l'esercito di Napoleone per liberare alcuni prigionieri austriaci, e nel corso dell'anno vi furono delle manifestazioni antifrancesi, in chiave filo-austriaca; nuovi tumulti scoppiarono anche nel 1798, sulla scia di quelli avvenuti a Luino.\nL'anno successivo, il 28 aprile 1799, al grido della folla festante \"Viva la religione! Viva Francesco II che ce la rende!\", gli austriaci rientrarono a Milano trionfalmente. L'anno seguente per\u00f2, Napoleone riprese il possesso dei territori della citt\u00e0.\nNel 1796 i conti di Busto Arsizio furono esautorati del loro Feudo in seguito all'editto del 22 pratile anno IV (10 giugno 1796) nel quale venivano abolite le autorit\u00e0 feudali nei territori occupati dai francesi. Nel 1799 Busto Arsizio pass\u00f2 ai conti Cicogna, che mantennero il dominio sul borgo fino al 1822.\nXIX secolo.\nIl periodo francese (1796-1814) apport\u00f2 alla societ\u00e0 trasformazioni rapide e violente, ma non sempre durature. L'industria locale, che aveva avuto un promettente sviluppo sotto la dominazione austriaca, fu gravemente ostacolata dalla politica economica di Napoleone Bonaparte, che proibiva l'importazione di materiali e intralciava l'esportazione dei tessuti per favorire il commercio francese.\nNel 1806 il blocco continentale imped\u00ec l'entrata delle navi inglesi nei porti della penisola e tolse la possibilit\u00e0 di importare il cotone.\nDal punto di vista amministrativo, nel 1801 Busto Arsizio divenne parte del IV distretto del dipartimento d'Olona. Il capoluogo del Dipartimento era Milano, mentre quello del distretto era Gallarate. A partire dal 1805, Busto fu inserita nel nuovo compartimento territoriale del Cantone I di Gallarate, nel distretto sopracitato.\nIl 7 dicembre 1813, alla notizia del possibile arrivo di truppe tedesche, scoppiarono nuove rivolte antifrancesi, organizzate probabilmente da bande esterne alla citt\u00e0; la repressione francese port\u00f2 all'arresto di 9 uomini del posto.\nIl 20 aprile 1814, approfittando del caos derivante dall'uccisione del ministro Prina, il carrettiere Andrea Crespi Bosinetti guid\u00f2 la rivolta di un gruppo di cittadini, proclamandosi Re di Busto Arsizio (Re \"Bil\u00ec\") con il sostegno della plebe. Alcuni negozi e case signorili vennero assaltate e le liste di coscrizione furono incendiate in Piazza Santa Maria, assieme ad altri documenti fiscali. Dopo tre giorni, un intervento austriaco ristabil\u00ec facilmente l'ordine, sostenuto da alcuni notabili locali, tra cui Giovanni Azimonti Gallora, Carlo Cesare Bossi e Paolo Tosi.\nNel 1814 il Regno d'Italia croll\u00f2 definitivamente, anche in seguito alla sconfitta di Napoleone a Lipsia nel 1813; nel 1815 Busto Arsizio, insieme al resto della Lombardia e al Veneto, venne annessa al territorio asburgico. I due territori furono uniti nel Regno Lombardo Veneto. Nel 1816 il territorio soggetto al governo di Milano venne ripartito in nove province. La provincia di Milano venne suddivisa in sedici distretti e Busto Arsizio venne nominata capoluogo del XV distretto, che comprendeva anche Legnano.\nIl progetto dell'Ospedale giunse nel 1825 ad un inizio di attuazione per opera del canonico Giuseppe Candiani. La Congregazione di Carit\u00e0 (ex-Scuola dei Poveri) incaric\u00f2 l'architetto Pietro Gilardoni di redigere il progetto e successivamente fu iniziata la costruzione. L'inaugurazione del nuovo ospedale presso Palazzo Gilardoni avvenne 28 anni dopo, nel 1853. L'Ospedale funzion\u00f2 per oltre mezzo secolo fino a rivelarsi insufficiente alla fine del secolo.\nNel periodo tra il 1830 e il 1850 la popolazione sal\u00ec da 8\u00a0300 a 11\u00a0139 abitanti. Questo aumento fu reso possibile da una immigrazione sensibile e costante, presumibilmente dalle zone vicine, di famiglie in cerca di lavoro. In questo ventennio venne introdotta l'illuminazione pubblica a petrolio (1842).\nRisulta che nel 1854 quasi la met\u00e0 della produzione tessile lombarda era concentrata nella zona di Busto Arsizio (150\u00a0000 pezze su 338\u00a0000) anche se tale zona avesse meno di un terzo dei telai lombardi (5\u00a0000 su 16\u00a0900). Questi dati evidenziano la resa nettamente pi\u00f9 favorevole per i telai della zona di Busto Arsizio.\nNel 1855 venne completata la costruzione delle carceri cittadine. \nNella seconda met\u00e0 dell'Ottocento inizi\u00f2 lo sviluppo del borgo al di fuori della cinta difensiva, lungo la \"str\u00e0 Balon\" (attuale corso XX Settembre) e la strada Garottola (attuale via Mameli). La popolazione infatti continuava a crescere e raggiunse nel 1861, anno della proclamazione del Regno d'Italia, le 15.720 unit\u00e0. In quell'anno iniziarono una serie di trasformazioni che cancellarono l'aspetto ancora seicentesco del borgo e gettano le basi per quello attuale. Dal dicembre dell'anno precedente venne attivato anche il collegamento ferroviario con Milano: entr\u00f2 in funzione la prima stazione del comune e venne fondato l'asilo Sant'Anna.\nDalla met\u00e0 del XIX secolo la moderna industria cominci\u00f2 ad avere un ruolo sempre pi\u00f9 importante, tanto che in poche decadi Busto Arsizio divent\u00f2 la cosiddetta \"Manchester d'Italia\" (nel 1862 contava gi\u00e0 51 ditte, in gran parte filature o tessiture). Infatti, quando la prima industria trov\u00f2 nelle acque del fiume Olona un fondamentale mezzo per il suo sviluppo, il borgo, la cui fama nel campo tessile risaliva al Medioevo, gett\u00f2 le basi per trasformarsi in una citt\u00e0 all'avanguardia nel campo industriale, grazie alla dedizione al lavoro radicata nei suoi abitanti. Tra le altre nacquero: il Cotonificio Ercole Bossi(1875), il Cotonificio Giovanni Milani &amp; Nipoti (1880), la meccanica Ercole Comerio (1885), il Cotonificio Bustese (1887), il Calzaturificio Giuseppe Borri (1892), la Tessitura Airoldi &amp; Pozzi (1896), la tessitura Lissoni &amp; Castiglioni, il Cotonificio Enrico Candiani.\nSotto l'amministrazione di Pasquale Pozzi, vennero demolite le storiche porte della citt\u00e0.\nIl 30 ottobre del 1864 Busto Arsizio ottenne nel Regno d'Italia il titolo di citt\u00e0 e, in base alla legge sull'ordinamento comunale del 1865, il comune dovette essere amministrato da un sindaco, da una giunta e da un consiglio. Da quell'anno fu istituito anche il Tribunale civile e penale di Busto Arsizio (il quale acquis\u00ec per un periodo le competenze del Tribunale di Varese). Accanto alla crescita di prestigio della citt\u00e0, si ebbe un aumento demografico, che permisero di proporre il progetto di suddividere nuovamente Busto Arsizio in due parrocchie. La richiesta venne inviata alla Prefettura di Milano nel 1869, che la gir\u00f2 alla Curia Arcivescovile.\nL'espansione della citt\u00e0 ebbe grossi effetti anche sull'economia. Nel 1873, quindici anni dopo l'apertura della filiale bustese della Cassa di Risparmio, venne fondata la Banca di Busto Arsizio. Sette anni dopo, nel 1880, venne abbattuta la porta dei \"Re Magi\" (la porta Milano era stata demolita negli anni sessanta). Nel 1882 vennero completati i lavori iniziati due anni prima per la linea ferroviaria delle Ferrovie Nord ed entr\u00f2 in funzione la seconda stazione di Busto Arsizio.\nIl 15 settembre 1880 venne inaugurata la linea tranviaria interurbana Milano-Gallarate con trazione a vapore. Il tram, proveniente dall'allora Porta Tenaglia a Milano (attuale Porta Volta), entrava a Busto Arsizio attraverso la \"Stra' Balon\", odierna via XX Settembre. A cominciare dalla met\u00e0 della via, siccome entrava nel centro abitato, riduceva la sua velocit\u00e0 (la massima concessa dalla Provincia di Milano era di 15\u00a0km/h) e veniva accompagnato, a passo d'uomo, dal trombettiere. Una volta raggiunta la piazza Garibaldi, costeggiava quello che anticamente era il perimetro del vecchio borgo attraverso la piazza Trento e Trieste, la via Mazzini e la piazza Manzoni. Una volta arrivato in corrispondenza della chiesa di Madonna in Prato, il trombettiere lasciava il tram, il quale riprendeva la sua corsa con destinazione Gallarate attraverso via Quintino Sella e viale della Repubblica. La linea venne chiusa definitivamente il 18 gennaio 1966 anche se il tratto tra Legnano e Gallarate non funzionava pi\u00f9 gi\u00e0 dal 1951.\nNegli ultimi 15 anni del XIX secolo inizi\u00f2 l'attivit\u00e0 di Enrico dell'Acqua, pioniere italiano dell'esportazione cotoniera nel mondo, ed in particolare in Africa, in Asia minore e in America del Sud, dove la presenza di masse compatte ed agiate di italiani poteva garantire il buon esito dell'impresa, che si concluse nel primo decennio del secolo successivo. Busto Arsizio acquist\u00f2 cos\u00ec la duplice natura di citt\u00e0 cotoniera e meccanica, situazione che le assicur\u00f2 a lungo fortuna e benessere.\nNel gennaio 1883 sorse la \"Lega dei Figli del Lavoro\", tra le prime organizzazioni dei lavoratori della citt\u00e0, che favor\u00ec lo sviluppo del movimento operaio; legata al Partito Operaio, venne sciolta nel 1886.\nA fine secolo, nel 1891 entr\u00f2 in funzione il Teatro Sociale, progettato dall'architetto Achille Sfondrini (1836-1900, gi\u00e0 autore nel 1872 del Carcano di Milano e nel 1880 del Costanzi di Roma). Il primo spettacolo fu \"La forza del destino\" di Giuseppe Verdi e F.M. Fiori (27 settembre). Due anni dopo, nel 1893, venne aperto il nuovo Cimitero Monumentale, che sostituiva quello nel prato di San Gregorio, appena fuori dal perimetro dell'antico borgo. Del 1894 fu il primo progetto del Macello Civico, di Camillo Crespi Balbi.\nNel 1895 nacque il Circolo Socialista, primo nucleo della sezione bustese del Partito Socialista; venne sciolto nel 1898 dopo i fatti di Milano.\nNel 1897 fu inaugurato l'acquedotto pubblico, costituito da un enorme pozzo serbatoio issato su una torre alta 25 metri, che domina ancora oggi Via Monte Rosa. Il serbatoio funzion\u00f2 fino al 1978. A progettare la torre fu l'ingegner Eugenio Villoresi, ideatore anche del famoso canale. A gestire l'acquedotto era la \"Societ\u00e0 Condotta d'Acqua di Busto Arsizio\", fondata nel 1896.\nXX e XXI secolo.\nI primi anni del Novecento furono un periodo di grandi fermento e trasformazione per la citt\u00e0. Le novit\u00e0 tecnologiche e i nuovi mezzi di trasporto indussero molti imprenditori a riorganizzare o ampliare i propri stabilimenti. Il notevole incremento demografico (Busto Arsizio nel 1901 aveva oltre 24\u00a0000 abitanti ed era cresciuta all'incirca del 40% in soli vent'anni) rese precario l'assetto urbanistico della citt\u00e0 e per questo motivo si stesero diversi progetti per Piano Regolatore. Inoltre, nuove industrie si affiancarono a quelle fondate nel secolo precedente: il Cotonificio Venzaghi (1906), i Molini Marzoli Massari (1906), la meccanica Luigi Grampa e Figli (1913), il Cotonificio Benigno Crespi (1914). Le residenze degli imprenditori bustocchi, simbolo del potere economico della citt\u00e0, furono costruite nelle vicinanze dei capannoni industriali dando luogo a isolati con una commistione d'uso produttivo e residenziale.\nCrebbe anche il peso della componente operaia, che favor\u00ec l'elezione del primo sindaco radicale nel 1905 (Giuseppe Rossi) e, successivamente, del primo sindaco socialista nel 1914 (Carlo Azimonti).\nIn questi anni di espansione della citt\u00e0 e di incremento demografico, si riaccesero le speranze di suddividere nuovamente il territorio in due parrocchie. Inizialmente si voleva procedere ad una suddivisione attraverso la direttrice nord-sud che passa per piazza Santa Maria, ottenendo due zone quasi omogenee per estensione e numero di abitanti. Nel luglio del 1901, il cardinal Andrea Carlo Ferrari giunse a Busto Arsizio in una visita pastorale che nella Pieve non si svolgeva dal 1753, ma non si espresse in merito alla questione. Finalmente, nel 1906, tre anni dopo l'inaugurazione della prima scuola rionale sorta proprio nei pressi della chiesa, il secondo beneficio curato di San Michele venne eretto a parrocchia.\nAnche la storia delle prime colonie bustocche affonda le sue radici nei primi anni del Novecento, se non addirittura negli ultimi dell'Ottocento. In un primo momento sorsero le colonie di Loano e Varallo Sesia. Successivamente furono aperte quelle di Ceresole e San Fedele d'Intelvi.\nPer quanto riguarda l'architettura bustese, nei primi anni del nuovo secolo cominciarono a sorgere le prime ville in stile Liberty, le cui caratteristiche principale sono la rottura della rigida simmetria del passato e l'utilizzo dell'ornamento geometrico o floreale come espressione della libert\u00e0 compositiva. Le prime avvisaglie bustocche del nuovo stile si incontrano nei ferri battuti di Alessandro Mazzucotelli nelle ville Ottolini-Tosi (1902) e Ottolini-Tovaglieri (1903). Successivamente, Silvio Gambini progett\u00f2 diversi edifici in stile Liberty, come quello dei Molini Marzoli Massari (1906) e la sontuosa villa Leone (1910).\nNel 1915, anno in cui l'Italia entr\u00f2 in guerra, a Busto Arsizio venne fondata la Societ\u00e0 Anonima Ferrovie Meridionali Sarde con lo scopo di costruire una ferrovia a scartamento ridotto (950 millimetri) nel sud ovest della Sardegna, secondo un progetto approvato dal Governo e risalente al 1911. Il primo maggio dello stesso anno, venne inaugurato il nuovo ospedale.\nIl primo dopoguerra coincise con un momento difficile per l'industria. La ferrovia, da fattore incentivante, divent\u00f2 ostacolo all'espansione della citt\u00e0. Per questo venne spostata nel 1924 sul suo attuale sedime, a est del centro abitato. Al posto dell'antico tracciato, quasi confinante col limite dell'antico borgo dal quale lo divideva solo il vecchio Ospedale cittadino, sorsero i viali A. Diaz, Duca d'Aosta, L. Cadorna e G. Borri. Il censimento industriale del 1927 mise in rilievo il ritorno ad una la situazione favorevole per l'industria.. Nacquero, negli anni venti e trenta, altre importanti fabbriche come la meccanica Mario Crosta (1925) o la Fonderia Tovaglieri (1938).\nDopo il conflitto, inoltre, anche a Busto crebbe il movimento fascista, e nell'agosto 1922 il Comune venne occupato dalla Camicie Nere, che spodestarono l'amministrazione socialista. Alle elezioni del 1923, complice anche l'astensione delle opposizioni, la netta vittoria dei Blocchi Nazionali port\u00f2 all'elezione di Ottorino Maderna, che sarebbe poi divenuto il primo podest\u00e0.\nNel 1922 la sede del Comune venne trasferita da Palazzo Cicogna, ormai inadatto, a Palazzo Gilardoni, ex ospedale, che era stato acquistato dal comune nel 1914. Nel 1927 venne inaugurato lo Stadio Carlo Speroni, nel quale tutt'oggi gioca la Pro Patria. In quello stesso anno, Busto Arsizio pass\u00f2 dalla Provincia di Milano a quella di Varese; la citt\u00e0, pur essendo la pi\u00f9 grande della nuova provincia, non venne infatti scelta come capoluogo. Secondo una leggenda cittadina, un fattore che contribu\u00ec alla decisione fu il comportamento dei bustocchi in occasione di una visita di Benito Mussolini alla citt\u00e0, in occasione della quale il Duce venne ignorato dalla maggioranza dei cittadini. Il 6 aprile dello stesso anno ebbero luogo le elezioni generali, che si svolsero sotto il controllo dei fascisti. Nonostante l'incitamento al dovere, vot\u00f2 solo il 73% degli aventi diritto e il successo della lista di destra fu meno ampio del previsto e ben al di sotto della percentuale nazionale del 64%. Dal 21 aprile (e fino al 1945) gli organi democratici di Busto Arsizio, come quelli di tutti comuni italiani, furono soppressi e tutte le funzioni in precedenza svolte dal sindaco, dalla giunta e dal consiglio comunale furono trasferite ad un podest\u00e0, nominato con Regio decreto.\nNel 1928 a Busto Arsizio vennero aggregati i comuni di Borsano e di Sacconago che al censimento del 1931 contavano rispettivamente 2\u00a0413 e 4\u00a0435 abitanti, su un totale della citt\u00e0 di 39\u00a0841 abitanti, che la confermavano la citt\u00e0 pi\u00f9 popolosa della provincia.\nSempre nel 1928 fu costruita la centrale del latte, una delle opere pubbliche realizzate in quel periodo fuori dal centro storico. Le altre sono la Colonia elioterapica (del 1929), la scuole Pontida (del 1933), il mercato coperto (del 1935) e la piscina comunale (del 1938).\nDurante il ventennio, \u00e8 indubbio che due preti furono tra i promotori dello sviluppo della citt\u00e0: don Paolo Cairoli per il quartiere dei Santi Apostoli (ancor oggi si dice popolarmente quartiere \"don Paolo\") e don Ambrogio Gianotti per il quartiere di Sant'Edoardo.\nBusto Arsizio partecip\u00f2 attivamente alla lotta armata di Resistenza sulle montagne e al lavoro clandestino di supporto, che si svolgeva in citt\u00e0. Gli operai organizzarono diversi scioperi fin dalla primavera del 1943. Si formarono alcune brigate partigiane: la Raimondi, la 102\u00aa brigata Garibaldi e la Lupi, che agiva a Sacconago. Anche i sacerdoti della citt\u00e0 parteciparono silenziosamente alla Resistenza.\nSebbene Busto Arsizio, a differenza delle zone limitrofe e di Milano, dall'autunno 1944 fu risparmiata dai bombardamenti in quanto sede, della cosiddetta missione Chrysler, che manteneva i contatti tra partigiani e Alleati, la citt\u00e0 sub\u00ec tre incursioni di cacciabombardieri che avvennero nel periodo estivo del 1944. L'ordine di insurrezione finale part\u00ec la mattina del 25 aprile 1945, dalla chiesa di Sant'Edoardo, nella quale si era stabilito un nucleo partigiano. In serata, dopo che i fascisti e i tedeschi ebbero accettato la resa, Radio Busto Libera fu la prima emittente del Nord Italia ad annunciare la liberazione dai nazi-fascisti in tutto il Nord Italia. Busto Arsizio fa parte delle citt\u00e0 decorate ed \u00e8 stata insignita della Medaglia di Bronzo al Valor Militare per i meriti acquisiti durante la lotta partigiana nel corso della seconda guerra mondiale.\nNel frattempo, a poco a poco, furono create tutte le nuove parrocchie che si sommarono alle quattro storiche. La prima fu quella dei Santi Apostoli in via Genova (1930). Successivamente vennero create Sant'Edoardo (1947), San Luigi nel rione Beata Giuliana (1958), Sant'Anna nel villaggio omonimo (1961) e Santa Maria Regina (1964). La parrocchia del Redentore fu istituita nel 1973, seguita dieci anni pi\u00f9 tardi da quella del Sacro Cuore (1983), conosciuta come parrocchia dei Frati. Le ultime due parrocchie create furono quella di San Giuseppe (1990) e di Santa Croce di Brughetto (1991).\nNel secondo dopoguerra, lo sviluppo riprese e numerose furono le iniziative sostenute finanziariamente dai bustocchi e dai bustesi. Una delle pi\u00f9 importanti fu la costruzione dell'aeroporto intercontinentale della Malpensa, gi\u00e0 Aeroporto Citt\u00e0 di Busto Arsizio. Il 22 maggio 1948, infatti, venne fondata in citt\u00e0 la SEA con il nome di Societ\u00e0 Aeroporto di Busto Arsizio. Giovanni Rossini, imprenditore e sindaco di Busto Arsizio fu eletto presidente del consiglio di amministrazione. In alcuni mesi furono riqualificati gli edifici e gli impianti, e il 21 novembre di quello stesso anno, alla presenza del cardinal Ildefonso Schuster, di ministri e sottosegretari, il nuovo aeroporto di Malpensa cominci\u00f2 a funzionare con l'atterraggio di un quadrimotore.\nUna seconda importante iniziativa fu promossa nel 1951 dal banchiere Benigno Airoldi, dagli industriali Antonio Tognella, Carlo Schapira, Enrico Candiani, dal sindaco Giovanni Rossini e dai parlamentari Facchinetti, Morelli, Tosi, i quali crearono la Mostra Internazionale del Tessile, demolita nel 2009. La progettazione dell'edificio fu affidata a Enrico Castiglioni, Luigi Crespi, Carlo Fontana ed Eugenio Prandina. La zona scelta si trova sul territorio di Castellanza, ma il progetto fu sviluppato da un consorzio in cui Busto Arsizio ebbe una parte dominante.\nUno dei fatti di cronaca nera che ebbe maggior eco in quegli anni fu la morte del brigadiere Francesco Nannetti che, chiamato ad intervenire sul luogo di un pluriomicidio nella centralissima via Cavour, dando prova di sprezzo del pericolo, affront\u00f2 l'assassino, fu colpito in varie parti del corpo e mori quello stesso giorno.\nIn quegli anni si assistette ad un nuovo periodo di crescita demografica. Gli abitanti, che nel 1949 erano 49\u00a0200, salirono a 55\u00a0930 nel 1955 e a 78\u00a0601 nel 1971, anche grazie alla forte immigrazione, molto accentuata soprattutto negli anni tra il 1960 e il 1964, quando il saldo migratorio super\u00f2 i 1\u00a0500 abitanti ogni anno. Proprio in previsione di tale crescita demografica, l'Amministrazione Comunale decise la costruzione del \"Villaggio Sant'Anna\", realizzato tra il 1958 e il 1960 da un gruppo di architetti coordinati da Enrico Castiglioni. Parallelamente, negli anni cinquanta e sessanta fu costruito, vicino a Borsano, il quartiere \"Giuliani e Dalmati\", cos\u00ec denominato in quanto destinato all'accoglienza da parte della citt\u00e0 dei numerosi italiani esuli delle terre dell'Istria, della Venezia Giulia e della Dalmazia nel secondo dopoguerra.\nNel 1970, i comuni di Busto Arsizio, Gallarate, Legnano, Nerviano e Samarate fondarono l'ACCAM (Associazione Consortile dei Comuni dell'Alto Milanese) per progettare, organizzare e fabbricare impianti di smaltimento rifiuti. L'azienda ha sede a Busto Arsizio. Le due linee dell'impianto, aperte il 21 agosto 2000 smaltiscono centodiecimila tonnellate di rifiuti all'anno (400 tonnellate al giorno).\nNel 1984 venne chiuso il vecchio e ormai fatiscente carcere (situato in pieno centro), sostituito da una nuova e pi\u00f9 moderna struttura.\nDurante gli anni ottanta un'altra figura di sacerdote fu intrinsecamente legata alla citt\u00e0 di Busto Arsizio e ai bustocchi: quella del \"un martire della carit\u00e0 e dell'amore\" don Isidoro. Gi\u00e0 docente del Liceo Classico Daniele Crespi e direttore dell'edizione dell'Altomilanese del settimanale \"Luce\", fu tra i fondatori dell'associazione \"Marco Riva\" di Busto Arsizio, che nacque come centro di ascolto e divenne, nel 1987, una comunit\u00e0 per tossicodipendenti. Nel 1990 fu nominato coadiutore della neonata parrocchia di San Giuseppe, e sarebbe succeduto al parroco don Giuseppe Ravazzani se la sua breve ma intensissima vita terrena non fosse stata interrotta prematuramente. Infatti, il 14 febbraio 1991, venne accoltellato e ucciso da Maurizio Debiaggi, un giovane tossicodipendente con gravi problemi psichici, in cura presso il centro \"Marco Riva\". Al suo funerale l'allora cardinale della diocesi di Milano Carlo Maria Martini lo ricord\u00f2 paragonandolo ad un santo. Ogni anno, in occasione di san Valentino, si tiene un concerto in sua memoria in citt\u00e0.\nSul finire degli anni ottanta, l'amministrazione comunale decise di interrare la linea delle Ferrovie Nord Milano che tagliava in due la citt\u00e0 e partecip\u00f2 alle spese con un esborso pari a 22 miliardi di lire (circa 15 milioni di euro), su un costo totale di circa 80 miliardi (circa 40 milioni di euro). La vecchia stazione, situata in fondo alla via Ugo Foscolo, fu rasa al suolo per lasciare spazio a parcheggi e ne fu costruita una nuova. Furono eliminati i due passaggi a livello di via Magenta e via Milazzo, sulle due principali arterie che mettono in comunicazione il centro di Busto Arsizio coi quartieri di Sant'Edoardo, Sacconago e Borsano. Nel giugno del 1996 riprese il servizio ferroviario sulla tratta tra Milano e Novara. Con l'interramento della linea si rese inutilizzabile il raccordo tra la stazione FS di Busto e quella FNME di Busto (chiamato \"raccordo X\"). Nel 2009 sono stati ultimati i lavori per il suo ripristino.\nNel 1992 fu costruito il Terminal Hupac di Busto Arsizio, destinato al trasporto intermodale ferrovia-strada. In quell'anno la societ\u00e0 svizzera \"Hupac\" introdusse i primi treni shuttle tra tale terminal di quello di Colonia, in Germania. Il terminal di Busto Arsizio, ampliato nel 2005, costituisce uno dei pi\u00f9 grandi scali europei di questo tipo e il pi\u00f9 grande scalo di trasbordo per il traffico combinato sulla direttrice nord-sud Europa attraverso la Svizzera.\nNel 1997, al termine della ristrutturazione del parallelepipedo anteriore dell'edificio della filatura dell'ex-Cotonificio Bustese, venne allestito il Museo del Tessile e della Tradizione Industriale di Busto Arsizio nel quale sono raccolti vecchi telai e altri macchinari.\n\u00c8 in fase di ultimazione la nuova stazione ferroviaria di Busto Arsizio-Castellanza, situata in corrispondenza del sovrappasso dei binari delle ferrovie dello Stato su quelli delle ferrovie Nord. \u00c8 in costruzione, inoltre, un raccordo di collegamento tra la stazione RFI di Busto Arsizio e la nuova stazione FNME di Busto Arsizio-Castellanza, detto \"raccordo Z\". \u00c8 in progetto anche il \"raccordo Y\", che collegher\u00e0 la stazione di Busto Arsizio Nord con la stazione di Legnano di RFI.\nL'industria bustocca si \u00e8 comunque molto diversificata, anche a causa della crisi che ha investito il settore tessile. La citt\u00e0 ha saputo far fronte al declino del tessile in due modi: incentivando altri campi del settore secondario (l'industria meccanica, la lavorazione della plastica e l'edilizia) e sviluppando costantemente il settore commerciale e del terziario."}
{"id": "2152866", "revid": "767487", "url": "https://it.wikipedia.org/wiki?curid=2152866", "title": "Aggtelek", "text": "Aggtelek \u00e8 un comune dell'Ungheria di 628 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2152867", "revid": "287204", "url": "https://it.wikipedia.org/wiki?curid=2152867", "title": "Sciaroidea", "text": "Sciaroidea \u00e8 una superfamiglia di insetti dell'ordine dei Ditteri (Nematocera: Bibionomorpha). Il raggruppamento comprende, secondo la famiglia, insetti il cui stadio larvale \u00e8 generalmente micetofago oppure fitofago e galligeno. Per importanza e numero di specie, \u00e8 la superfamiglia pi\u00f9 importante nell'ambito dei Bibionomorpha e una delle pi\u00f9 importanti nell'ambito dei Nematocera, in contrapposizione ai Nematoceri di interesse medico e sanitario.\nDescrizione.\nGli Sciaroidea sono insetti di piccole dimensioni, dal corpo esile, simile a quello delle zanzare, con capo piccolo, torace corto e convesso, addome sottile, ali ampie e con venatura semplificata, zampe lunghe e sottili. Le femmine possono essere attere.\nBiologia.\nQuasi tutte le famiglie degli Sciaroidea \u00e8 composta da specie associate ai funghi. Si tratta, infatti, dei comuni \"moscerini dei funghi\" (in inglese, \"fungus gnats\"), insetti micetofagi le cui larve vivono in massa scavando mine all'interno dei corpi fruttiferi dei funghi spontanei o coltivati. Nella superfamiglia \u00e8 in genere inserita anche una delle famiglie pi\u00f9 numerose fra i Nematoceri, quella dei Cecidomyiidae, le cui specie sono invece associate alle piante. I Cecidomidi, comunemente chiamati \"cecidomie\" (in inglese, \"gall midges\"), sono in larga prevalenza fitofagi le cui larve sono responsabili della formazione di galle o altre deformazioni ad organi dell'apparato aereo (foglie, germoglie, gemme, fiori, frutticini); non mancano tuttavia, anche fra le cecidomie, specie con regime dietetico micetofago, talvolta mascherato da un'apparente fitofagia. Poche sono, nel complesso, le specie a regime dietetico zoofago.\nA prescindere dalla specificit\u00e0 dei cecidomidi fitofagi, la micofagia degli Sciaroidei \u00e8 in realt\u00e0 la manifestazione pi\u00f9 apparente di un comportamento trofico eterogeneo che si basa su un regime misto. Fondamentalmente, gli Sciaroidei sono saprofagi e micetofagi facoltativi in quanto associati a substrati organici in decomposizione, mentre la micofagia delle specie micetofaghe obbligate sarebbe una specializzazione adattativa.\nTalvolta, il regime alimentare \u00e8 derivato da una complessa interazione che coinvolge un organismo vegetale ospite, un fungo parassita o saprofita e il dittero. Un esempio emblematico \u00e8 quello della \"Lasioptera berlesiana\". Le larve di questo dittero si comportano generalmente come predatrici oofaghe a spese di artropodi associati al lentisco, ma quelle delle generazioni estive sono zoomicetofaghe: le femmine, infatti, depongono l'uovo nelle olive, all'interno della cavit\u00e0 di ovideposizione provocata dalla puntura della mosca olearia; la larva si nutre inizialmente a spese dell'uovo della mosca, poi a spese del fungo simbionte \"Camarosporium dalmaticum\", agente del \"Marciume delle olive\", il cui micelio si sviluppa sulle pareti della cavit\u00e0. Il rapporto trofico che lega il cecidomide all'olivo \u00e8 dunque solo apparente.\nGli adulti sono glicifagi e mediocri volatori. Pur essendo alquanto comuni, sono poco appariscenti a causa delle dimensioni, dell'habitat e dell'etologia, in quanto spesso associati a luoghi ombrosi e umidi.\nAd eccezione dei cecidomidi fitofagi associati a piante agrarie e degli sciaroidei associati ai funghi coltivati, la maggior parte delle specie della famiglia ha un habitat forestale ed \u00e8 di scarsa importanza economica. Diversi Sciaroidei sono impollinatori.\nSistematica.\nLa sistematica degli Sciaroidei \u00e8 un problema ancora irrisolto nell'ambito della complessa trattazione tassonomica dei Ditteri. Le pubblicazioni relative all'ultimo trentennio riportano infatti interpretazioni discordanti, soprattutto in merito alla posizione tassonomica dei Cecidomyiidae. Sussistono analogie morfologiche e in qualche caso etologiche, e le ricerche basate sulla filogenesi fanno pensare che il raggruppamento degli Sciaroidei \"sensu lato\" sia monofiletico. Esiste tuttavia la tendenza di molti entomologi a separare i Cecidomidi dagli altri Sciaroidei in funzione, probabilmente, dell'ambito d'interesse, specifico nei confronti degli Sciaroidei fitofagi-galligeni da un lato e sapromicetofagi dall'altro.\nLa classificazione pi\u00f9 accreditata resta quella scaturita dalle revisioni di (1989), (1995) e (2007). Questo schema di classificazione include negli Sciaroidea alcune famiglie che avevano, o hanno, differenti collocazioni in altre classificazioni (es. Bolitophilidae, Cecidomyiidae), scorpora dai Mycetophilidae diversi gruppi elevandoli al rango di famiglia e, infine, ingloba in un'unica famiglia altri gruppi che, secondo l'Autore, sono stati trattati al rango di famiglia."}
{"id": "2152869", "revid": "767487", "url": "https://it.wikipedia.org/wiki?curid=2152869", "title": "Alacska", "text": "Alacska \u00e8 un comune dell'Ungheria di 887 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2152870", "revid": "125143646", "url": "https://it.wikipedia.org/wiki?curid=2152870", "title": "Shoichi Funaki", "text": "In WWE \u00e8 noto per i suoi trascorsi come Funaki e Kung Fu Naki. Dal 1990 al 1998, Shoichi ha militato nelle indies del Giappone e degli Stati Uniti. Nel 1998 \u00e8 passato alla WWF/E, dove ha vinto nel 2000 il WWF Hardcore Championship e nel 2004 il Cruiserweight Championship (con un regno durato 70 giorni).\nCarriera.\nPrimi anni (1990\u20131998).\nShoichi cominci\u00f2 la sua carriera nella Pro Wrestling Fujiwara Gumi promotion (1990-1996) di Yoshiaki Fujiwara adottando lo stile della lucha libre. Pass\u00f2 in seguito alla Michinoku Pro Wrestling (1996), formando con Taka Michinoku, Dick Togo e Men's Teioh una stable chiamata Kai En Tai. Successivamente pass\u00f2 alla [Universal Wrestling Association (1997) dove vinse l'UWA World Middleweight Championship sconfiggendo El Pantera il 19 marzo 1997 in Giappone.\nWorld Wrestling Federation/Entertainment (1998\u20132010).\nKai En Tai (1998\u20132001).\nShoichi approd\u00f2 alla World Wrestling Federation nel marzo del 1998 combattendo con il ring name Funaki. Dopo aver riformato i Kai En Tai con Dick Togo e Men's Teioh, ebbe un feud con Taka Michinoku, e i tre lo sconfissero in un 3-on-2 Handicap match (dove Michinoku faceva coppia con Justin Bradshaw) a . Il 2 aprile 2000, a WrestleMania 2000, Funaki vinse il WWF Hardcore Championship schienando Viscera (grazie all'aiuto di Bradshaw) in una 15-minute Hardcore Battle Royal ma venne subito dopo privato del titolo da Rodney, che venne infine vinto da Hardcore Holly. Il 24 settembre ad Unforgiven Funaki partecip\u00f2 ad un'altra Battle Royal per il WWE Hardcore Championship che per\u00f2 viene vinta dal campione Steve Blackman. Nel 2001 i Kai En Tai cominciarono a combattere in vari dark match dei pay-per-view (come alla Royal Rumble e ad Unforgiven). Quando Michinoku lasci\u00f2 la WWF, Funaki adott\u00f2 la gimmick face dell'annunciatore numero 1 di \"SmackDown!\", effettuando interviste a vari wrestler nel backstage.\nCompetizione singola (2001\u20132003).\nIl 18 novembre 2001, a Survivor Series, Funaki partecip\u00f2 all'\"Immunity Battle Royal\" che per\u00f2 viene vinta da Test. In seguito Funaki venne trasferito nel roster di \"SmackDown!\" dove venne ben presto relegato al ruolo di jobber, combattendo per la maggior parte del tempo a \"Velocity\". Il 12 marzo 2002 Funaki viene nettamente sconfitto dal giovane Brock Lesnar in un dark match. Funaki cerc\u00f2 in seguito di conquistare il WWE Tag Team Championship assieme al connazionale \u00daltimo Drag\u00f3n ma vennero sconfitti dai campioni Eddie Guerrero e Tajiri, il 6 settembre a \"Velocity\". Il 26 ottobre, a Rebellion, Funaki sconfisse Crash Holly. Funaki e \u00daltimo Drag\u00f3n vennero anche sconfitti dai Basham Brothers (Danny Basham e Doug Basham) il 24 gennaio 2003 a \"Velocity\", fallendo l'assalto ai titoli di coppia. Il 27 luglio, a Vengeance, Funaki partecip\u00f2 all'APA Invitational Bar Room Brawl match che venne vinto da Bradshaw.\nCruiserweight Champion (2004\u20132005).\nFunaki entr\u00f2 nella divisione dei pesi leggeri di \"SmackDown!\" intorno al 2003. Nella puntata di \"SmackDown!\" del 4 marzo 2004 Funaki perse contro il Cruiserweight Champion Chavo Guerrero in un match non titolato. Sempre a \"SmackDown!\", l'11 marzo, Funaki partecip\u00f2 ad un 8-Man Tag Team match insieme a Billy Kidman, Rey Mysterio e \u00daltimo Drag\u00f3n contro Akio, Jamie Noble, Ryan Sakoda e Tajiri, riuscendo a trionfare assieme ai suoi tre compagni. Il 14 marzo a Wrestlemania XX Funaki partecip\u00f2 ad una Cruiserweight Open Challenge per il Cruiserweight Championship ma venne eliminato da Jamie Noble. Il 9 dicembre a \"SmackDown!\" Funaki vinse una Battle Royal che includeva anche Paul London, Nunzio, Shannon Moore, Billy Kidman, Chavo Guerrero e Akio valida per determinare il contendente n\u00ba1 al Cruiserweight Championship di Spike Dudley. Funaki vinse poi il Cruiserweight Championship contro Spike Dudley il 12 dicembre ad Armageddon grazie ad un roll-up. La sera dopo a \"SmackDown!\" Funaki difese con successo il titolo contro lo stesso Spike Dudley. Qualche settimana dopo, ad inizio 2005, Funaki difese con successo il titolo contro Akio a \"SmackDown!\". Difese successivamente con successo il titolo anche in un Fatal 4-Way match contro Spike Dudley, Nunzio e Akio a \"SmackDown!\". Il 10 febbraio 2005 a \"SmackDown!\" Funaki difese il titolo con successo contro Chavo Guerrero. Il 20 febbraio a No Way Out, per\u00f2, Funaki perse il titolo proprio in un 6-Man Elimination match che includeva anche Akio, Chavo Guerrero, Paul London, Shannon Moore e Spike Dudley; Funaki venne eliminato per primo da un roll-up di London a seguito di una distrazione di Spike Dudley e, alla fine, la contesa fu vinta da Chavo Guerrero, che conquisto cos\u00ec il titolo.\nDivisione dei pesi leggeri di \"SmackDown!\" (2005\u20132008).\nNella puntata di \"SmackDown!\" 29 marzo 2005 Funaki partecipa ad una Battle Royal con in palio il Cruiserweight Championship di Chavo Guerrero insieme ad Akio, Billy Kidman, Nunzio, Scotty 2 Hotty, Spike Dudley e Paul London ma \u00e8 quest'ultimo a vincere la contesa e il titolo. L'8 agosto Funaki affronta John \"Bradshaw\" Layfield in un No Holds Barred match ma questo termina in un no contest a causa dell'intervento di Batista. Il 25 agosto perde anche contro Mr. Ken Anderson, poi noto come Mr. Kennedy (al suo match di debutto). Il 18 dicembre ad Armageddon perde contro Jamie Noble. Durante un'intervista con il Cruiserweight Champion Kid Kash, a \"SmackDown!\", viene assalito da questi che effettua una brainbuster sul tavolo di commento.\nIl 27 gennaio 2006 sconfigge Finlay per squalifica, dopo che l'arbitro aveva inizialmente decretato la vittoria dell'irlandese per schienamento, rivedendo poi la sua decisione e decretando la vittoria del giapponese per squalifica. Alla Royal Rumble del 29 gennaio Funaki ha partecipato ad un Six-way match per il Cruiserweight Championship assieme al campione Kid Kash, Jamie Noble, Nunzio, Paul London e Gregory Helms ma la contesa viene vinta da quest'ultimo grazie ad una \"Shining Wizard\" sullo stesso Funaki, laureandosi cos\u00ec nuovo Cruiserweight Champion. A No Way Out del 19 febbraio prende parte ad un 9-man Cruiserweight match ma Helms mantiene il titolo. Il 25 febbraio a \"Velocity\" Funaki si allea con i WWE Tag Team Champions Paul London e Brian Kendrick, affrontando in un 6-Man Tag Team match Simon Dean e i The Gymini (Jesse e Jake), perdendo. Il 3 marzo sconfigge Jamie Noble, mentre il giorno dopo sconfigge Sylvan. Il 5 marzo perde, insieme a London e Kendrick, contro Helms, Kid Kash e Jamie Noble. Perde ancora, in coppia con Scotty 2 Hotty, contro Kid Kash e Jamie Noble l'11 marzo a \"Velocity\". Il 31 marzo perde contro Vito; affronta poi The Great Khali (al debutto) il 21 aprile ma viene distrutto dal gigante indiano in pochi istanti. Viene poi sconfitto assieme a Scotty 2 Hotty in un tag team match contro Vito e Nunzio il 19 maggio. Funaki e Scotty perdono ancora contro Kid Kash e Jamie Noble il 26 maggio. Il 22 settembre a \"SmackDown!\" viene sconfitto anche da The Miz.\nTent\u00f2 un secondo assalto al Cruiserweight Championship nelle varie Cruiserweight Open Challenge, entrambe nel 2007: la prima, disputata a No Way Out (a cui parteciparono anche Daivari, Scotty 2 Hotty, Shannon Moore, Chavo Guerrero e Jimmy Wang Yang), vide Funaki affrontare il campione Gregory Helms, il quale annient\u00f2 il giapponese in pochi istanti ma venne in seguito sconfitto da Jimmy Wang Yang, il quale poi perse definitivamente contro Chavo Guerrero, che si laure\u00f2 cos\u00ec nuovo campione. Nella seconda, invece, Funaki partecip\u00f2 ad una Six-man Cruiserweight Open a The Great American Bash insieme a Shannon Moore, Jamie Noble, Jimmy Wang Yang e Chavo Guerrero ma il titolo venne stavolta vinto a sorpresa da Hornswoggle. Nell'estate 2007 Shoichi \u00e8 stato sospeso per un mese per infrazione al WWE Wellness Program.\nShoichi ha fatto parte della divisione pesi leggeri alla ricerca di un secondo regno da campione della divisione ma da quando il titolo \u00e8 stato revocato il 25 settembre, Shoichi si \u00e8 alleato con Shannon Moore con cui ha militato nella divisione di coppia, andando pi\u00f9 volte all'assalto dei WWE Tag Team Championships, detenuti da The Miz e John Morrison. Da quando Shannon Moore \u00e8 stato licenziato, Shoichi fu relegato al ruolo di jobber. Il 17 dicembre partecipa ad una Battle Royal per il World Heavyweight Championship, reso vacante da Edge, ma viene eliminato subito da The Great Khali, il quale vince la contesa diventando nuovo campione.\nKung Fu Naki (2008\u20132010).\nDall'ottobre 2008 combatt\u00e9 a \"SmackDown\" con la gimmick di un karateka con il nome Kung Fu Naki. Il suo primo incontro fu il 24 ottobre in un tag team match assieme ad R-Truth (colui che gli ha suggerito nel backstage l'idea per la sua nuova gimmick) contro Montel Vontavious Porter e Shelton Benjamin, uscendone vittorioso. In un'altra occasione, il 14 novembre 2008, sconfigge nuovamente Montel Vontavious Porter grazie all'intervento di The Great Khali. Il 5 dicembre 2008 viene sconfitto dal WWE Champion Edge, nonostante una buona prestazione, incassando la prima sconfitta nella sua nuova gimmick. Il 9 dicembre viene sconfitto, insieme a Jimmy Wang Yang, da The Miz e John Morrison in \"ECW\". Viene in seguito sconfitto anche da Umaga il 6 febbraio 2009 a \"SmackDown\". Kung Fu Naki venne licenziato dalla WWE il 22 aprile 2010 dopo pi\u00f9 di dieci anni di lavoro con la compagnia.\nSporadiche apparizioni e circuito indipendente (2011\u20132015).\nPoco tempo dopo torn\u00f2 a combattere in Giappone per la Pro Wrestling Zero1 e debutt\u00f2 il 30 maggio in un incontro tag team al fianco di Ikuto Hidaka; insieme sconfissero Yoshiaki Fujiwara e Katsumi Usuda.\nIl 2 dicembre 2011 ritorn\u00f2 in WWE in occasione di un house show in Giappone dove arbitr\u00f2 il match tra Beth Phoenix e Kelly Kelly.\nRitorno in WWE (2011\u2013presente).\nSporadiche apparizioni, commentatore e interprete (2011\u2013presente).\nNel 2016 Funaki \u00e8 tornato in WWE nel ruolo di commentatore dei pay-per-view in lingua giapponese, nonch\u00e9 interprete dei wrestler giapponesi, ospite di \"This Week in WWE\" e membro del cast di \"The Edge and Christian Show\". Il 31 agosto \u00e8 apparso come interprete del connazionale Akira Tozawa, partecipante al torneo \"Cruiserweight Classic\". Funaki \u00e8 successivamente apparso il 14 settembre come interprete della connazionale Kairi Sane, vincitrice del torneo \"Mae Young Classic\"."}
{"id": "2152871", "revid": "767487", "url": "https://it.wikipedia.org/wiki?curid=2152871", "title": "Als\u00f3berecki", "text": "Als\u00f3berecki \u00e8 un comune dell'Ungheria di 854 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2152873", "revid": "729019", "url": "https://it.wikipedia.org/wiki?curid=2152873", "title": "Als\u00f3dobsza", "text": "Als\u00f3dobsza \u00e8 un comune dell'Ungheria di 396 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2152882", "revid": "196390", "url": "https://it.wikipedia.org/wiki?curid=2152882", "title": "2\u00ba Reggimento Artiglieria Terrestre", "text": ""}
{"id": "2152885", "revid": "599013", "url": "https://it.wikipedia.org/wiki?curid=2152885", "title": "Chiesa della Santissima Annunziata vecchia (Varazze, Pero)", "text": "La vecchia chiesa della Santissima Annunziata \u00e8 stato un edificio religioso sito lungo la strada provinciale 542 (collegamento con la frazione stellese di Stella San Martino) nella frazione di Pero a Varazze, in provincia di Savona.\nStoria e descrizione.\nLa Chiesa venne edificata nella seconda met\u00e0 del XIX secolo (completata nel 1861), ma fu chiusa al culto nel 1959, dopo neanche un secolo di vita, per via dei gravi cedimenti strutturali causati dal movimento franoso, lento ma costante, che coinvolge tutta l'area del complesso. Nel 1968 fu definitivamente abbandonata quindi sostituita con la nuova chiesa della SS. Annunziata che sorge a circa un chilometro di distanza, sul versante opposto della valle Teiro, proprio di fronte a questa.\nL'edificio \u00e8 in stato pericolante essendo i muri di pietra imbevuti d'acqua che filtra dal tetto non pi\u00f9 coperto interamente dalle tegole, i voltini sono tutti rotti e gli arredi murari ormai sgretolati tranne che sul lato destro dove si possono osservare ancora intatti alcuni affreschi realizzati negli anni precedenti la grande guerra. L'edificio \u00e8 inaccessibile, avendo tutti gli ingressi murati.\nUna leggenda locale vorrebbe che in realt\u00e0 la chiesa fosse stata abbandonata perch\u00e9 infestata da spettri o diavoli di cui si sarebbero sentiti i lamenti o le grida durante la notte. La leggenda nacque dal fatto che nello spazio tra la volta a botte (ora crollata) e il tetto trovarono rifugio i barbagianni che vi fecero i nidi."}
{"id": "2152887", "revid": "599013", "url": "https://it.wikipedia.org/wiki?curid=2152887", "title": "Chiesa della Santissima Annunziata nuova (Varazze, Pero)", "text": "La nuova chiesa della Santissima Annunziata \u00e8 un edificio religioso sito in via Santissima Annunziata nella frazione di Pero a Varazze, in provincia di Savona, una cinquantina di metri sopra la strada provinciale 542 di collegamento con Stella San Martino. La chiesa \u00e8 sede della parrocchia omonima del vicariato di Varazze della diocesi di Savona-Noli.\nStoria e descrizione.\nLa nuova parrocchiale fu edificata a partire dagli anni sessanta del Novecento in sostituzione della vecchia chiesa della SS. Annunziata che minacciava rovina.\nConserva alcune opere provenienti dalla chiesa ottocentesca e le antiche campane."}
{"id": "2152895", "revid": "245802", "url": "https://it.wikipedia.org/wiki?curid=2152895", "title": "Paperino e il turismo veloce", "text": "Paperino e il turismo veloce (\"A Duck's-eye View of Europe\") \u00e8 una breve storia a fumetti di Carl Barks.\nComposta da dieci tavole, nel racconto compare, fra le altre scene, anche un cane San Bernando che porta benzina al posto del semplice liquore.\nTrama.\nLa storia narra di Paperino e Nipotini che durante un giro turistico per l'Europa che ha la caratteristica di essere velocissimo si perdono di vista. I vari partecipanti sono divisi per gruppi e Paperino sar\u00e0 alla ricerca del suo prima che il tempo a disposizione termini."}
{"id": "2152896", "revid": "57872", "url": "https://it.wikipedia.org/wiki?curid=2152896", "title": "Pero (Varazze)", "text": "Pero \u00e8 una frazione di 712 abitanti del comune di Varazze, in provincia di Savona.\n\u00c8 costituita da un gruppo di case sparse adagiate lungo le pendici delle colline alle spalle del capoluogo, lungo la strada di collegamento con Stella San Martino. L'abitato \u00e8 dominato dalla vecchia chiesa parrocchiale e pare debba il suo nome a \"Pilum\", un tipo di arma romana. Sembra infatti che la frazione abbia origini romane, anche in considerazione del fatto che nelle vicinanze si trova una localit\u00e0 chiamata \"Campomarzio\", nome che indicherebbe una zona utilizzata per esercitazioni militari. Inoltre da qui passava la strada di collegamento tra Varazze (all'epoca detta \"Ad Navalia\") e l'entroterra. Dal Pero \u00e8 possibile raggiungere un'altra frazione di Varazze: Alpicella, e da qui il Monte Beigua. "}
{"id": "2152899", "revid": "245802", "url": "https://it.wikipedia.org/wiki?curid=2152899", "title": "Zio Paperone e i misteri della cattedrale", "text": "Zio Paperone e i misteri della cattedrale (\"The Phantom of Notre Duck\") \u00e8 una storia a fumetti disney scritta e disegnata da Carl Barks nel 1965.\nLa storia trae alcuni spunti dal romanzo \"Il fantasma dell'Opera\" di Gaston Leroux e composta da 24 tavole scritte da Carl Barks.\nTrama.\nPaperon de' Paperoni ha attivato un nuovo sistema elettronico di sblocco della cassaforte del suo deposito che consiste nel suonare la melodia di \"My bonnie lies over the ocean!\", una vecchia ballata scozzese (tradotto in italiano con \"Il mio cuore \u00e8 sopra l'oceano!\") con un flauto speciale. Data la preziosit\u00e0 dello strumento, Paperone accompagnato da Paperino e Qui, Quo, Qua decide di bagnarlo nella fontana dei desideri della cattedrale paperopolese di Notre Paper (chiaro riferimento alla cattedrale francese di Notre-Dame), per renderlo impermeabile al malocchio: secondo la leggenda, infatti, qualunque oggetto venga immerso in questa fonte verr\u00e0 protetto da eventuali danni. Paperone, ricordando ingenuamente ad alta voce la melodia della sua cassaforte, cala quindi il flauto con una cordicella nel buio della fontana ma quando tira su la corda, trova alla sua estremit\u00e0 un pesce. Il papero si cala immediatamente nel pozzo dove si raccoglie l'acqua della fontana per cercare il suo strumento ma nell'acqua non trova nulla, nemmeno le monetine che i visitatori sono soliti lanciare per propiziarsi la buona sorte. Picchiettando il muro con il bastone, cercando di trovare un passaggio segreto per un ladro di monetine, sente suonare al suo flauto la melodie di \"My bonnie\"; rimuove una pietra del pozzo e infila dentro la mano, ma gli verr\u00e0 pinzata in un portafoglio vuoto. Risalito velocemente dalla fontana, Paperone chiede ad una guardia dove si passi per raggiungere le fondamenta della chiesa e questi gli spiega che i sotterranei degli edifici sono cunicoli e catacombe. Improvvisamente la melodia sembra essere suonata da quello che Paperone pensa sia l'attico di Notre Paper ma, in realt\u00e0, la cattedrale non ha un attico. Prima che possa raggiungere le scale per il tetto, la melodia viene suonata da un'armatura posta in una nicchia e proprio nella nicchia, Paperone trova un passaggio segreto e vi si intrufola. Intanto la guardia scappa spaventata dalla possibilit\u00e0 di imbattersi nel fantasma della Cattedrale, la cui leggenda \u00e8 ben conosciuta a Paperopoli. Nei bui cunicoli Paperone trova, inciampando, una rampa di scale e raggiunge, cadendo, una sala sotterranea dove trova una rappresentazione in miniatura della cattedrale, costruita da migliaia e migliaia di monetine. Salito velocemente verso il tetto dell'edificio si imbatta nel fantasma della cattedrale, che subito scompare. Pensando di aver individuato la botola da dove lo spettro \u00e8 fuggito, si affaccia ma si ritrova a guardare l'interno della cattedrale dal soffitto; spaventato dall'improvvisa apparizione dietro di lui del fantasma, precipita gi\u00f9 ma questi lo salva agganciandolo con una fune uncinata. Paperino cerca di raggiungere il tetto per issarlo su, ma si imbatte nel fantasma e, cercando di catturarlo, cade nel vuoto, riuscendo miracolosamente ad abbracciare un pennone. Risalito sul tetto, insegue il fantasma fino alla sommit\u00e0 del campanile pi\u00f9 alto ma questi apre la punta del campanile e si chiude nel vano vuoto che si trova all'interno, facendo roteare dall'interno la punta e Paperino che stava cercando di aprirla. Intanto Qui, Quo, Qua hanno ammucchiato dei cuscini sotto Paperone e con arco e freccia tagliano la corda che sostiene lo zio, che atterra sul soffice. Uscito fuori nota la brutta situazione in cui si trova il nipote ma mentre raggiunge le scale per salire a salvarlo di scontra con il fantasma che stava scendendo per intrappolare di nuovo il vecchio papero. Nell'inseguimento, lo spettro riesce a intrapporarlo in una canna dell'organo ed inizia a suonarlo. Al fantasma non resta che intrappolare anche Qui, Quo, Qua per poi potersi tranquillamente impossessare del denaro del deposito ma i gemelli, nel frattempo, sono corsi nella sede delle Giovani Marmotte a recuperare il loro cane segugio. Aiutati dal cane che indica loro la strada, si lanciano all'inseguimento del fantasma, prima saltando di corda in corda tra le campane della cattedrale e poi sul tetto dell'edificio dove, per\u00f2, uno ad uno i gemelli cadono in tre botole (che li conducono in altrettante canne dell'organo), mentre il segugio viene spinto gi\u00f9 dal fantasma e cade nell'acqua. Ripresosi velocemente, il cane fiuta indizi fino a raggiungere l'organo, qui sente i paperi e li libera. Raggiunti da Paperino, i cinque, nascosti, vedono arrivare il fantasma con una carriola di monete rubate dal deposito di Paperone, lo seguono e lo mettono alle strette nella caverna del modello in scala della cattedrale. Qui il fantasma rivela il suo desiderio segreto, che lo ha portato a tutto ci\u00f2: riuscire ad ultimare nell'arco della propria vita il modello in scala della cattedrale con le monetine. Paperone si rivela estremamente felice dell'idea e si propone di offrirgli tutte le monete che serviranno, in cambio di poterlo aiutare nel suo progetto. I nipoti si rivelano pi\u00f9 sospettosi e vogliono smascherare lo spettro, che alla fine si rivela essere un papero estremamente simile a Paperone e quindi Paperino conclude dicendo che ha la faccia di uno che ama giocare con le monete.\nTematiche.\nLa storia apparentemente di semplice lettura nasconde per\u00f2, nel perfetto stile Barksiano, una velata critica alla mercificazione della fede, anche se giustamente nella cattedrale non compare nessun simbolo riconducibile a qualche tipo di religione."}
{"id": "2152900", "revid": "245802", "url": "https://it.wikipedia.org/wiki?curid=2152900", "title": "Zio Paperone e la cassaforte di cristallo", "text": "Zio Paperone e la cassaforte di cristallo (titolo originale Uncle Scrooge \u2013 The Unsafe Safe) \u00e8 una storia a fumetti composta da diciannove tavole, creata da Carl Barks.\nTrama.\nPaperone grazie ad un paio di occhiali nuovi indistruttibili ha un'idea: creare un deposito con lo stesso materiale, un vetro speciale. Dopo vari fallimenti compiuti dai Bassotti anche Amelia sembra rinunciarvi scoprendo che l'unica cosa che pu\u00f2 rompere quel composto \u00e8 il grido dell'uccello Urlatore del Tanganika, la ricerca inizia.\nTitoli.\nLa storia \u00e8 nota anche con altri titoli:"}
{"id": "2152902", "revid": "599013", "url": "https://it.wikipedia.org/wiki?curid=2152902", "title": "Amy Taylor", "text": "Ha giocato per le Canberra Eclipse della Australian Women's National Soccer League e per le Hampton Roads Piranhas del campionato statunitense W-League.\nDal 1997 al 2005 ha fatto parte della nazionale australiana. Ha segnato il suo primo gol con la nazionale nel 1997 (unico gol dell'Australia nella sconfitta per 1-9 contro gli ).\nOltre che per le qualit\u00e0 come difensore sul campo da calcio, \u00e8 famosa anche per aver posato nuda per la copertina di un calendario sexy del 2000 delle \"Matildas\" (le giocatrici della nazionale di calcio australiana)."}
{"id": "2152903", "revid": "137928", "url": "https://it.wikipedia.org/wiki?curid=2152903", "title": "Travellers ch\u00e8ques", "text": ""}
{"id": "2152909", "revid": "245802", "url": "https://it.wikipedia.org/wiki?curid=2152909", "title": "Zio Paperone e la caverna di Al\u00ec Bab\u00e0", "text": "Zio Paperone e la caverna di Al\u00ec Bab\u00e0 (titolo originale Uncle Scrooge\u00a0\u2013 Cave of Ali Baba) \u00e8 una storia a fumetti composta da sedici tavole, scritta e disegnata da Carl Barks.\nTrama.\nPaperone, Paperino e i nipoti Qui, Quo e Qua vanno in Persia per controllare uno dei suoi oleodotti e troveranno la caverna di Al\u00ec Bab\u00e0 e il suo tesoro. Alla fine comprenderanno di essere stati vittima di un sogno ipnotico provocatogli al loro arrivo in oriente da un gruppo di acrobati itineranti che hanno rapinato il gruppo.\nPubblicazioni.\nEdizioni italiane.\nTitoli.\nLa storia compare anche con altri titoli:"}
{"id": "2152912", "revid": "1522738", "url": "https://it.wikipedia.org/wiki?curid=2152912", "title": "Alexandros Zaim\u012bs", "text": "Figlio di Thrasyvoulos Zaim\u012bs, ex primo ministro della Grecia, entr\u00f2 in politica piuttosto giovane: divenne parlamentare nel 1885 a 30 anni e primo ministro per la prima volta nel 1897. Nel 1906, divenne alto commissario dello Stato cretese. Nel 1917, Zaim\u012bs ricopr\u00ec di nuovo il ruolo di primo ministro sotto il Re Costantino I di Grecia.\nFu eletto presidente della Repubblica nel 1929 durante la Seconda Repubblica ellenica e ricopr\u00ec questo ruolo fino al 1935, data della restaurazione della monarchia in Grecia.\nMor\u00ec l'anno successivo in Austria, nella capitale Vienna."}
{"id": "2152913", "revid": "767487", "url": "https://it.wikipedia.org/wiki?curid=2152913", "title": "Crash! Boom! Bang! (singolo)", "text": "Crash! Boom! Bang! \u00e8 una canzone del duo svedese dei Roxette, title track e secondo singolo estratto dall'album \"Crash! Boom! Bang!\".\nNonostante il titolo, il brano \u00e8 una ballata romantica e malinconica, molto differente dai precedenti lavori che avevano caratterizzato la produzione dei Roxette.\nIl singolo \u00e8 stato un modesto successo in Europa, riuscendo ad entrare nelle top 20 soltanto di Austria e Svezia, ed \u00e8 stato il primo singolo del duo a non entrare nella \"Billboard Hot 100\""}
{"id": "2152914", "revid": "1782831", "url": "https://it.wikipedia.org/wiki?curid=2152914", "title": "Zio Paperone novello Ulisse", "text": "Zio Paperone novello Ulisse (\"Oddball Odyssey\", lett. \"Stravagante Odissea\") \u00e8 una storia a fumetti di diciannove tavole, realizzata da Carl Barks.\nTrama.\nZio Paperone riceve una lettera che parla del tesoro di Ulisse firmata Miss La Circe, una donna che sembra essere la discendente della maga Circe colei che trasform\u00f2 i compagni di Ulisse in animali. Si reca cos\u00ec con i suoi nipoti in Italia, nell'isola indicata dalla donna che in realt\u00e0 era Amelia. Qui, Quo, Qua e Paperino verranno trasformati in animali dalla strega con la bacchetta di Circe, la quale chiede la numero uno per farli tornare com'erano. Alla fine avranno la meglio i paperopolesi.\nPubblicazioni.\nAltre pubblicazioni italiane.\nNota anche con il titolo Paperon de' Paperoni novello Ulisse la storia compare in:\nStile.\nQuest'opera si differenzia da molte altre per i vari effetti grafici scelti soprattutto nella prima versione dove le vignette non avevano cornici e i fumetti (le \"nuvole\" dove vengono inseriti i testi scritti) sono di forma rettangolare\nCollegamenti con altre storie.\nIn questa storia Amelia scopre la caverna di Circe. In due storie successive di Barks (\"Zio Paperone e l'inespugnabile deposito\" del 1963 e \"Amelia maga del cangiante\" del 1964) Amelia far\u00e0 riferimento ad oggetti trovati in tale caverna."}
{"id": "2152916", "revid": "302743", "url": "https://it.wikipedia.org/wiki?curid=2152916", "title": "Reati contro la disciplina militare", "text": ""}
{"id": "2152920", "revid": "3115", "url": "https://it.wikipedia.org/wiki?curid=2152920", "title": "Luciano Casali", "text": "Biografia.\n\u00c8 ordinario dal 1\u00ba marzo 2008 di Storia contemporanea presso la Facolt\u00e0 di Lettere e Filosofia dell'Universit\u00e0 di Bologna; docente dal 1972/1973, nel 2005-2006 assume l'insegnamento anche di Storia della Spagna. \u00c8 nominato \"Professore Alma Mater\" dal gennaio 2012.\nFra i suoi titoli:\n\u00c8 considerato profondo studioso della storia del movimento operaio e contadino in Emilia e Romagna nel decennio successivo all'Unit\u00e0 d'Italia e grazie a questi studi correla il tessuto sociale specifico all'organizzazione partitica e cooperativistica fino ad analizzare le cause dell'avvento del fascismo in tale regione, dall'analisi dello sviluppo del fascismo nella regione il suo studio si irradia nello studio del fascismo e del suo avvento a livello nazionale correlandolo sia a comportamenti individuali che d'insieme che ai metodi di formazione del consenso di massa. Inoltre si occupa dell'analisi comparata dei fascismi europei ed in particolare del fenomeno fascista spagnolo. Nello specifico della storia operaia e contadina dell'Emilia-Romagna si \u00e8 occupato sensibilmente della vicenda dei Fratelli Cervi.\nLibri e pubblicazioni.\n1995.\nPresentazione a, \"I dissidenti. Antifascisti e Resistenza a Cotignola, Lugo\", di L. Casadio Walberti\nPrefazione a, \"Parole ribelli. I volantini della Resistenza modenese\", di R. Pinelli Carpi, Nuovagrafica\n2009.\n\"Per Lino Marini storico dell'et\u00e0 moderna\", Roma, Carocci, 2009, 246 pp. (a cura, con Giovanni Ivan Tocci)\n\"Convergenze e divergenze. Marini e la Deputazione per la storia della Resistenza\", in \"Per Lino Marini storico dell'et\u00e0 moderna\", Roma, Carocci, 2009 (a cura, con Giovanni Ivan Tocci), pp.\u00a0101\u2013121\n\"C'era una volta il partito di massa\u2026\", \u201cStoria e problemi contemporanei\u201d, n. 51, maggio-agosto 2009, pp.\u00a0179\u2013184.\n\"Chi difese la Repubblica?\", \u201cSpagna Contemporanea\u201d, n. 35, 2009, pp.\u00a0174\u2013179\n\"Ossessioni politiche e propaganda: gli ultimi discorsi pubblici di Franco\", in Alfonso Botti \u2013 Massimiliano Guderzo (a cura), \"L'ultimo franchismo tra repressione e premesse della transizione (1968-75), \"Soveria Mannelli, Rubbettino, 2009, pp.\u00a0139\u2013154\n\"Sovversivi, antifascisti, partigiani\", in Maria Malatesta (a cura), \"Atlante delle professioni\", Bologna, Bononia University Press, 2009, pp.\u00a0216\u2013227 (con Alberto Preti)\n\"Europa 1939. Fascismo, nazionalismo, autoritarismo\", in \u201cStoria e problemi contemporanei\u201d, n. 52, settembre-dicembre 2009, pp.\u00a0131\u2013157\n2010.\n\"Introduzione\", in Alcide Cervi, \"I miei sette figli\", Torino, Einaudi, 2010, pp. v-xxxii\n\"Introduzione\", in Alcide Cervi, \"I miei sette figli\", Torino, Einaudi, 2010, pp. v-xxxii, Seconda ed. rivista\n\"Sul fascismo portoghese, \"in \u201cStoria e problemi contemporanei\u201d, n. 54, maggio-agosto 2010, pp.\u00a0185\u2013191\nRecensione a Mercedes Pe\u00f1alba, \"Falange espa\u00f1ola: historia de un fracaso\", Pamplona, Ediciones Universidad de Navarra, 2009, in \u201cHispania\u201d, 2. 234, enero-abril 2010, pp.\u00a0273\u2013276\n\"Europa 1939: las derechas\", in Francesc Vilanova i Vila-Abadal \u2013 Pere Ys\u00e0s i Solanes (eds.), \"Europa, 1939: el a\u00f1o de las cat\u00e1strofes\", Val\u00e8ncia, Publicaciones de la Universitat de Val\u00e8ncia, 2010, pp.\u00a0109\u2013127\n2011.\n\"Presentazione\", in Gino Bedeschi, \"Una lunga estate calda. La Resistenza nel Polesine\", Rovigo, Minelliana, 2011, pp.\u00a09\u201313\n\"Identikit della Resistenza. I partigiani dell'Emilia-Romagna \"(a cura, con Alberto Preti), Bologna, Clueb, 2011, 247 pp.\n\"Aspetti sociali della Resistenza in Emilia-Romagna. Alcune considerazioni\", in Luciano Casali \u2013 Alberto Preti (a cura), \"Identikit della Resistenza. I partigiani dell'Emilia-Romagna\", Bologna, Clueb, 2011, pp.\u00a017\u201352\n\"Presentazione\", in Roberta Mira \u2013 Simona Salustri, \"Partigiani, popolazione e guerra sull'Appennino. L'8\u00aa brigata Garibaldi Romagna\", Cesena, Il Ponte Vecchio, 2011, pp. xi-xv\n\"Il \u201ccorporativismo integrale\u201d di Mihail Manoilescu\", in \"Pensare la contemporaneit\u00e0. Studi di storia per Mariuccia Salvati\", Roma, Viella, 2011, pp.\u00a0441\u2013452\n\"La ense\u00f1anza de la historia en la Universidad del primer franquismo, \"Recensione a Yolanda Blasco Gil \u2013 Mar\u00eda Fernanda Mancebo, \"Oposiciones y concursos a c\u00e1tedras de historia en la Universidad de Franco 1939-1950\", Val\u00e8ncia, Universitat, 2010, in \u201cHistoriograf\u00edas\u201d, n. 2 (luglio-dicembre 2011), pp.\u00a0140\u2013142\n2012.\n\"Resistencia y memoria de la Resistencia en Italia\" (con Roberta Mira), in \u201cAlcores\u201d, n. 11/2011 [ma aprile 2012], pp.\u00a0129\u2013145\n\"L'Universit\u00e0 italiana dal Fascismo alla Repubblica. Tentativi di rinnovamento e sostanziale continuit\u00e0\", in V\u00edtor Neto (coord.), \"Rep\u00fablica, Universidade e Academia\", Coimbra, Edi\u00e7\u00f5es Almedina, 2012, pp.\u00a0353\u2013364\n\"Le vicende politiche internazionali nell'analisi di \u201cRisorgimento Socialista\u201d\", in Learco Andal\u00f2 (a cura), \"L'eresia dei Magnacucchi sessant'anni dopo. Storie, analisi, testimonianze\", Bologna, Bononia University Press, 2012, pp.\u00a025\u201346\n\"Don Giovanni Minzoni: un prete moderno e scomodo\", in \u201cStoria e problemi contemporanei\u201d, n. 60, maggio-agosto 2012, pp.\u00a0217\u2013224\n\"Per una storia del Partito comunista italiano dell'Emilia-Romagna: frammenti e problemi\", in Lorenzo Capitani (a cura), \"Emilia Rossa. Immagini, voci, memorie dalla storia del Pci in Emilia-Romagna (1946-1991)\", Correggio, Vittoria Maselli Editore, 2012, pp.\u00a026\u201336\n\"Revoluci\u00f3n y violencia en el lenguaje estudiantil de los Setenta: Italia y Espa\u00f1a\", in \"Matr\u00edcula y lecciones\", XI Congreso Internacional de Historia de las universidades hisp\u00e1nicas, Val\u00e8ncia, Universitat de Val\u00e8ncia, 2012, I, pp.\u00a0287\u2013298\n\"Recensione \"a Dario Fertilio, \"L'ultima notte dei fratelli Cervi. Un giallo nel triangolo della morte\", Venezia, Marsilio, 2012, in \u201cRicerche storiche\u201d, n. 114, ottobre 2012, pp.\u00a0169\u2013171\n\"La Festa dell'uva\", in \u201cBollettino di Russi\u201d, dicembre 2012, p.\u00a011\n\"Referendum on monarchy in Italy, 1946 \u2013 El refer\u00e9ndum de la monarqu\u00eda en Italia, 1946 \"(con Roberta Mira), in \u201cDestino Republicano \u2013 Republican Fate\u201d, 15 dicembre 2012, www.destinorepublicano.wordpress.com\n\"L'esempio per un Ateneo libero e democratico\", in \u201cResistenza\u201d (Bologna), n. 4, dicembre 2012, pp.\u00a07\u20138\n2013.\n\"Anni indimenticabili\", in \u201cRoss z\u00e9tar d'Rumagna\u201d, n. 90, aprile 2013, pp.\u00a09\u201313\n\"Combats pour l'histoire\", in \u201cSpagna contemporanea\u201d, n. 42 (aprile 2013), pp.\u00a0113\u2013122\n\"Socialismo, socialismo marchigiano, riformismo\", in \u201cStoria e problemi contemporanei\u201d, n. 62 (aprile 2013), pp.\u00a0121\u2013126\n\"L'oportunisme de Franco. Un informe sobre la q\u00fcesti\u00f3 jueva (1949)\", \"Edici\u00f3, introducci\u00f3 i notes\", con Lola Harana, Catarroja \u2013 Barcelona, Editorial Afers \u2013 Centre d'estudis hist\u00f2rics internacionals, 2013, 136 pp.\n\"Bugie di guerra. Il 1939-1943 dei bolognesi attraverso le pagine del \u201cCarlino\u201d\", in \"Storia di Bologna\", 4/II: \"Bologna in et\u00e0 contemporanea 1915-2000\", Bologna, Bononia University Press, 2013, pp.\u00a0547\u2013586\n\"Presentazione\", in Marco Cerri, \"Pap\u00e0 Cervi e i suoi sette figli. Parole della storia e figure del mito\", Soveria Mannelli, Rubbettino editore, 2013, pp.\u00a09\u201313\n\"2014\".\n\"Societ\u00e0, politica, amministrazione dall'Unit\u00e0 al Novecento\", in Eraldo Baldini \u2013 Dante Bolognesi (a cura), \"Storia di Russi. Dalla villa alla citt\u00e0\", Ravenna, Longo, 2014, pp.\u00a0233\u2013308\n\"Premessa\", in Pier Giorgio Ardeni, \"Cento ragazzi e un capitano. La brigata Giustizia e Libert\u00e0 \u201cMontagna\u201d e la Resistenza sui monti dell'alto Reno tra storia e memoria\", Bologna, Pendragon, 2014, pp.\u00a09\u201312\n\"L'Italia in guerra. Dalla crisi dell'esercito alla Resistenza\", in Antonio Sciolino (a cura), \"Dalla notte della dittatura all'alba della libert\u00e0. Una riflessione a pi\u00f9 voci per un contributo alla storia locale e nazionale\", Imola, Bacchilega, 2014, pp.\u00a083\u201391\n\"Per la democrazia o per la rivoluzione? Studenti contro il Franchismo a Barcellona\", in \u201cSpagna Contemporanea\u201d, n. 44, 2013 [ma giugno 2014], pp.\u00a0135\u2013159\nRecensione a Stefano Pivato, \"I comunisti mangiano i bambini\", in \u201cPercorsi storici\u201d, n. 2, agosto 2014\n\"Il movimento studentesco a Barcellona. Per la democrazia o per la rivoluzione?\", in Alberto Malfitano \u2013 Alberto Preti \u2013 Fiorenza Tarozzi (a cura), \"Per continuare il dialogo\u2026 Gli amici ad Angelo Varni\", Bologna, Bononia University Press, 2014, pp.\u00a0243\u2013255\n2015.\n\"Estremisti di sinistra. I marxisti-leninisti italiani e francesi nella analisi della\" Organizaci\u00f3n comunista de Espa\u00f1a Bandera Roja, in \u201cStoria e problemi contemporanei\u201d, n. 66, maggio-agosto 2014 [ma: marzo 2015], pp. 137-155\n\"I comunisti anconetani raccontano\u2026 e rimpiangono\", in \u201cStoria e problemi contemporanei\u201d, n. 66, maggio-agosto 2014 [ma: marzo 2015], pp. 181-184\n\"Prefazione\", in Ada Corsini (a cura), \"Sulla linea di guerra. Gli abitanti di Santa Maria Villiana, Rocca Pitigliana, Pietracolora, Affrico e dintorni sul fronte della Linea Gotica. 1944-1945. Testimonianze e documenti\", Porretta, tip. Pisi e Cinti, 2015, pp. 5-8\n\"La Resistenza senz'armi di Claudio Pavone\", in \u201cPercorsi storici\u201d, n. 3, giugno 2015 (www.percorsistorici.it)\n\"Le Marche nel Novecento\", in \u201cStoria e problemi contemporanei\u201d, n. 67, settembre-dicembre 2014 [ma: giugno 2015], pp. 151-155\n\"Una collezione di errori e disinformazione\", in \u201cSpagna contemporanea\u201d, n. 47, 2015, pp. 142-144\n2016\n\"Uomini comuni dalla parte degli armeni e degli ebrei\", in \u201cStoria e problemi contemporanei\u201d, n. 69, maggio-agosto 2015 (ma gennaio 2016), pp. 167-171\n\"Dictaduras meridionales: Italia\", in Gutmaro G\u00f3mez Bravo (ed.), \"Civilizaci\u00f3n o barbarie. El totalitarismo y la construcci\u00f3n de la Europa moderna\", Madrid, Editorial Pablo Iglesias, 2016, pp. 103-122\n\"Introduzione\", in Luigi Cavazzoli, \"La Battaglia partigiana di Gonzaga\", Gonzaga, Comune di Gonzaga, 2015 [ma: 2016], iii edizione, pp. 15-34\n\"Introduzione\", in Ciro Dalmonte\", Una lucciola nel sole della libert\u00e0\", Ravenna, Istituto storico della Resistenza, 2016 (I ed.: 1966), pp. vii-xvi\n\"A cinquanta anni dalla morte di Delio Cantimori\", in \u201cRoss z\u00e9tar d\u2019Rum\u00e2gna\u201d, n. 97, settembre 2016, pp. 7-10\n\"Un\" Historikerstreit \"sulla Spagna?\", in \u201cSpagna Contemporanea\u201d, n. 49/2016, pp. 209-217\n\"Emilio Sereni, dirigente politico e studioso\", in \u201cStoria e problemi contemporanei\u201d, n. 71, gennaio-aprile 2016 (ma ottobre), pp. 183-189\n\"Una strage impunita\", in \u201cPercorsi storici\u201d, n. 4, giugno 2016 (www.percorsistorici.it)\n\"L\u2019antifascismo e la Guerra civile spagnola\", in \"Ricordare e raccontare la Guerra di Spagna 1936-2016\", Valsamoggia, Comune-Anpi-Fondazione Rocca dei Bentivoglio, 2016, pp. 9-12\n2017\n\"A proposito dell\u2019imperialismo fascista\", in \u201cStoria e problemi contemporanei\u201d, n. 73, settembre-dicembre 2016 [ma aprile 2017], pp. 191-199\n\"I generali corrotti del regime franchista\", in \u201cSpagna Contemporanea\u201d, n. 51, [settembre 2017], pp. 250-255\n\"Per non dimenticare Rino Molari\" (con Pier Gabriele Molari), Santarcangelo di Romagna, ANPI, 98 pp. \u2013 I edizione: 5 settembre 2017\n\"Per non dimenticare Rino Molari\" (con Pier Gabriele Molari), Santarcangelo di Romagna, ANPI, 97 pp. \u2013 II edizione: 20 settembre 2017\n2018\n\"Italy 1936: From Consensus to First Doubts about the Regime\", in Raanan Rein \u2013 Joan Maria Thom\u00e0s (eds.), \"Spain 1936. Year zero\", Brighton-Portland-Toronto, Sussex Academic Press, 2018, Isbn 978-1-84519-892-3, pp. 133-151\n\"Una recensione per Fiorenza\u2026 Stragismo e lotte sociali\", in \u201cPercorsi storici\u201d, n. 5/2017 (ma: 2018)\n2019\n\"L\u2019antifascismo e la Guerra civile spagnola\", in \"Oggi in Spagna. Domani in Valsamoggia. L\u2019Antifascismo e la Guerra Civile Spagnola nelle vite dei protagonisti di Valsamoggia\", Bazzano, Fondazione Rocca dei Bentivoglio, 2019, pp. 13-17\n\"Prefazione. Alcune considerazioni sulla Resistenza di Iader\", in Piergiorgio Rosetti (a cura), \"Mi chiamo Iader. Memoria partigiana di Iader Miserocchi\", Cesena, Il Ponte Vecchio, 2019, pp. 11-18\nCeto medio e Emilia rossa: \"riflessioni su un discorso di Togliatti e su Sereni\", in Giorgio Vecchio (a cura), \"Emilio Sereni. L\u2019intellettuale e il politico\", Roma, Carocci, 2019, pp. 223-231\n\"Palmiro Togliatti e la \u201cDemocrazia progressiva\u201d\", in Alessandra Deoriti \u2013 Giovanni Turbanti (a cura), \"Nel conflitto delle ideologie. La chiesa e la politica bolognese tra la guerra e il concilio (1945-1965)\", Bologna, Pendragon, 2019, pp. 79-96\n\"Lavoratori e societ\u00e0 a Russi. Alcune considerazioni a partire dalla storia della Camera del lavoro\", in \"La Camera del lavoro di Russi si racconta. 40 anni di storia dalla voce dei protagonisti (dal 1945 al 1985)\", Rimini, Centro Stampa Digitalprint Srl, 2019, pp. 197-203\n\"Chi ha ammazzato il generale Balmes? Francisco Franco e l\u2019inizio della Guerra civile,\" in \u201cSpagna Contemporanea\u201d, n. 55/2019, pp. 241-246\n2020\n\"L\u2019Istituto Alcide Cervi: ricordare e celebrare, ma non solo,\" in Laura Artioli, \"Con gli occhi di una bambina. Maria Cervi, memoria pubblica della famiglia\", Roma, Viella, 2020, pp. 199-202\n\"Lungo la Linea Gotica\", in Giorgio Vecchio \u2013 Gabriella Gotti (a cura), \"Il paesaggio violentato. Le due guerre mondiali, le persone, la natura\", Roma, Viella, 2020, pp. 213-227\n\"Prefazione\", in Patrizia Zanasi, \"Amedeo Nerozzi il primo sindaco antifascista di Marzabotto\", Marzabotto, Comitato Regionale per le Onoranze ai Caduti di Marzabotto, 2020, pp. 6-7\n2021\n\"Pietro e Carlo Farini\", in \u201cRoss z\u00e9tar d\u2019Rumagna\u201d, n. 106, marzo 2021, pp. 15-16\n\"Una giovane attrice intelligente. Lettere di Lucia Sarzi (1938-1940)\", a cura (con Laura Artioli), Roma, Viella, 2021, 118 pp."}
{"id": "2152921", "revid": "1544245", "url": "https://it.wikipedia.org/wiki?curid=2152921", "title": "Commissariato del popolo per l'istruzione", "text": "Il Commissariato del popolo per l'istruzione della RSFS Russa, abbreviato in Narkompros () fu l'organo governativo della Russia sovietica competente nell'ambito dell'educazione pubblica e della cultura, attivo dal 1917 al 1946 e facente riferimento al Consiglio dei commissari del popolo della RSFSR.\nStoria.\nIl Narkompros fu istituito nel 1917, all'indomani della Rivoluzione d'ottobre, con la costituzione del Consiglio dei commissari del popolo. Fu guidato fino al 1929 da Anatolij Luna\u010darski. Sotto il controllo del commissariato rientravano le istituzioni scolastiche di ogni ordine e grado, gli istituti scientifici e di ricerca, i musei, le biblioteche, le realt\u00e0 operanti negli ambiti artistici, nella letteratura, nella musica, nel teatro e, fino al 1929, nel cinema.\nNel 1946, con lo scioglimento del Consiglio dei commissari del popolo a livello centrale e a livello repubblicano e la costituzione dei rispettivi Consigli dei ministri, il Narkompros fu riorganizzato in Ministero dell'istruzione della RSFS Russa."}
{"id": "2152923", "revid": "729019", "url": "https://it.wikipedia.org/wiki?curid=2152923", "title": "Paulos Kountouri\u014dt\u012bs", "text": "Eroe delle Guerre balcaniche, fu primo e terzo presidente della Seconda Repubblica ellenica.\nBiografia.\nLa famiglia.\nPaulos Kountouri\u014dt\u012bs nacque in una famiglia originaria dell'isola di Hydra ed il cognome originale della casata era quello di \"Zervas\" che venne poi cambiato dal momento che i suoi antenati vivevano nel villaggio di \"Kountoura\", Megarida. Molti membri della sua famiglia avevano preso parte alla Guerra d'indipendenza greca, tra cui suo nonno, Ge\u014drgios Kountouri\u014dt\u012bs, che fu anche Primo Ministro del re Ottone I di Grecia.\nI primi anni.\nKountouri\u014dt\u012bs nacque sull'isola di Hydra nell'aprile del 1855, figlio di Theodoros Kountouri\u014dt\u012bs e di sua moglie, Loukia Negroponte. Egli era il secondogenito di nove figli ed uno dei suoi fratelli era I\u014dann\u012bs Kountouri\u014dt\u012bs. Poco si sa della sua giovent\u00f9, eccezion fatta per il fatto che nel 1875 entr\u00f2 a far parte della Marina Reale Greca, col rango di ufficiale.\nLa carriera nella marina militare.\nI primi successi.\nNel 1886 egli prese parte alle operazioni navali presso Preveza come tenente.\nDurante la Guerra greco-turca del 1897 egli prest\u00f2 servizio come Luogotenente Comandante a capo della nave \"Alfeios\", con la quale prese parte a due degli sbarchi greci sull'isola di Creta nel tentativo di liberarla dal giogo ottomano e di annetterla al regno greco.\nNel 1901, al comando della nave scuola \"Miaoulis\", venne inviato a Boston, evento che lo contraddistinse per essere stato il capitano della prima traversata transatlantica di un vascello da guerra greco.\nKountouri\u014dt\u012bs prest\u00f2 servizio dunque come aiutante di campo del re Giorgio I dal 1908 al 1911, ricevendo il rango di capitano nel 1909.\nNel giugno del 1911, Kountouri\u014dt\u012bs venne inviato nel Regno Unito per prendere il controllo del nuovo incrociatore \"Averof\" durante il \"blue cheese mutiny\" e fu grazie alla sua alta stima che pot\u00e9 ricomporre l'ordine dei marinai locali e tornare in patria.\nLe guerre balcaniche.\nPromosso Contrammiraglio nel 1912, allo scoppio della Prima guerra balcanica, fu a capo dell'incrociatore \"Georgios Averof\" e guid\u00f2 la marina greca nelle principali vittorie dell'epoca contro la flotta turca come nel dicembre 1912 con la Battaglia di Elli e nel gennaio 1913 con quella di Lemno, liberando gran parte delle isole dell'Egeo dal dominio ottomano. Le sue vittorie erano dovute in gran parte alla sua conoscenza della tattica, il che gli garant\u00ec lo status di eroe nazionale. Promosso Vice Ammiraglio per \"eccezionali meriti di guerra\", fu il primo ufficiale greco a ricevere questo altissimo rango militare nella marina e venne succeduto solo dall'ammiraglio Konstantinos Kanaris (solitamente esso era riservato ai membri della famiglia reale greca).\nLa carriera politica.\nNel 1916, egli divenne ministro del governo di Stephanos Skouloudis ma, in disaccordo con i sentimenti filo-germanici del re Costantino I di Grecia, segu\u00ec Eleutherios Venizelos a Tessalonica ove ottenne il Ministero degli Affari Navali nel governo del Movimento di Difesa Nazionale. Costantino venne deposto e rimpiazzato da suo figlio Alessandro. Kountouri\u014dt\u012bs si ritir\u00f2 a questo punto dalla marina col rango onorario di Ammiraglio. Alla morte del re Alessandro nel 1920, egli venne eletto \"reggente\" di Grecia dal parlamento greco il 28 ottobre con 137 voti favorevoli e 3 contrari. Dopo che il governo di Venizelos venne sconfitto alle elezioni del novembre del 1920, Kountouri\u014dt\u012bs diede le proprie dimissioni da reggente il 17 novembre, per essere rimpiazzato dalla regina vedova Olga, nonna di Alessandro. Il mese successivo, il re Costantino I ritorn\u00f2 al trono.\nPresidente della Seconda Repubblica ellenica.\nNel marzo del 1924, dopo la deposizione di re Giorgio II di Grecia, Kountouri\u014dt\u012bs venne prescelto quale primo presidente della Seconda Repubblica ellenica, ma si dimise dall'incarico nel marzo del 1926 in opposizione alla dittatura del generale Theodoros Pangalos che difatti prese poi il potere nello stato per alcuni mesi. Dopo il crollo del regime di Pangalos venne rieletto presidente nel maggio del 1926, ma per questioni di salute si dimise nel dicembre del 1929.\nMor\u00ec ad Atene nel 1935."}
{"id": "2152926", "revid": "438678", "url": "https://it.wikipedia.org/wiki?curid=2152926", "title": "Que corra la voz", "text": ""}
{"id": "2152928", "revid": "339392", "url": "https://it.wikipedia.org/wiki?curid=2152928", "title": "Perizia giurata", "text": ""}
{"id": "2152929", "revid": "188323", "url": "https://it.wikipedia.org/wiki?curid=2152929", "title": "Morbidelli VR", "text": ""}
{"id": "2152930", "revid": "74801", "url": "https://it.wikipedia.org/wiki?curid=2152930", "title": "Michael Goleniewski", "text": "Biografia.\nDopo aver combattuto nell'esercito polacco durante la seconda guerra mondiale divenne tenente colonnello. Si laure\u00f2 in legge all'Universit\u00e0 di Pozna\u0144 e successivamente si specializz\u00f2 con un master in scienze politiche all'Universit\u00e0 di Varsavia nel 1956. In quegli anni si mise al servizio dell'Unione sovietica come spia.\nTrad\u00ec i suoi compagni lasciando la patria per la Germania Ovest nel 1961, dove collabor\u00f2 con la CIA. Per questo atto venne condannato a morte (sentenza che valeva solo nel suo paese che non vide pi\u00f9).\nGoleniewski si spos\u00f2 con Ingrid Kampf il 30 settembre 1964, usando il nome Alexei Romanov. In seguito la coppia divorzi\u00f2, ma da tale relazione nacque una figlia, Tatiana."}
{"id": "2152941", "revid": "324090", "url": "https://it.wikipedia.org/wiki?curid=2152941", "title": "Lago Qinghai", "text": "Il lago Qinghai (\u00ablago azzurro\u00bb; in cinese \u9752\u6d77\u6e56: (pinyin) \"Qinghai Hu\" o (romanizzazione Wade-Giles) \"Ch'ing-hai Hu\"; in tibetano \u0f58\u0f5a\u0f7c\u0f0b\u0f66\u0f94\u0f7c\u0f53\u0f0b\u0f54\u0f7c: \"Tso Ng\u00f6mpo\"), noto anche come Koko Nor, \u00e8 un lago della provincia del Qinghai (Cina centro-occidentale). Questo specchio d'acqua, il pi\u00f9 grande lago di montagna privo di emissario dell'Asia centrale, \u00e8 situato in una depressione dei monti Qilian; giace a circa 3200 m di altezza sul livello del mare.\nGeografia.\nLa lunghezza del lago \u00e8 di circa 105\u00a0km e la sua larghezza di circa 65\u00a0km; la sua superficie \u00e8 approssimativamente di 6.000\u00a0km\u00b2 nelle annate in cui il livello delle acque \u00e8 particolarmente alto e di circa 4.200\u00a0km\u00b2 quando il livello \u00e8 basso. La massima profondit\u00e0 conosciuta \u00e8 di circa 38 m. Tuttavia, le misurazioni del lago a partire dagli anni '90 hanno indicato che il livello medio della superficie \u00e8 in diminuzione; certe volte, piccoli specchi d'acqua rimangono isolati dal corpo principale del lago lungo le zone costiere meno profonde. L'acqua \u00e8 di colore azzurro, e il nome del lago deriva da parole mongole che significano \u00ablago azzurro\u00bb.\nLa depressione del Koko Nor ebbe origine circa 2,5 milioni di anni fa. Le acque del lago formatosi all'interno della depressione originariamente defluivano nel fiume Machu, ma il sollevamento delle montagne circostanti privarono il lago di questo emissario. Le acque di fusione degli antichi ghiacciai andarono cos\u00ec accumulandosi e formarono un lago pi\u00f9 grande e profondo nel Pleistocene superiore (circa 11.700 anni fa). All'epoca il lago era quasi un terzo pi\u00f9 grande di oggi e profondo quasi 50 m. Quando i ghiacciai che lo alimentavano sparirono, il livello del lago scese fino a raggiungere i valori attuali.\nIl paesaggio a nord della depressione contenente il lago \u00e8 ondulato e collinoso, con molte montagne poco elevate. La depressione \u00e8 cinta a sud dai monti del Qinghai meridionale (monti del Koko Nor meridionale), che si spingono fino ai confini orientali del lago e formano una stretta catena con vette distinte perennemente ammantate di neve. Pi\u00f9 a est la catena si abbassa improvvisamente in una serie di basse colline. Le rocce che colmano la depressione consistono soprattutto di arenarie rosse e grigie e calcare color grigio chiaro simile ad argilla. Tracce di attivit\u00e0 umana preistorica sono state ritrovate nelle zone di \"loess\" delle montagne circostanti.\nIl fiume Buha sfocia nella parte occidentale del lago, e il delta che va a formare si spinge verso sud-est nel centro del lago. Lungo le coste adiacenti, i boschi ricoprono le terrazze che dalla linea costiera si innalzano fino a 50 m di altezza al di sopra del lago. Lungo la costa orientale sorgono molti piccoli laghi isolati e si innalza una costa coperta di boschi. Numerose isole sabbiose punteggiano il lago; la pi\u00f9 grande misura 1650 m di lunghezza e pi\u00f9 di 300 m di larghezza. I depositi sul fondo sono costituiti soprattutto da limo nero, giallo e giallo chiaro; in alcuni luoghi si pu\u00f2 trovare anche della sabbia, ma in prossimit\u00e0 della costa sono i ciottoli a predominare. Il contenuto minerale dell'acqua varia moltissimo da un anno all'altro, ma il sale (cloruro di sodio) \u00e8 sempre presente, e l'acqua salmastra, con una salinit\u00e0 di circa 16 grammi per litro, non \u00e8 potabile. Delle circa due dozzine di fiumi e torrenti che sfociano nel Koko Nor, il Buha \u00e8 il pi\u00f9 grande. Durante l'estate questi fiumi sono ricchi di acque, facendo cos\u00ec innalzare il livello del lago. Tuttavia, questi torrenti (compreso il Buha) occasionalmente si prosciugano per un certo periodo di tempo, a causa dell'utilizzo delle loro acque per l'irrigazione e della generale diminuzione delle precipitazioni nella regione.\nClima.\nIl bacino del Koko Nor ha un clima relativamente arido. Le tempeste di neve invernali si protraggono fino alla prima met\u00e0 di marzo, ma la neve accumulatasi non \u00e8 molta. La maggior parte delle precipitazioni (pi\u00f9 del 70%) cade in luglio e agosto. Sulle coste sud-occidentali del lago e sulle pendici dei monti del Qinghai meridionale le precipitazioni annuali variano tra i 250 e i 300\u00a0mm; sulle coste settentrionali variano tra i 350 e i 400\u00a0mm, e sui monti situati a nord della depressione possono raggiungere i 500\u00a0mm. Durante l'estate, le acque del lago si riscaldano fino a una temperatura di 18-20\u00a0\u00b0C. Da novembre a marzo la superficie del lago si congela, e il ghiaccio che la ricopre pu\u00f2 raggiungere i 60\u00a0cm di spessore.\nFlora e fauna.\nLe zone adiacenti al lago sono ricche di una lussureggiante copertura di erbe steppiche di vario tipo, che fanno delle aree attorno ai monti del Qinghai meridionale un'ottima zona di pascolo. Le principali forme di vegetazione sono l'artemisia (assenzio) e la derride. Nell'area sono presenti anche altri numerosi tipi di piante, tra cui ortiche, malvarose e aster. Sulle montagne crescono foreste di abeti.\nI pesci del lago appartengono principalmente alla famiglia delle carpe. Pochi grandi mammiferi selvatici abitano la zona a causa della presenza umana nel territorio, ma nell'area sono presenti il kiang (asino selvatico asiatico) e il cavallo di Przewalski. I bharal o pecore azzurre (\"oaran-kukuyaman\") vivono sui monti, cos\u00ec come i lupi. Le rive e le pendici adiacenti sono abitate da una grande variet\u00e0 di uccelli, comprese allodole, tetraoni, piro-piro, cormorani, falchi, aquile, oche selvatiche e alcuni tipi di anatre e gabbiani. La pittoresca Isola degli Uccelli \u00e8 situata nell'angolo nord-occidentale del lago. Il lago focalizz\u00f2 su di s\u00e9 l'attenzione agli inizi del XXI secolo in seguito a un'epidemia di influenza aviaria.\nPopolazione.\nOltre agli han (cinesi), varie minoranze nazionali, quali tibetani, mongoli e hui (musulmani cinesi), vivono lungo le coste. Alcuni insediamenti, come Jiangxigou ed Heimahe, sorgono lunga la strada che collega Xining a Lhasa, in prossimit\u00e0 delle coste meridionali del lago. Sulla costa settentrionale sorge l'insediamento di Gangcha. La maggior parte degli abitanti non di origine han della regione, in particolare tibetani e mongoli, sono nomadi, e si prendono cura di vaste mandrie di bovini, pecore, cavalli e cammelli."}
{"id": "2152942", "revid": "253269", "url": "https://it.wikipedia.org/wiki?curid=2152942", "title": "Shirley Eaton", "text": "Biografia.\nArtista precoce, debutt\u00f2 in teatro a soli 12 anni, mentre a 14 ottenne il suo primo ruolo importante davanti alle telecamere nella serie televisiva \"Parent-Craft\" (1951). Tra la fine degli anni cinquanta e l'inizio dei sessanta collezion\u00f2 una serie di partecipazioni in ruoli minori in numerose commedie, esperienza che le permise di lavorare con mostri sacri del cinema britannico come Peter Sellers in \"La verit\u00e0... quasi nuda\" (1957) e Dirk Bogarde in \"Dottore a spasso\" (1957).\nLa svolta giunse per l'attrice nel 1964, quando divenne l'icona simbolo delle \"Bond girl\": interpret\u00f2 infatti il ruolo di Jill Masterson nel film \"Agente 007 - Missione Goldfinger\", protagonista di una memorabile scena in cui il suo personaggio giace defunto con il corpo completamente dipinto da una vernice dorata. Fu un successo clamoroso che la port\u00f2 a comparire, nuovamente ricoperta d'oro, sulla copertina della celebre rivista \"Life\". Subito dopo l'uscita della pellicola circol\u00f2 una leggenda metropolitana secondo la quale l'attrice sarebbe realmente morta soffocata dalla vernice durante la lavorazione del film, notizia questa assolutamente falsa.\nIl ruolo di Jill Masterson fu il definitivo trampolino di lancio per la carriera della Eaton, che le consent\u00ec di recitare ancora in diversi film d'avventura, commedie brillanti, e nel giallo \"Dieci piccoli indiani\" (1965). Il suo ultimo ruolo fu quello della diabolica \"Sumuru\" nei due film dedicati al personaggio, \"Le labbra proibite di Sumuru\" (1967) e \"Sumuru regina di Femina\" (1969), dopo i quali si ritir\u00f2 dal mondo del cinema per dedicarsi alla famiglia. \u00c8 stata sposata con Colin Rowe dal 1957 alla morte di lui nel 1994. Dal matrimonio sono nati due figli, Grant e Jason."}
{"id": "2152944", "revid": "7336", "url": "https://it.wikipedia.org/wiki?curid=2152944", "title": "EROEI", "text": ""}
{"id": "2152946", "revid": "767487", "url": "https://it.wikipedia.org/wiki?curid=2152946", "title": "Laisse tomber les filles", "text": "Laisse tomber les filles \u00e8 un singolo di France Gall del 1964.\nIl singolo.\nLa titletrack \u00e8 stata composta da Serge Gainsbourg. La cantante April March ne ha registrato due cover nel 1995: una con il testo originale francese, ed un'altra, intitolata \"Chick Habit\", con il testo in lingua inglese scritto dalla stessa March. \"Chick Habit\" \u00e8 utilizzata nella colonna sonora del film \"Gonne al bivio\" di Jamie Babbit. Inoltre, entrambe le versioni del brano, prima in inglese e poi in francese, possono essere sentite durante le scene finali del film \"A prova di morte\" di Quentin Tarantino. In Italia la versione del brano cantata da April March \u00e8 stata utilizzata anche come accompagnamento della campagna pubblicitaria televisiva della \"Be-Total\"."}
{"id": "2152948", "revid": "223320", "url": "https://it.wikipedia.org/wiki?curid=2152948", "title": "Chick Habit", "text": ""}
{"id": "2152950", "revid": "287204", "url": "https://it.wikipedia.org/wiki?curid=2152950", "title": "Schrankogel", "text": "Lo Schrankogel (3.496 ) \u00e8 una montagna delle Alpi Retiche orientali (sottosezione Alpi dello Stubai). Si trova in Austria (Tirolo).\nLa prima ascensione conosciuta risale al 1840 ad opera di Pfarrer Sch\u00f6pf."}
{"id": "2152952", "revid": "287204", "url": "https://it.wikipedia.org/wiki?curid=2152952", "title": "Schutzen", "text": ""}
{"id": "2152959", "revid": "188323", "url": "https://it.wikipedia.org/wiki?curid=2152959", "title": "Carburatori", "text": ""}
{"id": "2152960", "revid": "7336", "url": "https://it.wikipedia.org/wiki?curid=2152960", "title": "EROI", "text": ""}
{"id": "2152961", "revid": "767487", "url": "https://it.wikipedia.org/wiki?curid=2152961", "title": "Sebastian (film 1995)", "text": "Sebastian \u00e8 un film del 1995, diretto da Svend Wam.\nTratto dal romanzo \"Svart Cayal\" del norvegese Per Knutsen, racconta di Sebastian, un ragazzo sedicenne e della sua scoperta della sessualit\u00e0. Sebastian, vivendo con un gruppo di ragazzi, scopre di essere attratto da uno di questi, Ulf."}
{"id": "2152963", "revid": "110157", "url": "https://it.wikipedia.org/wiki?curid=2152963", "title": "Dahlum", "text": "Dahlum \u00e8 un comune tedesco di 751 abitanti, situato nel land della Bassa Sassonia.\nAppartiene al circondario (\"Landkreis\") Wolfenb\u00fcttel (targa WF)."}
{"id": "2152964", "revid": "161374", "url": "https://it.wikipedia.org/wiki?curid=2152964", "title": "Fluorescina", "text": ""}
{"id": "2152968", "revid": "767487", "url": "https://it.wikipedia.org/wiki?curid=2152968", "title": "Lisa e il diavolo", "text": "Lisa e il diavolo \u00e8 un film horror del 1973, diretto da Mario Bava e interpretato da Elke Sommer, Sylva Koscina e Alessio Orano.\nTrama.\nDurante un viaggio in Spagna, la turista americana Lisa incontra in uno strano negozio di oggettistica un uomo, e rimane sconvolta dalla sua somiglianza con una raffigurazione del Diavolo presente in un affresco che aveva visto poco prima, durante una gita turistica. L'uomo, a sua volta incantato per via dell'incredibile somiglianza di Lisa con Elena, una nobildonna morta decenni prima, riesce ad attirarla nel palazzo dove, apparentemente, presta servizio come maggiordomo. Qui Leandro (questo il nome del Diavolo-maggiordomo), manovrando bizzarri manichini, si diverte a tormentare i vecchi abitanti del palazzo facendo loro rivivere il momento della morte.\nProduzione.\nIl film venne girato in Spagna e nel Lazio, dall'inizio di settembre al tardo novembre 1972. Il titolo originale doveva essere \"Il diavolo e i morti\". Secondo Lamberto Bava, figlio del regista, alcune parti di dialogo furono ispirate dalla lettura del romanzo di F\u00ebdor Dostoevskij \"I demoni\". Per le riprese di questo film, Mario Bava ricevette per la prima volta carta bianca dal produttore Alfredo Leone. Tuttavia quest'ultimo, temendo un insuccesso, si ricredette e decise di ritirare la pellicola, ripresentandola modificata nell'aprile 1975 con il titolo \"La casa dell'esorcismo\", in cui, sulla falsariga de \"L'esorcista\" (1973) di William Friedkin, furono aggiunte scene che secondo lui avrebbero potuto esercitare maggiore presa su un pubblico pi\u00f9 vasto. Per molti anni la versione originale italiana fu creduta persa e and\u00f2 in onda per la prima volta nel 2004 su Sky.\nCritica.\nIl film fu presentato al Festival di Cannes il 9 maggio 1973. A detta del produttore Alfredo Leone, la prima proiezione fu disastrosa, facendogli ritenere che il film non aveva le carte in regola per essere venduto a distributori e committenti stranieri. Fu cos\u00ec che \"Lisa e il diavolo\" non ricevette alcuna programmazione nei cinema. Solo pi\u00f9 tardi fu rivalutato da alcuni, che riconobbero in questa pellicola il genio di Bava. Il regista costruisce, fotogramma per fotogramma, una fitta trama di intrecci e misteri, in un crescendo di tensione che culmina nel finale.\nResta comunque una delle opere su cui maggiormente si riflettono le divisioni della critica: capolavoro per alcuni, mentre per altri si tratta di un film minore.\nDistribuzione.\nLa pellicola originale in lingua italiana \u00e8 stata digitalizzata e distribuita in DVD in una edizione a due dischi da RaroVideo nel 2004. All'interno sono presenti anche scene tagliate e il film \"La casa dell'esorcismo\".\nNel maggio 2011, \u00e8 stata pubblicata una nuova edizione ad opera della Minerva Pictures sempre in collaborazione con Rarovideo dal titolo \"La casa dell'esorcismo\" contenente soltanto la versione modificata dal produttore nel 1975."}
{"id": "2152969", "revid": "339392", "url": "https://it.wikipedia.org/wiki?curid=2152969", "title": "Meduse Irukandji", "text": ""}
{"id": "2152973", "revid": "339392", "url": "https://it.wikipedia.org/wiki?curid=2152973", "title": "Terrore bianco (1795)", "text": ""}
{"id": "2152979", "revid": "438678", "url": "https://it.wikipedia.org/wiki?curid=2152979", "title": "La casa dell'esorcismo", "text": "La casa dell'esorcismo \u00e8 un film horror italiano del 1975, diretto da Mario Bava e Alfredo Leone, che del film fu anche produttore.\nSi tratta di una nuova distribuzione di \"Lisa e il diavolo\", girato nel 1972, con un differente montaggio voluto dal produttore per ragioni commerciali, a cui sono state aggiunte diverse scene girate ex-novo dallo stesso Alfredo Leone, inserendo nella trama l'elemento delle possessioni demoniache, assente nella prima versione del film. Nel film, la cui paternit\u00e0 \u00e8 stata rifiutata da Mario Bava, il figlio Lamberto Bava fa da aiuto regista.\nTrama.\nUna turista americana, Lisa, in visita a Toledo, si perde per le piccole e tortuose vie della citt\u00e0 spagnola. Giunta nel negozio di un robivecchi nota che fra la merce esposta vi \u00e8 un manichino avente le sue sembianze. Spaventata raggiunge il gruppo dei turisti, prossimo a risalire sul pullman. Proprio in quel momento, il robivecchi colpisce al collo il manichino avente le sembianze di Lisa e la ragazza cade a terra, perdendo conoscenza. Fatta rinvenire dagli altri turisti, Lisa d\u00e0 immediatamente segni di squilibrio. Ricoverata nell'ospedale locale appare alquanto agitata. In preda ad una gravissima crisi isterica d\u00e0 segni di possessione demoniaca, ma i medici sono convinti si tratti di una forma violentissima di schizofrenia. Legata al letto, Lisa comincia a rimembrare una vita passata: la vita di Elena, donna diabolica e perversa data in sposa ad un uomo instabile di mente.\nProduzione.\nIl film \u00e8 stato girato a Barcellona e nell'aeroporto della citt\u00e0, a Madrid e a Toledo, in Spagna.\nIncassi.\n\"La casa dell'esorcismo\" ha incassato complessivamente 90.939.354 lire a livello nazionale."}
{"id": "2152981", "revid": "729019", "url": "https://it.wikipedia.org/wiki?curid=2152981", "title": "Grande isola della guerra", "text": "La Grande isola della guerra (in serbo, \u0412\u0435\u043b\u0438\u043a\u043e \u0440\u0430\u0442\u043d\u043e \u043e\u0441\u0442\u0440\u0432\u043e / Veliko ratno ostrvo), \u00e8 un'isola fluviale della citt\u00e0 di Belgrado, capitale della Serbia.\nLocalizzazione.\nL'isola si trova alla confluenza tra il fiume Sava e il Danubio. Territorialmente, appartiene alla municipalit\u00e0 di Zemun; circa 200 metri la dividono, a sud est, dalla parte pi\u00f9 settentrionale del centro di Belgrado, ossia il Kalemegdan, e, a est, da Novi Beograd. Di fronte alla sua costa, a separarla dal quartiere di U\u0161\u0107e, nella municipalit\u00e0 di Novi Beograd, sorge la piccola isola della guerra.\nGeografia.\nLa Grande isola della guerra ha una forma vagamente triangolare; copre un'area di 2,11\u00a0km\u00b2. Il terreno \u00e8 piatto e in gran parte paludoso, spesso, inondato dal fiume.\nAll'interno dell'isola sorge il \"Veliki Galija\u0161\", un canale naturale divenuto un piccolo lago nel quale vivono diverse specie di pesci e meta di uccelli migratori. La presenza di volatili sull'isola ne ha fatto un centro di ricerca ornitologico: gli uccelli vengono monitorati, classificati e anche accuditi in apposite strutture realizzate per il progetto. Le specie di uccelli pi\u00f9 diffuse sono i corvi, gli storni, gli aironi, le quaglie, le cicogne, i passeri e i piccioni. La maggior parte del territorio \u00e8 ricoperta di boschi, in particolare di pioppi, frassini, e di diverse specie di conifere, nelle zone palodusose, sono numerosi i canneti o i giuncheti.\nStoria.\nIl nome militare dell'isola \u00e8 duvuto all'uso che, durante tutta la storia della citt\u00e0 ne \u00e8 stato fatto, ossia, punto strategico per assediare Belgrado o per difenderla. Da qui furono scagliati i cannoneggiamenti contro la fortezza durante l'assedio portato alla citt\u00e0, nel 1521, da parte dell'esercito ottomano di Solimano I; nel 1806, l'armata ribelle di Kara\u0111or\u0111e Petrovi\u0107 vi sferr\u00f2 l'attacco alla citt\u00e0 in mano ai turchi; nel 1915 le forze austro-ungariche usarono quest'isola per attaccare la citt\u00e0.\nNel 1948, quando si decise di costruire gli insediamenti di Novi Beograd, le autorit\u00e0 decisero di distruggere l'isola per usarne il terreno per coprire le zone paludose nel nuovo quartiere. Il Danubio, per\u00f2, continuava a depositare detriti sull'isola, tanto che la sua distruzione non fu realizzabile. Sorte diversa ebbe la piccola isola della guerra che, sottoposta ad un minore rilascio di materiale da parte del fiume, fu in gran parte sbancata: quello che ne resta oggi, \u00e8, infatti, solo una piccola parte di ci\u00f2 che era prima del 1948.\nSviluppi recenti.\nLe ipotesi per un diverso utilizzo dell'isola sono molteplici. Nei primi anni 2000 si \u00e8 pensato di adibirla a parco di divertimento o di spostarvi lo zoo di Belgrado. Nel 2002 \u00e8 stata dichiarata zona di riproduzione ittica ed \u00e8 stata vietata la costruzione di qualunque tipo di edificio.\nUn'altra ipotesi fu quella di trasformarla in un parco etnologico in cui diverse nazioni potessero esporre a turno i propri reperti, ma il progetto decadde nel 2005, quando si decise di lasciare l'isola intatta. Dopo le alluvioni del 2006 durante le quali l'isola fu seriamente danneggiata, sono iniziati nuovi lavori di risistemazione che hanno compreso lo scavo di un canale di 300 metri per riconnettere il \"Veliki Galija\u0161\" al fiume ed evitarne il prosciugamento nei mesi caldi.\nCollegamenti esterni.\n Ostrvo Ptica - Progetto di riqualificazione dell'Isola\n Ostrvo Ptica - L'Isola nel sito del Klub putnika Srbije"}
{"id": "2152982", "revid": "767487", "url": "https://it.wikipedia.org/wiki?curid=2152982", "title": "Gian Alberto Bossi", "text": "Gian Alberto Bossi visse alla corte degli Sforza fino alla caduta del ducato di Milano sotto la dominazione francese avvenuta nel 1499. Inizialmente confid\u00f2 nella protezione del signore milanese, Gian Galeazzo Sforza ma la prepotenza di Ludovico il Moro, che usurp\u00f2 il trono del ducato nel 1494, lo costrinse a tornare nel borgo di Busto Arsizio nel quale apr\u00ec una scuola per l'insegnamento del latino ai giovani di buona famiglia. In seguito apr\u00ec una scuola anche a Legnano.\nIl letterato bustocco scrisse in diverse edizioni una grammatica latina (\"Institutiones grammaticae\") per i suoi allievi. Tale grammatica ebbe larga diffusione al suo tempo.\nCome umanista, fu uno dei protagonisti della vivace seppur breve stagione culturale che Pio Bondioli ha definito \"Rinascimento bustese\", del quale il santuario bramantesco di Santa Maria di Piazza \u00e8 la massima espressione.\nMor\u00ec a Busto Arsizio nel secondo decennio del Cinquecento.\nE a lui fu dedicata la scuola media statale che risiede al centro di Busto Arsizio"}
{"id": "2152999", "revid": "599013", "url": "https://it.wikipedia.org/wiki?curid=2152999", "title": "Kevin Gallacher", "text": "Carriera.\nClub.\nGallacher ha iniziato la carriera con il , dove ha trascorso sette anni di successo, sotto la guida di Jim McLean. \u00c8 apparso anche nella finale di Coppa UEFA 1986-1987, in cui il Dundee United \u00e8 stato sconfitto dal . Nel 1988, ha segnato una rete nella finale di Scottish Cup, in cui la squadra di Gallacher \u00e8 stata sconfitta dal per due a uno. Nel 2014 \u00e8 stato inserito nella hall of fame degli \"Arabs\". \nNel 1990 \u00e8 passato al , dove \u00e8 stato uno dei calciatori pi\u00f9 acclamati dai tifosi per tre anni.\nA marzo 1993 \u00e8 passato ai , dove si \u00e8 confermato come uno degli idoli della tifoseria. Sfortunatamente, si \u00e8 rotto per due volte la gamba (la seconda volta alla prima partita dopo il rientro dal precedente infortunio) ed ha potuto giocare soltanto una partita nel campionato 1994-1995, quando il Blackburn ha vinto il titolo. L'unica partita giocata \u00e8 stata contro il , dove ha segnato una rete fondamentale nella vittoria per due a uno.\nDopo la retrocessione del Blackburn, si \u00e8 trasferito al ed \u00e8 diventato, cos\u00ec, il primo acquisto di Bobby Robson. Prima di ritirarsi dal calcio, ha vestito le maglie di , e , prima di concludere la sua carriera nel 2002, carriera che lo ha visto segnare centosei reti in quattrocentotrenta partite, tra Scozia e Inghilterra.\nNazionale.\nGallacher ha giocato la prima partita per la nel 1987, in una sfida contro la . In totale, \u00e8 stato impiegato in cinquantatr\u00e9 partite per la Nazionale scozzese, con nove reti. Ha rappresentato la sua selezione durante il , il e il .\nDopo il ritiro.\nDopo aver lasciato il calcio, \u00e8 diventato un opinionista per una TV scozzese e per la BBC. Nel suo libro \"Tartan Turmoil: The Fall &amp; Rise of Scottish Football\", ha criticato duramente il calcio scozzese."}
{"id": "2153016", "revid": "287204", "url": "https://it.wikipedia.org/wiki?curid=2153016", "title": "Roberto Balzani", "text": "\u00c8 anche professore ordinario di Storia contemporanea presso il Dipartimento di Storia Culture Civilt\u00e0 dell'Universit\u00e0 di Bologna. \u00c8 stato preside della facolt\u00e0 di Conservazione dei Beni Culturali, Universit\u00e0 degli studi di Bologna, sede di Ravenna dal 2008 al 2009. \u00c8 stato sindaco di Forl\u00ec dal 2009 al 2014. Dal 2015 dirige il Sistema museale d'ateneo di Unibo. Dal 2017 \u00e8 presidente dell'IBACN della Regione Emilia-Romagna.\nBiografia.\nAttivit\u00e0 accademica.\nDopo aver frequentato il Liceo ginnasio Giovan Battista Morgagni di Forl\u00ec, si laurea nel 1985 presso la Facolt\u00e0 di Scienze Politiche Cesare Alfieri dell'Universit\u00e0 degli Studi di Firenze, per poi divenire borsista dell'Istituto Universitario Europeo dal 1986 al 1989 (Dipartimento di Storia e Civilt\u00e0) e, dal 1992, ricercatore di Storia contemporanea sempre presso l'ateneo fiorentino.\nTrasferitosi a Bologna, dal novembre 1995 ha lavorato presso la facolt\u00e0 di lettere, poi presso la facolt\u00e0 di conservazione dei beni culturali ed ha svolto attivit\u00e0 di ricerca presso il Dipartimento di Discipline Storiche. Attualmente afferisce al Dipartimento di Storia Culture Civilt\u00e0.\nFormatosi alla scuola di storia contemporanea del Cesare Alfieri di Firenze, guidata da Giovanni Spadolini e da Luigi Lotti, ha approfondito la storia politico-culturale, indirizzando il proprio lavoro verso la storia economico-sociale ed economico-amministrativa, soprattutto dopo l'esperienza di studio e di ricerca compiuta all'Istituto Universitario Europeo di S. Domenico di Fiesole. Da allora si dedica alla storia delle mentalit\u00e0 collettive e dei beni culturali.\nFra il 1992 e il 1996 ha fatto parte del consiglio d'amministrazione della Fondazione \"Spadolini - Nuova Antologia\" di Firenze.\n\u00c8 stato presidente nazionale dell'Associazione Mazziniana Italiana (A.M.I.) dal 2003 al 2009, consigliere generale della Fondazione Cassa dei Risparmi di Forl\u00ec per due mandati, fino al 2009, componente del consiglio direttivo della Societ\u00e0 di Studi Romagnoli e del cda dell'Istituzione Biblioteca Malatestiana di Cesena. Dal 2017 \u00e8 presidente dell'IBACN della Regione Emilia-Romagna.\nFa parte del comitato di direzione della rivista \"Il Risorgimento\" e del comitato di consulenza della rivista \"Memoria e Ricerca\". Collabora al supplemento culturale domenicale del \"Sole 24 Ore\".\nFra le pubblicazioni da menzionare, oltre alla ricostruzione del regionalismo culturale romagnolo fra '800 e '900 (\"La Romagna,\" Bologna, 2001), la sintesi \"Storia del mondo contemporaneo\", (con Alberto De Bernardi), la ricerca di storia dei beni culturali \"Per le antichit\u00e0 e le belle arti. La legge n. 364 del 20 giugno 1909 e l'Italia giolittiana\" e la cura dei \"Discorsi parlamentari\" di Giosu\u00e8 Carducci.\n\u00c8 autore di manuali di storia contemporanea per le scuole medie e i licei.\nAttivit\u00e0 politica.\nRoberto Balzani, in giovent\u00f9 iscritto al Partito Repubblicano Italiano, aderisce al PD dalla fondazione e si presenta alle \u201cprimarie\u201d organizzate a Forl\u00ec per scegliere il futuro candidato sindaco della coalizione di centro-sinistra alle elezioni amministrative del 2009.\nLe primarie si svolgono il 14 dicembre 2008 - si tratta di una delle prime esperienze a livello nazionale - e in quella tornata Balzani riesce ad affermare la propria candidatura superando con il 50,27% di preferenze il sindaco in carica Nadia Masini. La vittoria delle primarie conquistata partendo da una posizione di outsider apre le porte alla campagna elettorale per diventare sindaco di Forl\u00ec.\nRiunita una coalizione composta da Partito Democratico, Italia dei Valori, Rifondazione Comunista, Verdi, Sinistra per Forl\u00ec e 2 liste civiche, Balzani manca la vittoria al primo turno nelle elezioni comunali del 6 e 7 giugno 2009 per qualche centinaio di voti fermandosi al 49,40%. Al ballottaggio, sconfigge con il 55,05% delle preferenze Alessandro Rondoni candidato di PDL, UDC, Lega Nord e Partito Repubblicano che si ferma a 44.95%. La maggioranza di Roberto Balzani in consiglio comunale \u00e8 formata da 22 seggi del PD e 2 dell'Italia dei Valori su 40 totali.\nSindaco di Forl\u00ec.\nDopo l'elezione a sindaco nomina una giunta composta da cinque donne e cinque uomini.\nIl 21 ottobre 2009 il Comune di Forl\u00ec sceglie di non vendere le reti di distribuzione del gas, di propriet\u00e0 comunale, alla holding Hera.\nL'8 gennaio 2011 il presidente della Repubblica Giorgio Napolitano visita Forl\u00ec, citt\u00e0 di primo piano nel risorgimento italiano, lanciando sul territorio le celebrazioni per il centocinquantesimo anniversario dell'unit\u00e0 italiana. Balzani organizza, in occasione dell'anno celebrativo, una campagna di educazione e confronto sul tema unitario: incontri con la cittadinanza, nelle scuole, nelle carceri. Il 4 giugno 2011 organizza in piazza Saffi il \"pranzo patriottico\", rievocazione degli storici pranzi rivoluzionari svoltisi a Forl\u00ec nel 1849.\nIl 31 gennaio 2011 inizia la raccolta differenziata dei rifiuti con il sistema porta a porta nei primi quartieri; l'esperimento viene poi esteso ad altre aree nel settembre 2011 e marzo 2012 e infine all'intera citt\u00e0.\nBalzani nell'estate 2011 rilancia una sua proposta del 2008 per giungere a formare una provincia unica di Romagna. Seguono lo stesso filo conduttore le proposte per arrivare alla creazione di un sistema aeroportuale e fieristico su scala romagnola. Nel 2012 il tema della provincia unica, fino ad allora avversato dalla classe dirigente del Pd, viene fatto proprio dalla classe politica regionale in vista della riaggregazione delle province proposta dal ministro Filippo Patroni Griffi. Il progetto del ministro viene a cadere con la fine del governo Monti.\nNel maggio 2011 le scelte proposte dall'amministrazione comunale per il rilancio del centro cittadino vengono discusse in consiglio comunale. Seguono una serie di incontri di approfondimento e viene attivato un percorso di consultazione della cittadinanza mediante questionario cartaceo e online. Nella seduta del 1\u00ba agosto 2011, il consiglio comunale di Forl\u00ec approva il programma di interventi per la riqualificazione e il rilancio del centro storico della citt\u00e0.\nNel novembre 2011 il Comune di Forl\u00ec diventa capofila di un gruppo di amministrazioni che sostengono una legge di iniziativa popolare per il riordino della gestione dei rifiuti. Tale iniziativa \u00e8 stata elaborata dall'amministrazione comunale in coordinamento con un comitato di associazioni, di cui fanno parte Ecoistituto di Faenza, WWF e Legambiente Emilia-Romagna. La proposta di legge contiene due elementi per promuovere la realizzazione di una societ\u00e0 del riciclo: introduce un meccanismo di fiscalit\u00e0 ambientale per garantire l'applicazione del principio chi pi\u00f9 inquina pi\u00f9 paga. Dichiara privi di rilevanza economica i servizi di raccolta domiciliare e di riuso e riduzione dei rifiuti; i comuni possono individuare direttamente le modalit\u00e0 di affidamento del servizio.\nNel dicembre 2011 il Comune di Forl\u00ec presenta all'Unione europea il Piano di azione per l'energia sostenibile e diventa cos\u00ec il settimo Comune italiano con popolazione superiore a 100.000 abitanti a realizzare questo importante strumento. Nell'ottobre 2010, infatti, il Comune di Forl\u00ec aveva aderito al Patto dei Sindaci lanciato dalla Commissione Europea, impegnandosi a realizzare localmente la riduzione del 20% delle emissioni climalteranti entro il 2020, attraverso la promozione di pratiche di risparmio energetico e di utilizzo di energia rinnovabile.\nIl 17 febbraio 2012 il presidente della Repubblica Giorgio Napolitano, durante la cerimonia solenne per la chiusura delle celebrazioni del 150\u00ba anniversario dell'Unit\u00e0 d'Italia, consegna un encomio speciale alla citt\u00e0 di Forl\u00ec inserendola fra i 10 Comuni d'Italia distintisi per iniziative nel 150\u00ba anniversario dell'Unit\u00e0 nazionale.\nIl 31 marzo 2012 in occasione del \u201cEarth hour 2012 / L'ora della terra WWF\u201d, il Comune di Forl\u00ec viene premiato fra le citt\u00e0 italiane virtuose per le buone pratiche di sostenibilit\u00e0 urbana.\nFra le politiche messe in atto dalla giunta Balzani, vanno segnalate anche: \nDurante l'amministrazione Balzani si sono tuttavia verificati anche alcuni problemi: la citt\u00e0 di Forl\u00ec \u00e8 stata colpita nel 2010 da un forte gelicidio e da una forte tempesta di neve nel 2012 che hanno creato diversi disagi, nel 2010 la Sapro (la societ\u00e0 pubblica per l'urbanizzazione delle aree industriali) \u00e8 fallita e la scommessa sull'aeroporto (chiusura della societ\u00e0 pubblica e creazione di una societ\u00e0 privata), nonostante i tentativi dal 2014, non \u00e8 ancora stata vinta.\nFra il dicembre 2012 e i primi mesi del 2013 \u00e8 messo sotto accusa dalla Procura di Forl\u00ec per \"peculato immateriale\" in quanto amministratore pubblico. L'accusa viene archiviata.\nNel dicembre 2013 rinuncia alla ricandidatura in seguito ad un evento generato dallo scontro politico con il presidente della Regione, Vasco Errani, sul tema dell'Ausl unica di Romagna.\nNel giugno 2014 torna all'insegnamento presso l'Universit\u00e0 a Bologna. In agosto si presenta alle primarie del PD per la candidatura a presidente della Regione Emilia-Romagna. Il 28 settembre 2014 si tengono le primarie, vinte da Stefano Bonaccini, poi eletto presidente della Regione in autunno. Balzani ottiene il 39,1%. \nOpere.\nOltre a numerosi articoli apparsi su riviste e pubblicazioni scientifiche, \u00e8 autore di vari testi di saggistica:\nVita privata.\nSposato con Monica, ha due figli."}
{"id": "2153022", "revid": "21076551", "url": "https://it.wikipedia.org/wiki?curid=2153022", "title": "OMLE", "text": ""}
{"id": "2153044", "revid": "1005847", "url": "https://it.wikipedia.org/wiki?curid=2153044", "title": "Organizzazione dei Comunisti Marxisti-Leninisti di Grecia", "text": "L'Organizzazione dei Comunisti Marxisti-Leninisti di Grecia (\u039f\u03c1\u03b3\u03ac\u03bd\u03c9\u03c3\u03b7 \u039a\u03bf\u03bc\u03bc\u03bf\u03c5\u03bd\u03b9\u03c3\u03c4\u03ce\u03bd \u039c\u03b1\u03c1\u03be\u03b9\u03c3\u03c4\u03ce\u03bd-\u039b\u03b5\u03bd\u03b9\u03bd\u03b9\u03c3\u03c4\u03ce\u03bd \u0395\u03bb\u03bb\u03ac\u03b4\u03b1\u03c2), da non confondersi con l'Organizzazione dei Marxisti-Leninisti di Grecia, fu un gruppo marxista-leninista, antirevisionista e hoxhaista greco.\nL'OKMLE fu fondato nel gennaio 1982 dai sostenitori greci del Partito del Lavoro d'Albania, che allora aveva ripudiato il maoismo e si era posto in contraddizione con la Cina, sua precedente alleata. Per tutta la sua esistenza, boicott\u00f2 le elezioni e pubblic\u00f2 un mensile chiamato \"Rivoluzione\" (\u0395\u03c0\u03b1\u03bd\u03ac\u03c3\u03c4\u03b1\u03c3\u03b7).\nNel 1993, l'OKMLE si un\u00ec con altri gruppi e personalit\u00e0 per fondare il Movimento per un Partito Comunista Unito di Grecia."}
{"id": "2153046", "revid": "436907", "url": "https://it.wikipedia.org/wiki?curid=2153046", "title": "David Richard Campbell", "text": "\u00c8 stato nominato agli Emmy Awards per il film televisivo \"Puff, the Magic Dragon\", nel 1979."}
{"id": "2153047", "revid": "287204", "url": "https://it.wikipedia.org/wiki?curid=2153047", "title": "Roswell (Dakota del Sud)", "text": "Roswell \u00e8 un census-designated place (CDP) degli Stati Uniti d'America e capoluogo della contea di Miner nello Stato del Dakota del Sud. La popolazione era di 15 abitanti al censimento del 2010. \u00c8 stata disincorporata nel 2012.\nRoswell fu progettata nel 1883 e intitolata in onore di Roswell Miller, un ferroviere.\nGeografia fisica.\nRoswell \u00e8 situata a (44.006710, \u221297.695717).\nSecondo lo United States Census Bureau, la citt\u00e0 ha una superficie totale di 3,66 km\u00b2, dei quali 3,66\u00a0km\u00b2 di territorio e 0\u00a0km\u00b2 di acque interne (0% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 15 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 100% di bianchi, lo 0% di afroamericani, lo 0% di nativi americani, lo 0% di asiatici, lo 0% di oceanici, lo 0% di altre etnie, e lo 0% di due o pi\u00f9 etnie. Ispanici o latinos di qualunque etnia erano lo 0% della popolazione."}
{"id": "2153049", "revid": "339392", "url": "https://it.wikipedia.org/wiki?curid=2153049", "title": "Disturbo post-traumatico da stress", "text": ""}
{"id": "2153050", "revid": "599013", "url": "https://it.wikipedia.org/wiki?curid=2153050", "title": "David Campbell", "text": ""}
{"id": "2153052", "revid": "505447", "url": "https://it.wikipedia.org/wiki?curid=2153052", "title": "Zhenjiang", "text": "Zhenjiang (in cinese: \u9547\u6c5f; in pinyin Zh\u00e8nji\u0101ng) \u00e8 una citt\u00e0 della Cina nella provincia dello Jiangsu.\nStoria.\nDopo essere stata una base militare durante il periodo Wu; al tempo dei Tre Regni (220-280) fu chiamata Xuzhou e mantenne il nome per diversi secoli finch\u00e9 fu cambiato in Zhenjiang durante il periodo Song (960-1279). Data la sua favorevole posizione, alla confluenza tra il Fiume Azzurro e il Grande Canale Imperiale divenne ben presto un importante centro di smistamento e commercializzazione. Attualmente \u00e8 un'importante citt\u00e0 industriale."}
{"id": "2153053", "revid": "767487", "url": "https://it.wikipedia.org/wiki?curid=2153053", "title": "Half Light", "text": "Half Light \u00e8 un film del 2006 diretto da Craig Rosenberg.\nFilm thriller statunitense con protagonista Demi Moore.\nTrama.\nRachel Carlson \u00e8 una brillante scrittrice di grande successo che conduce una felicissima vita insieme al compagno Brian, aspirante scrittore che soffre di un forte senso di inferiorit\u00e0 nei confronti di Rachel, ed al piccolo Tommy avuto da una precedente relazione. Un giorno per\u00f2 a causa di una incauta distrazione della donna che aveva lasciato aperto il cancello che dava accesso al canale, Tommy cade nell'acqua adiacente alla loro abitazione e perde la vita. Dopo otto mesi dalla tragedia, Rachel ancora distrutta dal dolore, non riesce ad andare avanti con il lavoro e non trova alcun conforto in Brian. Per poter riprendere a scrivere, Rachel decide di trascorrere qualche mese in una casa nella sperduta localit\u00e0 di Ingonish Cove, in Scozia. Il luogo \u00e8 suggestivo, e la gente locale si dimostra accogliente con Rachel, ci\u00f2 nonostante la donna \u00e8 continuamente disturbata da terribili incubi ed inquietanti visioni che riguardano il figlio. Fino al giorno in cui incontra Angus McCulloch, giovane guardiano del faro e vedovo.\nRachel ed Angus stringono amicizia ed in brevissimo tempo iniziano anche una tenera relazione sentimentale. Tuttavia Rachel viene a sapere dagli abitanti di Ingonish Cove che il faro \u00e8 disabitato da anni, precisamente da quando il guardiano Angus trov\u00f2 la moglie con un altro uomo. Secondo il racconto Angus uccise i due amanti e si suicid\u00f2. Confusa e spaventata, Rachel chiama la sua migliore amica ed editrice Sharon che decide di raggiungerla. Le due donne si recano al faro e lo trovano completamente abbandonato e diverso da come lo aveva visto Rachel fino a qualche giorno prima. Sconvolta, Rachel vede comparire il fantasma di Angus alle spalle di Sharon ed ucciderla. Rachel fugge via a cercare aiuto, ma al suo ritorno non c'\u00e8 traccia del cadavere dell'amica.\nIn realt\u00e0 Sharon \u00e8 in combutta con Brian, con cui ha una relazione clandestina: i due hanno organizzato un piano per far credere pazza Rachel ed eliminarla. Quello che Rachel pensa sia il fantasma di Angus, in realt\u00e0, \u00e8 un uomo assoldato dai due amanti. Nel finale del film Rachel, sul punto di essere uccisa da Brian e Sharon, \u00e8 aiutata proprio dal loro complice nel corpo del quale il fantasma di Angus \u00e8 entrato: dopo averla salvata, l'uomo, ancora posseduto dallo spettro, si uccide gettandosi dal faro.\nRachel tornata a casa riesce finalmente ad aprire il cancello che dalla morte del figlio non era pi\u00f9 riuscita ad oltrepassare."}
{"id": "2153054", "revid": "300067", "url": "https://it.wikipedia.org/wiki?curid=2153054", "title": "Constantina Dita-Tomescu", "text": ""}
{"id": "2153056", "revid": "27108", "url": "https://it.wikipedia.org/wiki?curid=2153056", "title": "Kjersti Tysse Platzer", "text": ""}
{"id": "2153058", "revid": "254401", "url": "https://it.wikipedia.org/wiki?curid=2153058", "title": "Hugh Selwyn Mauberley", "text": ""}
{"id": "2153060", "revid": "1005847", "url": "https://it.wikipedia.org/wiki?curid=2153060", "title": "Movimento per un Partito Comunista Unito di Grecia", "text": "Il Movimento per un Partito Comunista Unito di Grecia (\u039a\u03af\u03bd\u03b7\u03c3\u03b7 \u03b3\u03b9\u03b1 \u0395\u03bd\u03b9\u03b1\u03af\u03bf \u039a\u039a\u0395) fu un movimento di ispirazione hoxhaista e antirevisionista greco.\nIl MPCUG fu fondato nel 1993 dall'unione di varie personalit\u00e0 e organizzazioni, perlopi\u00f9 ex esiliati in Unione Sovietica e sostenitori della memoria di Nikos Zachariad\u012bs, con l'Organizzazione dei Comunisti Marxisti-Leninisti di Grecia, pro-albanese. L'obiettivo del Movimento era unificare tutti i comunisti greci e fondare un partito marxista-leninista.\nNel 1996, a soli tre anni dalla sua fondazione, l'organizzazione si un\u00ec con i comunisti del giornale \"Epoca post-sovietica\" e con altri stalinisti-hoxhaisti indipendenti per formare il Movimento per la Riorganizzazione del Partito Comunista di Grecia 1918-55.\nPer tutta la sua esistenza, pubblic\u00f2 il bisettimanale \"La Voce della Verit\u00e0\" (\u03a6\u03c9\u03bd\u03ae \u03c4\u03b7\u03c2 \u0391\u03bb\u03ae\u03b8\u03b5\u03b9\u03b1\u03c2)."}
{"id": "2153065", "revid": "339392", "url": "https://it.wikipedia.org/wiki?curid=2153065", "title": "Kawasaki ZXR 750 Stinger", "text": ""}
{"id": "2153068", "revid": "2033069", "url": "https://it.wikipedia.org/wiki?curid=2153068", "title": "Cashmere Mafia", "text": "Cashmere Mafia \u00e8 una serie televisiva statunitense andata in onda sul canale televisivo ABC dal 6 gennaio al 20 febbraio 2008. La serie \u00e8 stata creata da Kevin Wade, autore del film \"Vi presento Joe Black\", e prodotta, tra gli altri, da Darren Star, creatore di \"Sex and the City\".\nL'ABC ha deciso di non produrre una seconda stagione a causa dei bassi ascolti e l'intera serie risulta, quindi, formata da soli 7 episodi.\nIn Italia, la serie \u00e8 stata trasmessa in prima visione su Mya, canale della piattaforma pay Mediaset Premium, dal 4 al 25 marzo 2009 ed in chiaro dal 19 settembre al 31 ottobre dello stesso anno su Canale 5.\nA partire dal 22 novembre 2010 Cashmere Mafia viene trasmesso sul canale La5 del Digitale terrestre.\nTrama.\nLa storia racconta le vicende di quattro donne in carriera che vivono a New York: Mia, Juliet, Zoe e Caitlin, conosciutesi ai tempi dell'Universit\u00e0, che mantengono uno stretto rapporto di amicizia e creano il \"Cashmere Mafia\", il loro club esclusivo, che consiste nel sostenersi l'una con l'altra durante le avversit\u00e0 della vita lavorativa, familiare e sentimentale.\nPersonaggi e interpreti.\nAltri personaggi.\nUomo d'affari ed ex marito di Juliet.\nArchitetto e marito di Zoe.\nAcerrima nemica delle Cashmere mafia.\nResponsabile di un'agenzia di pubblicit\u00e0, ha frequentato Caitlin.\nEx collega ed ex fidanzato di Mia.\nFiglia di Zoe.\nFiglio di Zoe.\nFiglia di Juliet.\nCapo di Mia.\nDipendente dell'ufficio di Zoe.\nNeurochirurgo con cui Mia insataurer\u00e0 una relazione.\nCapo di Caitlin.\nProduzione e messa in onda.\nProdotta dalla Sony Pictures Entertainment e dalle case di produzione di Darren Star e Gail Katz, la serie riceve il via libera e l'ordine di creare tredici episodi l'11 maggio 2007. Doveva debuttare il 27 novembre 2007, per sostituire il programma \"Dancing with the Stars\", che raccoglieva pochi ascolti, ma la ABC decide di spostare la messa in onda, perch\u00e9 non sicura della futura promozione e della programmazione. Inoltre, in seguito allo sciopero degli sceneggiatori del 2007-2008, furono creati solo sette episodi dei tredici programmati. \"Cashmere Mafia\" debutta domenica 6 gennaio 2008 e poi si sposter\u00e0 regolarmente al mercoled\u00ec, a partire dal 9 gennaio, dopo il reality show \"Super Nanny\" ed al posto di \"Dirty Sexy Money\". Compete indirettamente con il telefilm trasmesso sul canale NBC \"Lipstick Jungle\", creato dalla ex-collaboratrice creativa di Darren Starr in \"Sex and the City\", Candace Bushnell, famosa giornalista e scrittrice statunitense.\nIl telefilm \u00e8 stato trasmesso anche in altri paesi: in Polonia sul canale Polsat, in Malaysia su Ntv7, a Singapore su MediaCorp TV Channel 5, su RT\u00c9 Two in Irlanda, nei Paesi Bassi su RTL 5, su KanaalTwee in Belgio, in Croazia su Nova TV, in Portogallo su TVI, su TV2 in Nuova Zelanda, in Australia su Nine Network, su E! in Canada, su Nelonen in Finlandia, in India su AXN, su RTV Pink in Serbia, su TV3 in Danimarca, a Cuba su Multivisi\u00f3n, in Francia sui canali Teva e M6 ed infine su Domashniy in Russia."}
{"id": "2153072", "revid": "729019", "url": "https://it.wikipedia.org/wiki?curid=2153072", "title": "Gran Premio motociclistico di Gran Bretagna 2001", "text": "Il Gran Premio motociclistico di Gran Bretagna 2001 corso l'8 luglio, \u00e8 stato l'ottavo Gran Premio della stagione 2001 e ha visto vincere: la Honda di Valentino Rossi nella classe 500, Daijir\u014d Kat\u014d nella classe 250 e Y\u014dichi Ui nella classe 125."}
{"id": "2153079", "revid": "580197", "url": "https://it.wikipedia.org/wiki?curid=2153079", "title": "Scott Booth", "text": "Carriera.\nCalciatore.\nClub.\nBooth ha iniziato la carriera nella squadra della sua citt\u00e0, l'Aberdeen, dove ha giocato per nove anni. Visto come un idolo dai tifosi, \u00e8 stato parte della squadra che ha vinto il campionato 1990-1991. \u00c8 stato un grande talento, amato dai compagni di squadra e dalla tifoseria.\nHa giocato ogni incontro nell'avventura nella Scottish League Cup, esclusa la finale, che ha saltato per infortunio. L'Aberdeen si \u00e8 comunque aggiudicato il trofeo, battendo per due a zero il Dundee. Meno di due anni dopo, ha lasciato il Pittodrie Stadium per un sorprendente passaggio ai tedeschi del .\nProbabilmente, il successo del connazionale Paul Lambert ha influito in questo trasferimento. Tuttavia, non ha mai potuto esprimersi con continuit\u00e0 a causa del poco spazio in squadra e ha avuto soltanto un assaggio dell'avventura in Champions League. \u00c8 diventato, comunque, l'unico calciatore scozzese ad aggiudicarsi una medaglia per essere diventato campione mondiale per club, essendo entrato in campo a partita in corso contro il Cruzeiro Esporte Clube, nella finale di Coppa Intercontinentale.\nDopo due prestiti nei Paesi Bassi, con le maglie di e , ha firmato per il . \u00c8 diventato uno dei calciatori preferiti della sua tifoseria ed ha vinto la KNVB beker. Nel 2003, \u00e8 tornato all'Aberdeen.\nBooth si \u00e8 trovato al primo posto della classifica marcatori nel campionato 2003-2004, ma \u00e8 stato fermato da un infortunio. Quando \u00e8 stato svincolato, nel 2004, molti tifosi hanno protestato con il tecnico Steve Paterson, dicendo che avrebbero voluto vedere ancora giocare Booth per l'Aberdeen. Nonostante avesse altre offerte da squadre scozzesi di divisioni inferiori, ha preferito ritirarsi.\nNazionale.\nBooth ha debuttato per la nel 1993. In totale, ha vestito la maglia della nazionale in ventidue occasioni, con sei reti all'attivo. Ha partecipato al e al ."}
{"id": "2153080", "revid": "106456", "url": "https://it.wikipedia.org/wiki?curid=2153080", "title": "Cleruco", "text": ""}
{"id": "2153081", "revid": "599013", "url": "https://it.wikipedia.org/wiki?curid=2153081", "title": "Shane Smeltz", "text": "Carriera.\nHa segnato una rete alla nazionale italiana di calcio il 10 giugno 2009 in occasione dell'amichevole nello stadio di Pretoria in vista della FIFA Confederations Cup 2009. Inoltre, \u00e8 l'autore dell'assist al 93' per il goal di Winston Reid nei mondiali 2010 in Sudafrica nella prima partita nella fase a gironi contro la Slovacchia finita 1-1.\nHa segnato il gol del momentaneo vantaggio della Nuova Zelanda contro l'Italia nella seconda partita della fase a gironi. La Nuova Zelanda si sar\u00e0 successivamente qualificata terza nel girone, suo miglior risultato ai Mondiali di sempre.\nNel 2007 e nel 2008 \u00e8 stato nominato calciatore oceaniano dell'anno."}
{"id": "2153082", "revid": "106456", "url": "https://it.wikipedia.org/wiki?curid=2153082", "title": "Cleruchi", "text": ""}
{"id": "2153083", "revid": "1393243", "url": "https://it.wikipedia.org/wiki?curid=2153083", "title": "Corin Nemec", "text": "Ne 1994 ha interpretato la parte di Harold Lauder nella miniserie televisiva \"L'ombra dello scorpione\", tratta dall'omonimo romanzo di Stephen King. "}
{"id": "2153085", "revid": "1793900", "url": "https://it.wikipedia.org/wiki?curid=2153085", "title": "\u00d6tztal", "text": "L'\u00d6tztal \u00e8 una valle austriaca laterale del fiume Eno lunga circa 65 chilometri a monte (sud-ovest) di Innsbruck nel Tirolo austriaco. Separa le Alpi Venoste (ad ovest) dalle Alpi dello Stubai (ad est) ed \u00e8 solcata dall'\u00d6tztaler Ache, che sgorga dalle pendici del Monte Similaun (3.655\u00a0m) e confluisce nell'Eno a circa 8\u00a0km a est di Imst e a 42\u00a0km a ovest di Innsbruck, capoluogo della regione nord-tirolese. La parte meridionale, detta \"Gurglertal\", termina con i ghiacciai della Palla Bianca (\"Wei\u00dfkugel\") e del Monte Similaun, lungo lo spartiacque alpino, al confine con l'Italia. L'abitato di Obergurgl \u00e8 il primo dell'Austria per altitudine e comprende i comuni di Sautens, Oetz (da cui la valle prende il nome), Umhausen, L\u00e4ngenfeld e S\u00f6lden.\nStoria.\nNel 1991 fu scoperto \u00d6tzi, la cosiddetta mummia del Similaun, una mummia umana naturale in buono stato di conservazione, risalente a circa il 3300 a.C. Il monumento a lui dedicato \u00e8 situato nei pressi del Rifugio Similaun, in territorio italiano, mentre il corpo \u00e8 conservato nel museo delle scienze naturali di Bolzano.\nEconomia.\nIl territorio vive principalmente di turismo estivo e invernale: i rilievi che circondano la lunga vallata sono, infatti, molto frequentati da escursionisti e sciatori. Tra le stazioni sciistiche pi\u00f9 note vi sono \"Hochs\u00f6lden\" e \"Hochgurgl\", appartenenti al comune di S\u00f6lden.\nVie di accesso.\nLa \u00d6tztal \u00e8 servita dall'autostrada A12 e da un'unica stazione ferroviaria, posta al fondovalle e appartenente alla tratta Innsbruck - Bludenz. Inoltre, la valle \u00e8 collegata alla Val Passiria (\"Passeiertal\"), in Sud Tirolo, tramite il Passo del Rombo (\"Timmelsjoch\")."}
{"id": "2153091", "revid": "371529", "url": "https://it.wikipedia.org/wiki?curid=2153091", "title": "Effervescing Elephant", "text": "Effervescing Elephant \u00e8 un brano musicale di Syd Barrett, inserito nell'album \"Barrett\" del 1970.\nDescrizione.\nLa canzone \u00e8 tratta da un poema di Edward Lear ed \u00e8 nota per il suo ritmo tipicamente infantile, esattamente come se Barrett \"\u00abstesse raccontando una fiaba ad un bambino\u00bb\".\nL'ispirazione per la canzone venne a Barrett da piccolo, quando leggeva i versi dell'ironico Lear, ma questa venne pubblicata definitivamente nel 1970, come dodicesima traccia del suo secondo LP da solista.\nNell'edizione CD di \"Opel\" (edita solo nel 1993), della canzone \u00e8 stata aggiunta una seconda versione, la \"take 2\"."}
{"id": "2153093", "revid": "91484741", "url": "https://it.wikipedia.org/wiki?curid=2153093", "title": "Legge di Prevost", "text": "In fisica termodinamica la legge di Prevost afferma che il bilancio netto di energia, ossia la quantit\u00e0 di calore scambiato formula_1 , \u00e8 pari alla differenza fra il calore emesso formula_2 e quello ricevuto formula_3 :\nformula_4\nche si ottiene sfruttando la relazione fra quantit\u00e0 di calore ricevuto formula_3 , coefficiente di assorbimento formula_6 ed quantit\u00e0 di calore incidente formula_7 .\nTale legge ha carattere generale e pu\u00f2 essere usata per estendere la legge di Legge di Stefan-Boltzmann ai corpi grigi."}
{"id": "2153096", "revid": "125532972", "url": "https://it.wikipedia.org/wiki?curid=2153096", "title": "Movimento per la Riorganizzazione del Partito Comunista di Grecia 1918-55", "text": "Il Movimento per la Riorganizzazione del Partito Comunista di Grecia 1918-55 (\u039a\u03af\u03bd\u03b7\u03c3\u03b7 \u03b3\u03b9\u03b1 \u03c4\u03b7\u03bd \u0391\u03bd\u03b1\u03c3\u03cd\u03bd\u03c4\u03b1\u03be\u03b7 \u03c4\u03bf\u03c5 \u039a\u039a\u0395 1918-55) \u00e8 un partito marxista-leninista, hoxhaista e antirevisionista greco. \u00c8 meglio conosciuto con il nome di \"Anasintaxi\" (Riorganizzazione), nome del suo organo di stampa.\nIl MRPCG fu fondato nel 1996 dall'incontro fra alcuni gruppi stalinisti indipendenti e il Movimento per un Partito Comunista Unito di Grecia, tutti accomunati dal sostegno dell'allora Partito del Lavoro d'Albania e dal rifiuto del Partito Comunista di Grecia (KKE), considerato revisionista e traditore. Non a caso il Movimento si ripropone di riorganizzare il KKE prendendone a modello la storia fino al 1955, quando cio\u00e8 il segretario generale Nikolaos Zachariadis (in cui il Movimento si riconosce) fu espulso. Oggi, parlando del KKE tradizionale, il Movimento scrive \"K\"KE (mettendo le virgolette intorno alla K che sta per \"comunista\") o KKE (1955).\nContrariamente alle organizzazioni maoiste, ma anche a quelle hoxhaiste e marxiste-leniniste in generale, Anasintaxi usa frequentemente il termine \"stalinismo\". Infatti la sua ideologia \u00e8 il marxismo-leninismo-stalinismo (in evidente contrapposizione al marxismo-leninismo-maoismo). A differenza di altre organizzazioni di simile pensiero, Anasintaxi critic\u00f2 Ludo Martens quando pubblic\u00f2 il libro \"\", considerando quest'ultimo un libro anti-stalinista, trotzkista e maoista.\nIl Movimento prende parte alla Conferenza Internazionale dei Partiti e delle Organizzazioni Marxisti-Leninisti (Unit\u00e0 e Lotta)."}
{"id": "2153098", "revid": "21077278", "url": "https://it.wikipedia.org/wiki?curid=2153098", "title": "Maruti 800", "text": ""}
{"id": "2153110", "revid": "1573940", "url": "https://it.wikipedia.org/wiki?curid=2153110", "title": "Delmar (Delaware)", "text": "Delmar \u00e8 una citt\u00e0 degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 1.407 abitanti. Fa parte dell'area micropolitana di Seaford. Inoltre \u00e8 situata perfettamente sul confine fra Delaware e Maryland, lungo la cosiddetta \"Transpeninsular Line\". Il suo motto infatti \u00e8 \"The Little Town Too Big for One State\" (\"La piccola citt\u00e0 troppo grande per uno stato\"). Le citt\u00e0 condividono l'amministrazione, la polizia e il dipartimento dei lavori.\nGeografia fisica.\nSecondo i rilevamenti dello United States Census Bureau, la citt\u00e0 di Delmar si estende su una superficie totale di 2,4\u00a0km\u00b2, tutti quanti occupati da terre.\nPopolazione.\nSecondo il censimento del 2000, a Delmar vivevano 1.407 persone, ed erano presenti 344 gruppi familiari. La densit\u00e0 di popolazione era di 634 ab./km\u00b2. Nel territorio comunale si trovavano 595 unit\u00e0 edificate. Per quanto riguarda la composizione etnica degli abitanti, il 74,77% era bianco, il 20,82% era afroamericano, lo 0,43% era nativo, e l'1,28% era asiatico. Il restante 2,70% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 2,13% degli abitanti.\nPer quanto riguarda la suddivisione della popolazione in fasce d'et\u00e0, il 26,6% era al di sotto dei 18, il 7,1% fra i 18 e i 24, il 26,0% fra i 25 e i 44, il 19,0% fra i 45 e i 64, mentre infine il 21,3% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 78,8 maschi."}
{"id": "2153117", "revid": "112445344", "url": "https://it.wikipedia.org/wiki?curid=2153117", "title": "Kawasaki ZX-R", "text": "La ZX-R o ZX o ZX-R Ninja, sono modelli di motocicletta proposto dalla casa motociclistica giapponese Kawasaki, quali modelli di punta tra le supersportive.\nQueste moto possono essere scambiate con le Kawasaki Ninja, ma che in realt\u00e0 sono solo modelli stradali e non stradali sportivi, infatti hanno soluzioni tecniche non esasperate.\n150.\nRappresenta il modello di cilindrata minore dell'intera categoria, l'unico con motore a due tempi, il nome completo \u00e8 \"Ninja KRR ZX\", venduto esclusivamente per il mercato asiatico.\nNel 2002 la moto venne aggiornata con l'introduzione della valvola allo scarico \"SuperKIPS\" e del sistema \"HSAS\" (High Performance Secondary Air System).\n250.\nProdotta dal 1989 al 1997.\nDa non confondere con la Ninja 250, che la sostituisce.\nQuesta cilindrata (250 quadricilindrico) viene riproposta nel 2020.\n400.\nProdotta dal 1989 al 1999.\n600.\nProdotta dal 1990 fino al 1995\n750.\nProdotta dal 1989 al 1995.\n900.\nProdotta dal 1994 al 2003.\n1000.\nProdotta dal 1988 al 1990.\n1100.\nNel mercato Europeo \u00e8 presente con il nome ZZX ed \u00e8 stata prodotta dal 1990 al 2001.\n1200.\nProdotta dal 2002 al 2005\n1400.\nLa moto in Europa ha il nome ZZR ed \u00e8 stata prodotta a partire dal 2006 in sostituzione della Kawasaki ZX 12 R e della Kawasaki ZZR 1200"}
{"id": "2153121", "revid": "59338", "url": "https://it.wikipedia.org/wiki?curid=2153121", "title": "Carl Reichenbach", "text": ""}
{"id": "2153124", "revid": "107635239", "url": "https://it.wikipedia.org/wiki?curid=2153124", "title": "Emilio Ricci", "text": "Medico e poeta, \u00e8 diventato un eroe della Grande Guerra, perendo a causa del bombardamento della chiesa di Doberd\u00f2, allora adattata ad ospedale militare, dove ha inteso rimanere per accudire i suoi assistiti, indomitamente affrontando la morte.\nPer l'alto suo sacrificio, gli sono state conferite solenni onorificenze: la Croce al merito di guerra, nel 1921, e la Medaglia d\u2019argento al valor militare, nel 1924.\nUomo di acuto e versatile ingegno, ha compiuto a Napoli gli studi di Medicina, laureandosi a 23 anni, sempre coltivando la sua passione per le lettere e le lingue. Infatti conosceva perfettamente varie opere, in prosa e in versi, antiche e moderne, tra cui l'intera cantica dell\u2019\"Inferno\" di Dante; \u00e8 stato precoce traduttore delle \"Georgiche\" di Virgilio, fatica che gli ha procurato la prima notoriet\u00e0 a livello cittadino e nei dintorni; padroneggiava ben dieci lingue.\nLa sua statura intellettuale e morale ha meritato l'attenzione di non pochi studiosi sin dall'immediatezza della sua tragica scomparsa, in primo luogo del filosofo Benedetto Croce.\nAutore tanto di opere in prosa quanto di scritti poetici, ci\u00f2 che esprime la cifra pi\u00f9 significativa della sua produzione, egli ha adottato uno stile sostenuto, di sapore classicheggiante, non alieno da slanci e palpiti di orientamento romantico: la sua concezione naturalista ed evoluzionista del mondo si abbinava alla passione per la vita e per l'umanit\u00e0; essa pertanto informava toni e contenuto della sua opera, che risulta non inquadrabile in nessuna corrente letteraria e artistica a lui coeva.\nDel Ricci si ricordano i Canti, la tragedia in versi \"Luigi Serio eroe della Repubblica partenopea\", i poemetti \"Il Vesuvio\" (in frammenti) e \"Titanic\", le opere in prosa incompiute \"Il sonno\" e \"La passione di Ges\u00f9 Cristo\", la traduzione in versi delle \"Georgiche\" di Virgilio, l'Epistolario.\nLe sue spoglie, provvisoriamente tumulate nel cimitero di Redipuglia, dal 1922 riposano nel camposanto di Torremaggiore; la sua lapide \u00e8 contraddistinta da un epitaffio formulato da Croce. La sua cittadina lo annovera tra i non pochi suoi figli illustri: gli ha dedicato una strada ed una scuola elementare."}
{"id": "2153126", "revid": "59338", "url": "https://it.wikipedia.org/wiki?curid=2153126", "title": "Carl von Reichenbach", "text": ""}
{"id": "2153127", "revid": "417119", "url": "https://it.wikipedia.org/wiki?curid=2153127", "title": "Lega Nazionale Trieste", "text": "La Lega Nazionale per lo Sport fu un'associazione sportiva e culturale di Trieste e Monfalcone.\nLa sezione sportiva fu fondata nel 1946 (inglobando la Giovinezza Sportiva, fondata nel 1945) come risposta alla nascita dell'Unione Circoli Educazione Fisica, un'altra associazione sportiva legata agli indipendentisti triestini e al movimento filo-jugoslavo sostenitore di Tito.\nLa prima squadra che ottenne dei successi a livello nazionale fu la \"Giovinezza Lega Nazionale\" di rugby a 15, che partecip\u00f2 alla serie A dal 1946-47 al 1950.\nNell'atletica vinse due titoli nazionali assoluti.\nNella pallavolo femminile, la Lega Nazionale vinse lo scudetto del 1950.\nNella pallacanestro femminile, la squadra prese parte ai campionati 1946-47, 1947-48 e 1948-49, arrivando per due volte al quarto posto. Forn\u00ec inoltre tre giocatrici alla Nazionale universitaria.\nNella pallacanestro maschile, il cui prodotto pi\u00f9 famoso \u00e8 l'olimpionico Romeo Romanutti, la Lega Nazionale partecip\u00f2 al campionato italiano per cinque campionati. Con sede a Monfalcone, fu in Serie A nel 1946-47 e in Serie B nel 1947-48 e nel 1948-49. Con sede a Trieste, fu per due campionati nella massima serie, nel 1949-50 e nel 1950-51.\nLa Lega Nazionale oper\u00f2 anche nel calcio, nel tennis tavolo e nel tamburello."}
{"id": "2153131", "revid": "156341", "url": "https://it.wikipedia.org/wiki?curid=2153131", "title": "Giovinezza Trieste", "text": ""}
{"id": "2153134", "revid": "59338", "url": "https://it.wikipedia.org/wiki?curid=2153134", "title": "Karl von Reichenbach", "text": ""}
{"id": "2153135", "revid": "156341", "url": "https://it.wikipedia.org/wiki?curid=2153135", "title": "Libertas Trieste", "text": ""}
{"id": "2153142", "revid": "156341", "url": "https://it.wikipedia.org/wiki?curid=2153142", "title": "Lega Nazionale Monfalcone", "text": ""}
{"id": "2153146", "revid": "298055", "url": "https://it.wikipedia.org/wiki?curid=2153146", "title": "Spike (Disney)", "text": "Spike (o Buzz Buzz) \u00e8 un personaggio minore della Banda Disney creato da The Walt Disney Company che compare in alcuni cortometraggi con Paperino.\nNell'episodio \"Ape di guardia\" viene chiamata \"Buzz Buzz\", e cos\u00ec viene citata anche nel \"Dizionario dei cartoni animali\" di Marco Giusti; in altri corti, invece, \u00e8 chiamata Spike (alla fine di \"Paperino e il socio in affari\" lo stesso Paperino le si rivolge con quel nome). Non \u00e8 chiaro se si tratti di due api diverse o della stessa, e viene ipotizzato che le possibili differenze tra le due siano il risultato del lavoro di diversi artisti sullo stesso personaggio.\nCaratteristiche.\n\u00c8 un'ape molto dispettosa, che non sopporta Paperino e nelle puntate in cui appare lo sconfigge molto spesso.\nNell'episodio \"Paperino e il socio in affari\", del 1952, Spike, ormai anziano, racconta che lui e Paperino furono originariamente amici, e collaboratori in un'impresa tessile. Successivamente il sodalizio si ruppe quando Paperino tent\u00f2 di schiacciare l'ape di cui Spike si era innamorato, e che successivamente spos\u00f2. Quest'ultima in realt\u00e0 maltratter\u00e0 Spike ancora pi\u00f9 di Paperino, tanto che alla fine del cartone, Spike fugge insieme a lui dalla moglie che lo perseguita lanciandogli mattarelli ed altre suppellettili."}
{"id": "2153147", "revid": "6923", "url": "https://it.wikipedia.org/wiki?curid=2153147", "title": "Nissan Pixo", "text": "La Nissan Pixo \u00e8 un'autovettura di piccole dimensioni prodotta dalla casa giapponese Nissan Motor dal 2009 al 2013 grazie ad una joint-venture effettuata con il gruppo Suzuki La presentazione \u00e8 avvenuta al Salone di Parigi nel 2008.\nIl contesto.\nNata da un progetto sviluppato totalmente in India la vettura \u00e8 costruita sulla medesima piattaforma della Suzuki Alto settima serie da cui si differenzia per il solo gruppo frontale caratterizzato da fari, cofano motore e paraurti specifici di dimensioni maggiori. Il posteriore e la fiancata vengono ripresi anche dalla cugina Alto cos\u00ec gli interni. La Pixo dispone di sospensioni anteriori del tipo MacPherson mentre al posteriore il classico schema a ponte torcente.\nEquipaggiata di un motore benzina 3 cilindri in alluminio di 1 litro (68 CV/50 kW) omologato Euro 5, la potenza viene trasmessa ad un cambio manuale a 5 rapporti oppure ad un automatico a 4 rapporti con convertitore. La casa ha annunciato in Italia l'arrivo anche di una versione bi-fuel denominata \"EcoPixo\" con motore in grado di funzionare sia a benzina che GPL. Le dimensioni compatte hanno permesso di ricavare un abitacolo a quattro posti a sedere ed un bagagliaio con un volume minimo di 129 litri che salgono a 367 abbattendo la seconda fila.\nProgettata per le strade cittadine dell'Europa attualmente non \u00e8 prevista la distribuzione in Asia della vettura. I consumi ed i costi di esercizio sono piuttosto bassi cos\u00ec come le emissioni di anidride carbonica concentrate in soli 103 grammi al chilometro per la versione manuale e in 122 grammi al km per l'automatica."}
{"id": "2153149", "revid": "21077761", "url": "https://it.wikipedia.org/wiki?curid=2153149", "title": "Maruti A-Star", "text": ""}
{"id": "2153151", "revid": "21077781", "url": "https://it.wikipedia.org/wiki?curid=2153151", "title": "Maruti Alto", "text": ""}
{"id": "2153153", "revid": "767487", "url": "https://it.wikipedia.org/wiki?curid=2153153", "title": "Ra\u00fal Banfi", "text": "Carriera.\nEra figlio di genitori italiani. \u00c8 arrivato al proveniente dal . Al debutto in Serie A, nel campionato 1939-1940, ha segnato nove reti in sedici partite, ma la sua squadra \u00e8 retrocessa comunque in Serie B. Qui ha migliorato notevolmente il suo \"score\", con ventidue reti in ventiquattro partite.\nQueste prestazioni lo hanno fatto entrare nel mirino di diverse squadre, ma ad aggiudicarselo fu la ; Banfi divenne cos\u00ec il primo uruguaiano a giocare per la \"Vecchia Signora\". A Torino, per\u00f2, non \u00e8 riuscito a ripetersi, chiuso anche dal pi\u00f9 prolifico Riza Lushta, segnando soltanto quattro reti in dodici gare, di cui tre in una sola settimana: ha infatti siglato un gol al il 16 novembre 1941, mentre il 23 novembre ha realizzato una doppietta all'. L'ultima rete \u00e8 arrivata nel febbraio seguente, contro la .\nAl termine della stagione ha fatto ritorno a Modena dove \u00e8 tornato ad avere medie reti in linea con quelle del passato. Si \u00e8 poi accasato al dove \u00e8 diventato, anche qui, il primo uruguaiano a giocare per il club virgiliano. Ha chiuso la carriera con il , in Serie B."}
{"id": "2153154", "revid": "446353", "url": "https://it.wikipedia.org/wiki?curid=2153154", "title": "Classe Horizon", "text": ""}
{"id": "2153157", "revid": "287204", "url": "https://it.wikipedia.org/wiki?curid=2153157", "title": "Raul Banfi", "text": ""}
{"id": "2153159", "revid": "1305772", "url": "https://it.wikipedia.org/wiki?curid=2153159", "title": "Sant'Ursicino", "text": "Sant'Ursicino \u00e8 un nome che si riferisce a vari personaggi ricordati come santi dalla Chiesa cattolica:"}
{"id": "2153161", "revid": "933835", "url": "https://it.wikipedia.org/wiki?curid=2153161", "title": "Oderisio di Montecassino", "text": "Biografia.\nEsponente cadetto della famiglia dei Berardi, noti come \"Conti dei Marsi\", fin dalla fanciullezza entr\u00f2 nell'Abbazia di Montecassino, accoltovi poco dopo il 1038 dall'abate Richerio. Messosi in luce per le sue qualit\u00e0 morali e dedito all'osservanza della regola benedettina, dopo il 1058 venne dall'abate Desiderio nominato preposto dell'abbazia cassinense. Quando lo stesso Desiderio divenne Papa col nome di Vittore III, nel 1087 Oderisio divenne il 39\u00ba abate di Montecassino. Sotto la sua reggenza Montecassino vide accrescere notevolmente i suoi beni temporali, specialmente i territori, grazie al favore di cui godeva l'abbazia presso la corte normanna di Palermo. La sua attivit\u00e0 come amministratore cassinense fu prevalentemente volta a continuare l'opera del suo predecessore Desiderio: nel 1090 inaugur\u00f2 la chiesa di San Martino nel complesso monastico, crollata un ventennio prima e da molto tempo in restauro. Commission\u00f2 la costruzione di una nuova chiesa, dedicata a Sant'Andrea e riconsacr\u00f2 la chiesa di Santo Stefano, voluta da Atenolfo, uno dei suoi antecessori. Favor\u00ec inoltre lo studio della tradizione classica: infatti sempre sotto la sua reggenza i cassinensi trascrissero il commento di Macrobio al \"Somnium Scipionis\" e le \"Filippiche\". Prese parte al conclave del 1088, in cui venne eletto Papa Urbano II. Ottenne da questi un privilegio ecclesiastico per Montecassino in base al quale l'abbazia poteva amministrare una signoria territoriale.\nCulto.\nSant'Oderisio di Montecassino \u00e8 venerato come santo dalla Chiesa cattolica e viene celebrato il 2 dicembre."}
{"id": "2153166", "revid": "144796", "url": "https://it.wikipedia.org/wiki?curid=2153166", "title": "Casterno", "text": "Casterno (\"Casterna\" in dialetto milanese) \u00e8 una frazione di Robecco sul Naviglio in provincia di Milano, distante 2,08 chilometri dal comune di appartenenza. La localit\u00e0, caso assai insolito nel territorio milanese, non si costitu\u00ec mai in comune pur essendo fin da tempi remoti una parrocchia.\nStoria.\nCasterno \u00e8 una delle localit\u00e0 pi\u00f9 antiche del territorio robecchese, in quanto i reperti pi\u00f9 antichi ritrovati in essa risalgono all'et\u00e0 romana e pi\u00f9 precisamente al II secolo a.C. quando si suppone che l'area ospitasse un \"castrum externum\" romano (da cui anche il nome di \"Casternum\"). La stessa posizione geografica della frazione, posta su un'altura sovrastante la valle del Ticino, \u00e8 indubbiamente stata per molti secoli un luogo ideale per costruire fortificazioni difensive in quanto non solo era possibile controllare le terre robecchesi, ma anche buona parte del corso del fiume.\nIn epoca longobarda si install\u00f2 a capo di queste fortificazione la famiglia dei \"de Casterno\" di cui troviamo citato un Pietro che il 28 dicembre dell'874 trovavasi a Milano per presenziare ad un \"placet\" presieduto dall'arcivescovo Ansperto e dai conti germanici Bosone ed Alberico, messi imperiali di Ludovico II del Sacro Romano Impero. Altra citazione del borgo l'abbiamo con un Adelberio, figlio del fu Aldone \"de Casterno\" il quale era presente a Pavia il 1\u00ba maggio 928 come testimone nell'ambito di una vendita di beni nel luogo di Paone fatta dai coniugi Adelburga e Disone al marchese Berengario.\nFu l'evoluzione delle prime fortificazioni presenti sul territorio casternese a portare alla nascita di un vero e proprio castello medioevale, gi\u00e0 citato in alcuni documenti del 1050, poi distrutto nel 1245. Nel medesimo periodo viene anche citato un Amedeo \"de loco Kasterno\" che con la consorte Imilda del fu Vunifredo di Milano vendeva il 9 ottobre 1050 dei beni giacenti tra cui alcune propriet\u00e0 a Casterno a tale Opizzone, canonico della chiesa collegiata di San Vittore martire di Corbetta: in questo stesso documento si fa riferimento ad una pezza di terra giacente entro le mura del castello locale. Con il termine degli scavi del Naviglio verso la fine del XIII secolo, inizi\u00f2 per Casterno una nuova era di splendore in quanto il vicino corso d'acqua garantiva una via veloce di collegamento con Milano e coi maggiori centri di scambio dell'area. Fu cos\u00ec che il borgo divenne feudo della famiglia Pietrasanta, mentre i monaci milanesi di Sant'Ambrogio ad Nemus acquistarono dei terreni sui quali sorse un monastero di cui per\u00f2 i Pietrasanta si riservarono sempre la scelta del priore, approfittando del fatto che tra i fondatori dello stesso ordine vi era Antonio Pietrasanta, antenato dei conti all'epoca reggenti le terre di Casterno, oltre al fatto che il priore generale dell'Ordine era all'epoca padre Lodovico Pietrasanta, sempre imparentato coi nobili locali. La gestione della chiesa e del monastero locali passarono successivamente ai Carmelitani della Congregazione di Mantova, ai quali rimase sino al 1780 quando l'ordine religioso venne soppresso ad opera dell'Imperatore Giuseppe II.\nAl periodo austriaco risale anche la prima cartografia precisa dell'abitato, grazie al Catasto teresiano del 1722. Il paese era all'epoca distribuito lungo una via centrale che ancora oggi caratterizza il nucleo storico della frazione.\nLa storia del XIX e XX secolo \u00e8 per Casterno un momento di sviluppo economico e sociale di rilievo in quanto, soprattutto nell'aspetto residenziale ed agricolo, la frazione \u00e8 andata ingrandendosi, definendosi sempre pi\u00f9 come centro di collegamento con la vicina Abbiategrasso.\nEdifici notevoli.\nLe chiese.\nChiesa parrocchiale di Sant'Andrea apostolo.\nLa chiesa di Sant'Andrea di Casterno ha origini antichissime . L'attuale struttura, risalente al XVII secolo, \u00e8 stata eretta con tutta probabilit\u00e0 su una precedente chiesa risalente al X secolo di cui si sono trovate le fondazioni durante i lavori di restauro. Malgrado questo della struttura del Seicento si conservano solo alcune parti in quanto la chiesa \u00e8 stata nuovamente rifatta parzialmente nel 1922.\nDal documento della visita pastorale del cardinale Giuseppe Pozzobonelli del 1760 sappiamo che l'abitato casternese aveva 496 abitanti di cui 356 comunicati e che la parrocchia di Casterno, comprendeva anche gli oratori di Sant'Anna e San Bernardo, rispettivamente a Carpenzago e Cascinazza. La chiesa parrocchiale possedeva terreni per un totale di 308.15 pertiche..\nOriginale e caratteristico \u00e8 il campanile con tetto \"a cipolla\" assieme alla facciata a salienti della chiesa, atipici per l'area lombarda.\nIl complesso della chiesa parrocchiale, \u00e8 inoltre inserito nella piazza locale, che si staglia su un'altura naturale, ove \u00e8 presente anche la casa del parroco e una corte annessa che risalgono con tutta probabilit\u00e0 al Settecento.\nChiesa del Convento di Santa Maria delle Grazie.\nLa chiesa di Santa Maria delle Grazie venne costruita con tutta probabilit\u00e0 in epoca medievale dai monaci del monastero locale. Successivamente pass\u00f2 ai Pietrasanta nel XV secolo e poi ai Carmelitani che vi riedificarono il tempio attuale nel 1671. Dopo l'abbandono dei religiosi del borgo, la chiesa cadde in disuso ma rimase un protettorato dei Pietrasanta sino alla soppressione del convento nel 1780, soppressione che venne dilazionata al 1782 a causa di alcune controversie insorte proprio con la famiglia proprietaria dello stabile.. Lo stabile \u00e8 oggi ridotto alla stregua di un rudere e non vi si officia pi\u00f9, ma rimane a testimonianza della religione nel borgo.\nChiesa della Madonna del Carmine.\nRisalente nelle fondazioni all'XI secolo, la chiesa della Madonna del Carmine di Casterno \u00e8 stata probabilmente edificata nel luogo ove anticamente sorgeva la chiesa locale di San Martino. Popolarmente, la chiesa viene anche chiamata \"G\u00e8sa dal boia\" (Chiesa del diavolo) in quanto al suo interno si pu\u00f2 ammirare un'antica statua settecentesca rappresentante San Bernardo a guardia di un diavolo incatenato.\nLe ville.\nVilla Bezzera.\nCostruita nel Settecento, Villa Bezzera si trova in pieno centro storico di casterno ed oggi il bene si presenta frazionato e trasformato in casa d'abitazione. L'edificio si sviluppa con pianta ad U chiusa all'estremit\u00e0 delle due ali da un muro rettilineo affacciato sulla strada, sagomato in cima da una modanatura continua. In esso si apre al centro l'arco d'ingresso al cortile con cancello in ferro battuto, secondo una tipologia poco diffusa nel territorio. Di fronte, la facciata del corpo padronale \u00e8 caratterizzata per quasi l'intera lunghezza da un portico a tre fornici, con archi ribassati e colonne binate, di notevole eleganza compositiva. Sotto il portico la facciata presenta ancora tracce di affreschi che raffigurano, entro la cornice di un finto arcone, paesaggi settecenteschi, in modo da creare artificialmente una continuit\u00e0 tra l'ingresso, il portico e il perduto giardino sul retro della villa.\nI mulini.\nMolino Marchesonia.\nSituato nei pressi dell'omonima cascina del territorio casternese, il molino Marchesonia viene riportato come gi\u00e0 attivo agli inizi dell'Ottocento quando costituiva il principale mulino sull'area del borgo. Come emerso da alcuni lavori di restauro intrapresi sulla struttura, per\u00f2, il mulino sembrerebbe come minimo risalire al XIV secolo in quanto vi si \u00e8 rilevata la traccia di affreschi (ora perduti) risalenti a quell'epoca.\nQuesto mulino fu ancora una volta protagonista della storia locale quando, verso la fine dell'Ottocento, vi venne progettato dal proprietario un sistema che sfruttava l'energia idraulica della caratteristica ruota di ghisa che scorreva sulla vicina roggia per produrre energia elettrica, abbastanza da poter rendere completamente autosufficiente l'intera tenuta.\nMolino Santa Marta.\nIl molino Santa Marta \u00e8 un antico mulino del territorio casternese che ha iniziato ad operare nel 1870, quando vennero completate le pale sul fontanile Monegata.\nOggi il fabbricato \u00e8 stato ristrutturato e nel locale interno si sono conservato la ruota originale ed una serie di ingranaggi in legno, oltre alla macina in pietra ed altri strumenti necessari per la lavorazione.\nAttualmente l'edificio ospita un rinomato ristorante.\nMolino Albani.\nIl molino Albani \u00e8 posto lungo il corso della Roggia Verga, uno dei fontanili che attraversano il territorio di Casterno.\nPochissime sono le notizie che si hanno sul fabbricato, ma di certo la datazione delle sue mura perimetrali \u00e8 precedente rispetto a tutto il complesso. L'aspetto, per\u00f2, \u00e8 quello datogli nell'Ottocento quando la famiglia Albani (gi\u00e0 proprietaria dell'omonima villa ad Albairate) decise di proteggere la ruota esterna con un pratico tetto in tegole.\nUna delle ruote che venivano utilizzate in questo mulino, \u00e8 oggi conservata presso Villa Gromo di Ternengo a Robecco sul Naviglio."}
{"id": "2153177", "revid": "799790", "url": "https://it.wikipedia.org/wiki?curid=2153177", "title": "Neu! (album)", "text": "Neu! \u00e8 il primo album discografico del duo tedesco Neu!, pubblicato nel 1972.\nIl disco.\nConsiderato da molti l'album pi\u00f9 equilibrato della band tedesca, che codifica gi\u00e0 i suoni che faranno di loro la band pi\u00f9 emblematica della scena tedesca del krautrock. \nNati da una scissione interna ai Kraftwerk, band che si muoveva nella stessa citt\u00e0, D\u00fcsseldorf, i Neu! potevano vantare una piccola notoriet\u00e0 in patria, ma non in Europa, dove, la band non era mai riuscita ad imporsi. Tuttavia nei decenni successivi il duo di D\u00fcsseldorf fu rivalutato come assai importante nella storia della musica tedesca.\nI segni caratteristici di questo primo lavoro sono le ritmiche meccaniche di Klaus Dinger, il cosiddetto \"motorick\", su cui montano insopportabilmente le tastiere e le chitarre di Michael Rother."}
{"id": "2153179", "revid": "136053", "url": "https://it.wikipedia.org/wiki?curid=2153179", "title": "Intramoenia", "text": ""}
{"id": "2153180", "revid": "156341", "url": "https://it.wikipedia.org/wiki?curid=2153180", "title": "Elliott van Zandt", "text": ""}
{"id": "2153183", "revid": "3732", "url": "https://it.wikipedia.org/wiki?curid=2153183", "title": "San Leone Confessore", "text": ""}
{"id": "2153185", "revid": "279725", "url": "https://it.wikipedia.org/wiki?curid=2153185", "title": "Virus di immunodeficienza felina", "text": ""}
{"id": "2153189", "revid": "1592097", "url": "https://it.wikipedia.org/wiki?curid=2153189", "title": "Dinah (Disney)", "text": ""}
{"id": "2153190", "revid": "1305772", "url": "https://it.wikipedia.org/wiki?curid=2153190", "title": "Partito Comunista di Colombia - Maoista", "text": "Il Partito Comunista di Colombia - Maoista (in spagnolo \"Partido Comunista de Colombia - Maoista\", abbreviato in PCC-M) \u00e8 un partito maoista colombiano. Fu fondato nel luglio 2001 dall'Organizzazione Comunista di Colombia (marxista-leninista-maoista).\nI suoi modelli sono il Partito Comunista del Per\u00f9 e il Partito Comunista Nepalese. Inoltre, ha preso parte alla Conferenza Internazionale dei Partiti e delle Organizzazioni Marxisti-Leninisti."}
{"id": "2153191", "revid": "125866080", "url": "https://it.wikipedia.org/wiki?curid=2153191", "title": "Collecchio Baseball Club", "text": "Il Collecchio Baseball Club (CBC) \u00e8 una societ\u00e0 di baseball e softball militante nel campionato italiano di baseball in serie A e nel campionato italiano di softball in serie A1, fondata nella citt\u00e0 di Collecchio nel 1973.\nOrganigramma.\nLa societ\u00e0 \u00e8 suddivisa in due gruppi dirigenti che provvedono a gestire le squadre di Baseball (Collecchio Baseball club a.s.d.) e le squadre di Softball (Unione Sportiva Giovanile Collecchio Softball a.s.d.)."}
{"id": "2153193", "revid": "767487", "url": "https://it.wikipedia.org/wiki?curid=2153193", "title": "Franco Tamponi", "text": "Biografia.\nFranco Tamponi inizia lo studio del violino a 5 anni, diplomandosi presso il Conservatorio Santa Cecilia all'et\u00e0 di 17 anni con il massimo dei voti, conseguendo in seguito lo stesso punteggio nei corsi di perfezionamento di violino e di musica da camera.\nInizia in seguito lo studio dell'armonia e del contrappunto con V. Tosatti e della strumentazione con R. Gervasio.\nNel 1944 vince un'audizione alla Rai che gli affida una serie di trasmissioni \"dal vivo\" coronate da un concerto di Paganini con l'orchestra sinfonica diretta da un giovanissimo Carlo Maria Giulini.\nSvolge da allora per molti anni un'intensa attivit\u00e0 solistica e cameristica; vince nel 1954 il concorso per la cattedra di musica d'insieme e quartetto (attivit\u00e0 durata ben 40 anni di cui 30 presso il Conservatorio Santa Cecilia) e ha il merito, tra l'altro, di essere tra i fondatori del complesso I Musici con il quale suona nelle pi\u00f9 importanti sedi concertistiche mondiali e nella cui formazione rimane fino al 1964.\nNello stesso anno decide pertanto di dedicarsi con maggior profitto a quell'attivit\u00e0 di orchestratore e di compositore in cui trova nuovi stimoli gi\u00e0 presenti durante la lunga militanza quale primo violino solista nelle formazioni orchestrali per le colonne sonore di film di rilevanza internazionale come \"Nuovo Cinema Paradiso\" e \"Canone inverso\". Incide anche la colonna sonora del film \"Il brigadiere Pasquale Zagaria ama la mamma e la polizia\" \nInizia allora a scrivere musica per documentari e cinegiornali e brani di ogni stile e genere per case discografiche quali Fonit Cetra, BMG Ricordi, CAM ed altre specializzate in musica per sonorizzazioni.\nMa \u00e8 soprattutto come revisore ed elaboratore di musica antica che Franco Tamponi ha ottenuto i risultati pi\u00f9 apprezzabili; i suoi lavori sono stati eseguiti da solisti quali Salvatore Accardo, Uto Ughi, Severino Gazzelloni, Petracchi, Stefanato, F\u00e9lix Ayo ed altri. Nel 1998 il maestro Accardo esegu\u00ec durante il concerto di Natale svoltosi al Senato della Repubblica la sua \"Parafrasi dell'Inno degli Italiani\", anche conosciuto come Inno di Mameli.\nHa inoltre scritto le cadenze per i concerti per violino di Franz Joseph Haydn incise da Salvatore Accardo per la Philips e stampate dalle Edizioni musicali B\u00e8rben. Per Uto Ughi ha orchestrato la \"Fantasia\" sulla Carmen di Bizet scritta per violino e pianoforte da P. de Sarasate. Ha realizzato per fortepiano le sonate per viola e basso di Rolla stampate da Suvini Zerboni.\nImportante l'attivit\u00e0 direttoriale: ha diretto le orchestre di Santa Cecilia, la London Chamber Orchestra, le orchestre della Rai di Torino, di Roma, la \"Alessandro Scarlatti\" di Napoli, la Sinfonica Abruzzese e varie formazioni cameristiche.\nHa orchestrato per orchestra d'archi e da camera L'Inno di Mameli eseguito al Senato e in altre sedi in situazioni di circostanza da direttore quali Accardo, Marrone, Olmi ed altri.\nDal 1947 \u00e8 iscritto alla SIAE e ne \u00e8 socio effettivo dal 1970.\nRelazioni familiari.\nIl figlio Carlo Tamponi, diplomato in flauto, anche lui presso il Conservatorio Santa Cecilia di Roma, \u00e8 il Primo flauto dell'Orchestra Nazionale di Santa Cecilia.\nDiscografia.\nCon Salvatore Accardo ha realizzato quale direttore e revisore due dischi di musiche di Paganini registrate per la EMI con la English Chamber Orchestra."}
{"id": "2153198", "revid": "767487", "url": "https://it.wikipedia.org/wiki?curid=2153198", "title": "Organizzazione Comunista Marxista-Leninista - Via Proletaria", "text": "L'Organizzazione Comunista Marxista-Leninista - Via Proletaria (\"Organisation communiste marxiste-l\u00e9niniste - Voie prol\u00e9tarienne\") \u00e8 un gruppo maoista attualmente esistente in Francia. Fu fondato nel 1979 e lavora per la creazione di un partito rivoluzionario basato sul marxismo-leninismo e sul pensiero di Mao Zedong.\nL'OCML considera la Grande Rivoluzione Culturale Proletaria come il punto pi\u00f9 alto raggiunto dal marxismo nella storia.\nVia Proletaria pubblica un mensile, chiamato \"Partisan\". A livello internazionale, partecipa alla Conferenza Internazionale dei Partiti e delle Organizzazioni Marxisti-Leninisti."}
{"id": "2153199", "revid": "21078435", "url": "https://it.wikipedia.org/wiki?curid=2153199", "title": "Pensiero di Mao Zedong", "text": ""}
{"id": "2153200", "revid": "21078446", "url": "https://it.wikipedia.org/wiki?curid=2153200", "title": "Pensiero di Mao Tse-tung", "text": ""}
{"id": "2153201", "revid": "21078456", "url": "https://it.wikipedia.org/wiki?curid=2153201", "title": "Pensiero di Mao Tsetung", "text": ""}
{"id": "2153204", "revid": "122865629", "url": "https://it.wikipedia.org/wiki?curid=2153204", "title": "Clarksdale", "text": ""}
{"id": "2153205", "revid": "767487", "url": "https://it.wikipedia.org/wiki?curid=2153205", "title": "Clayton (Delaware)", "text": "Clayton \u00e8 una citt\u00e0 degli Stati Uniti, situata nelle contee di Kent e di New Castle, nello Stato del Delaware. La parte della citt\u00e0 appartenente alla contea di Kent rientra all'interno dell'area micropolitana di Dover. Secondo il censimento del 2000 la popolazione era di 1.273 abitanti.\nGeografia fisica.\nSecondo i rilevamenti dello United States Census Bureau, la citt\u00e0 di Clayton si estende su una superficie totale di 2,6 km\u00b2, tutti quanti composti da terre. Il nome della citt\u00e0 deriva da quello di John Middleton Clayton, politico dell'Ottocento del Delaware.\nPopolazione.\nSecondo il censimento del 2000, a Clayton vivevano 1.273 persone, ed erano presenti 346 gruppi familiari. La densit\u00e0 di popolazione era di 480 ab./km\u00b2. Nel territorio comunale si trovavano 524 unit\u00e0 edificate. Per quanto riguarda la composizione etnica degli abitanti, il 90,26% era bianco, l'8,09% era afroamericano, lo 0,31% era nativo, e lo 0,08% era asiatico. Il restante 1,26% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 1,34% degli abitanti.\nPer quanto riguarda la suddivisione della popolazione in fasce d'et\u00e0, il 27,2% era al di sotto dei 18, il 7,3% fra i 18 e i 24, il 31,2% fra i 25 e i 44, il 20,3% fra i 45 e i 64, mentre infine il 14,0% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 89,2 maschi."}
{"id": "2153207", "revid": "729019", "url": "https://it.wikipedia.org/wiki?curid=2153207", "title": "Theodoros Pangalos", "text": "Ufficiale dello staff generale e ardente venizelista (anti-realista), Pangalos gioc\u00f2 un ruolo fondamentale nella rivolta del settembre del 1922 che depose il re Costantino I di Grecia ed istitu\u00ec la Seconda Repubblica ellenica. Nel giugno del 1925 Pangalos port\u00f2 innanzi un sanguinoso colpo di Stato ed assunse il potere formalmente come Primo Ministro riconosciuto dall'Assemblea Nazionale. Come \"dittatore costituzionale\" egli govern\u00f2 il paese sino al rovesciamento del suo regime nell'agosto del 1926. Dall'aprile del 1926 sino alla sua deposizione, egli ottenne anche l'incarico di Presidente della Repubblica Ellenica, lasciando poi l'incarico al suo predecessore Pavlos Kountouriotis.\nDopo il suo governo, Pangalos venne arrestato a seguito di uno scandalo ma rilasciato due anni dopo grazie alla sua amicizia con Eleutherios Venizelos. Da quel momento, Pangalos non riusc\u00ec pi\u00f9 a guadagnarsi il pieno supporto popolare e non ricopr\u00ec pi\u00f9 incarichi governativi. Durante la seconda guerra mondiale, fu accusato di collaborazionismo con i tedeschi e gli italiani.\nBiografia.\nI primi anni.\nPangalos nacque sull'isola di Salamina. Sua madre era discendente di un combattente locale arvanita della Guerra d'indipendenza greca, Giannakis Meletis [Hatzimeletis], mentre per parte paterna egli discendeva da una famiglia aristocratica dell'isola di Kea.\nDopo aver deciso ancora giovane di intraprendere la carriera militare, nel 1900 si diplom\u00f2 all'Accademia militare nazionale per proseguire i suoi studi a Parigi in Francia. Nel 1916 support\u00f2 Eleutherios Venizelos nella sua battaglia politica contro il governo di Costantino I di Grecia, e venne ricompensato con l'ottenimento di una posizione di rilievo nel ministero della guerra quando Venizelos divenne primo ministro. Egli prese parte alla Guerra greco-turca come ufficiale dello staff, ma venne demotivato dal ritorno al potere di Costantino I nel 1920. Nel 1922, Pangalos support\u00f2 la Rivoluzione dell'11 settembre 1922 guidata da Nikolaos Plastiras, che abol\u00ec la monarchia in Grecia e proclam\u00f2 la Seconda repubblica ellenica, ed in questa fase venne nominato Ministro della Guerra. Il suo primo incarico da ministro fu quello di perseguire i monarchici attraverso i tribunali militari di stato in quello che divenne noto come Giudizio dei Sei, che port\u00f2 a sei esecuzioni di capi monarchici; si rec\u00f2 dunque a Tessalonica ove riorganizz\u00f2 l'esercito greco in Macedonia ed in Tracia dal momento che la guerra con la Turchia ancora non era terminata e si temeva un attacco imminente alla regione. La riorganizzazione diede gli effetti voluti ed il comandante greco si prepar\u00f2 per una possibile avanzata nella Tracia orientale. Temendo nuovi scontri, venne infine siglato il Trattato di Losanna.\nStrenuo nazionalista, Pangalos rigett\u00f2 i termini del trattato e dichiar\u00f2 alle sue truppe che avrebbe comunque attaccato la Turchia di modo da bloccare il pericolo da essa costituito per la Grecia. Egli venne forzato a dare le dimissioni, ma egli era ormai un personaggio cos\u00ec popolare che molte parti della societ\u00e0 greca erano ormai concordi nel rigettare i termini siglati a Losanna. Durante il periodo dell'instabilit\u00e0 politica che segu\u00ec, Pangalos colse l'occasione per ottenere nuove posizioni politiche favorevoli ai suoi ideali.\nLa presa di potere.\nIl 24 giugno 1925, gli ufficiali leali a Pangalos, temendo per l'instabilit\u00e0 politica che stava ponendo a rischio lo Stato greco, decisero di rovesciare il governo in carica con un colpo di stato. Pangalos immediatamente abol\u00ec la neonata repubblica ed inizi\u00f2 a perseguire tutti quelli che si opponevano alla sua autorit\u00e0, incluso il suo vecchio capo, Plastrias. La libert\u00e0 di stampa venne abolita e vennero poste in atto molte leggi repressive (tra cui una che dettava la lunghezza delle gonne delle donne, a non pi\u00f9 di 30\u00a0cm dal suolo), mentre Pangalos si concesse personalmente la Gran Croce dell'Ordine del Salvatore. Pangalos si autoproclam\u00f2 dittatore il 3 gennaio 1926 e si elesse presidente di Grecia nell'aprile di quello stesso anno. Sul fronte economico Pangalos tent\u00f2 di svalutare la moneta ordinando la distruzione di alcune banconote. La sua incapacit\u00e0 politica e diplomatica, ad ogni modo, divenne presto evidente. Egli concesse troppi vantaggi al commercio tra Tessalonica e Iugoslavia e coinvolse la Grecia nel cosiddetto Incidente di Petrich che compromise le relazioni internazionali della Grecia.\nBen presto, dunque, gran parte degli ufficiali che lo avevano aiutato a salire al potere vennero rimossi. Il 24 agosto 1926 venne realizzato un contro-colpo di stato che lo depose e Pavlos Kountouriotis pot\u00e9 tornare a fare il presidente.\nLe relazioni con l'Albania.\nPangalos fu sempre aperto al dialogo con l'Albania in quanto discendente di arvaniti. La sua priorit\u00e0 nello stabilire buone relazioni diplomatiche con l'Albania venne presto materializzata in quattro accordi tra i due governi, che prevedevano tra le altre cose la confisca delle propriet\u00e0 dei Cham e la concessione delle stesse ai rifugiati greci nella regione.\nDopo il governo.\nDopo il crollo del suo governo, Pangalos venne arrestato nel 1930 e rimase in carcere per due anni per essere poi rilasciato grazie ad un'amnistia promossa da Veniz\u00e9los. Egli non riusc\u00ec pi\u00f9 ad ottenere quel supporto popolare che aveva costituito la sua carriera al governo, e non ottenne pi\u00f9 ruoli nella politica greca. Dopo la conquista della Grecia da parte delle forze naziste nel 1941, Pangalos ed altri ufficiali venizelisti supportarono un regime collaborazionista. Pur rimanendo nell'ombra, egli ebbe un ruolo chiave nell'istituzione dei Battaglioni di sicurezza che vennero usati per prevenire il crearsi di un regime comunista in Grecia e contro un possibile ritorno del re Giorgio II al trono greco dall'esilio. Dopo la Seconda guerra mondiale, egli venne accusato di collaborazionismo col nemico ma venne assolto da tutte le sue accuse nel settembre del 1945. Tent\u00f2 di essere eletto nel parlamento greco nel 1950 ma senza successo e mor\u00ec due anni dopo a Kifissia.\nSuo nipote, anch'egli chiamato Theodoros Pangalos, \u00e8 un politico greco ed \u00e8 stato ministro nei governi Movimento Socialista Panellenico."}
{"id": "2153215", "revid": "188323", "url": "https://it.wikipedia.org/wiki?curid=2153215", "title": "Kawasaki GPX750", "text": ""}
{"id": "2153219", "revid": "785863", "url": "https://it.wikipedia.org/wiki?curid=2153219", "title": "Ol' Benttail Coyote", "text": ""}
{"id": "2153220", "revid": "188323", "url": "https://it.wikipedia.org/wiki?curid=2153220", "title": "Kawasaki GPX", "text": ""}
{"id": "2153223", "revid": "1632387", "url": "https://it.wikipedia.org/wiki?curid=2153223", "title": "The Way We Were (singolo)", "text": "The Way We Were \u00e8 una canzone del 1973 interpretata da Barbra Streisand per la colonna sonora del film \"Come eravamo\".\nDescrizione.\n\"The Way We Were\" fu scritta da Alan Bergman e Marilyn Bergman, ed arrangiata da Marvin Hamlisch, per la colonna sonora del film \"Come eravamo\" con protagonista Barbra Streisand e Robert Redford. Il brano vinse il premio Oscar ed il Golden Globe per la migliore canzone, oltre ad ottenere la posizione numero otto della \"lista delle migliori 100 canzoni tratte da film\" stilata dalla AFI.\n\"The Way We Were\" raggiunse la vetta della classifica canadese e statunitense \"Billboard Hot 100\" per una settimana nel 1974, ma fu spodestata dalla vetta da \"Love's Theme\" della Love Unlimited Orchestra. In seguito il singolo torn\u00f2 nuovamente in vetta per altre due settimane risultando il pi\u00f9 venduto dell'anno e vinse il Grammy Award for Song of the Year 1975. Il singolo stette alla numero uno anche della adult contemporary chart per due settimane. In quella occasione, la Streisand raggiunse la vetta di quella classifica per la seconda volta dopo \"People\" del 1964.\nLa versione di \"The Way We Were\" pubblicata sul singolo utilizzava una traccia audio differente, da quella presente nell'album della colonna sonora di \"Come eravamo\" e nei successivi greatest hits. La differenza principale fra le due versioni \u00e8 facilmente riconoscibile nella frase \"Smiles we gave to one another\", approssivativamente ad 1 minuto e 15 secondi dall'inizio e, in seguito, nella frase \"So it's the laughter we will remember, whenever we remember...\" La versione del brano registrata sul 45 giri non fu mai inserita in alcun album.\nIl brano \u00e8 stato classificato alla novantesima posizione della lista \"Billboard's Greatest Songs of All Time\".\nCover.\nUna versione del 1975 registrata da Gladys Knight &amp; the Pips accreditata con il titolo \"The Way We Were/Try to Remember\" raggiunse l'undicesima posizione della \"Billboard Hot 100\" e la sesta della \"Hot Soul Singles\".\nDonna Summer ne interpret\u00f2 una cover nell'album dal vivo del 1978 \"Live and More\".\nNel 1979 Gilda Radner ne registr\u00f2 una parodia per l'album \"Live From New York\".\nNell'aprile 2006 Paris Bennett interpret\u00f2 una cover del brano (nella versione di Gladys Knight &amp; the Pips) durante la quinta stagione del reality show \"American Idol\".\nNel 2007 Barry Manilow ha registrato il brano nella compilation \"The Greatest Songs of the Seventies\".\nNel 2008 le Girlicious hanno registrato una loro versione del brano nell'album \"Girlicious\".\nNel film \"Una pallottola spuntata 2 e 1/2 - L'odore della paura\", il personaggio interpretato da Priscilla Presley canta il brano sotto la doccia, mentre un uomo al di fuori che avrebbe dovuto ucciderla si unisce a lei nel ritornello del brano.\nIl 30 dicembre 2008, Beyonc\u00e9 ha cantato \"The Way We Were\" al \"Kennedy Center Honors\" a Washington, davanti a Barbra Streisand.\nNel 2014 il brano viene reinterpretato in chiave punk rock dalla cover band statunitense Me First and the Gimme Gimmes nell'album Are We Not Men? We Are Diva!"}
{"id": "2153226", "revid": "33689", "url": "https://it.wikipedia.org/wiki?curid=2153226", "title": "Ursicino di Ravenna (martire)", "text": "La sua vicenda biografica \u00e8 molto scarna di notizie ed \u00e8 solitamente affiancata a quella dei santi Vitale, Valeria, Gervasio e Protasio. La sua memoria liturgica ricorre il 28 aprile.\nBiografia.\nIl racconto di un opuscolo scritto da Filippo, di origine milanese, descrive le vicende storiche dei santi Vitale e Valeria e dei loro figli, Gervasio e Protasio. Vitale, un ufficiale romano convertito al Cristianesimo, si ritrov\u00f2 ad accompagnare il giudice Paolino in un viaggio da Milano a Ravenna.\nProprio in quel periodo, nella citt\u00e0 cispadana, era attivo Ursicino, medico di origine ligure, anch'esso cristiano, che vi si era trasferito, probabilmente, per impegni di lavoro. Una volta che in citt\u00e0 si scaten\u00f2 la persecuzione contro i cristiani, Ursicino venne imprigionato e condannato a morte.\nVitale, avvertito della sua cattura, raggiunse ben presto il compagno mentre questi era condotto verso il luogo dell'esecuzione, assistendolo e incitandolo a non cedere, dato che Ursicino temeva con orrore una morte violenta. Rassicurato dalle parole del soldato, Ursicino accett\u00f2 pi\u00f9 volentieri il suo destino e venne decapitato. Il suo corpo, raccolto dallo stesso Vitale, trov\u00f2 sepoltura nella citt\u00e0 di Ravenna.\nLe sue reliquie furono conservate nella chiesa di San Giovanni Battista (oggi scomparsa). Verso il 972 furono traslate nella Cattedrale, dove si trovano tuttora.\nIconografia.\nNei mosaici di Sant'Apollinare Nuovo, Sant'Ursicino compare in compagnia dei quattro santi coi quali condivise il martirio.\nL'artista ravennate Luca Longhi esegu\u00ec nel 1558 un dipinto raffigurante il martirio del santo per decapitazione, attualmente conservato nel Museo d'arte della citt\u00e0 di Ravenna."}
{"id": "2153227", "revid": "767487", "url": "https://it.wikipedia.org/wiki?curid=2153227", "title": "Giordano I di Capua", "text": "Biografia.\nNacque da Riccardo I e Fredesenda, figlia di Tancredi d'Altavilla, sorella di Roberto il Guiscardo. Nel 1062 attacc\u00f2 e conquist\u00f2 Gaeta, allora amministrata dal longobardo Atenolfo II. Fu schierato ambiguamente ora con il papa ora con Enrico IV, durante il sacco di Roma del 1084. \u00c8 stato principe di Capua dal 1078 al 1091, quando gli succedette Riccardo II. \nEbbe buoni rapporti con gli abati di Montecassino, con cui collabor\u00f2 per consolidare i confini settentrionali del principato di Capua. Nel 1071 fu invitato con papa Alessandro II e suo padre Riccardo alla consacrazione della nuova basilica cassinese durante il governo di Desiderio. Nel 1079 ebbe una lite con Dodone, vescovo di Roselle, il quale non aveva confermato le nozze contratte da Giordano con la matrigna: per vendicarsi, Giordano rub\u00f2 il denaro che Dodone aveva depositato presso l'abbazia di Montecassino, attirandosi anche il biasimo di papa Gregorio VII.\nVerso il 1080 quando ancora aderiva al partito papale, scelse come suo collaboratore e consigliere san Bernardo di Carinola. Nel 1082 rovesci\u00f2 le sue alleanze e pass\u00f2 al partito imperiale.\nGiordano scese in campo contro Ruggero, Duca di Puglia, che si era mosso contro il papato e che aveva preso con la forza Capua, aveva occupato tante terre dei Romani e della Chiesa arrivando sino a Velletri e Tivoli, le quali, ritenuto di essere mal governate dai Romani, autonomamente si erano date in mano allo stesso Ruggero. Egli, visto che le Citt\u00e0 e i territori della Campagna di Roma erano state sottratte dalla giurisdizione della Sede Apostolica, con un grosso esercito si oppose a Ruggero provocando, per il grande timore, la resa volontaria dei territori che attraversava. Nel 1091, arrivato a Piperno si ammal\u00f2 per i molti patimenti e fatiche militari, e in pochi giorni mor\u00ec e il suo corpo, dopo essere stato imbalsamato, fu (come aveva disposto poco prima di morire) portato a monte Cassino dove, in una cappella dedicata a San Pietro Apostolo, fu sepolto, avendo lasciato erede del suo Principato Riccardo, suo figliolo. \nQualche anno dopo la sua morte, il fratello Gionata, conte di Carinola, annesse allo stato capuano la contea di Sora, appartenuta fino ad allora ai d'Aquino e ne fece patrimonio regio. "}
{"id": "2153229", "revid": "729019", "url": "https://it.wikipedia.org/wiki?curid=2153229", "title": "Stazione di Trento Nord-Zona commerciale", "text": "La stazione di Trento Nord-Zona Commerciale \u00e8 una fermata della ferrovia Trento-Mal\u00e9-Mezzana. Serve un'area a nord della citt\u00e0 di Trento, caratterizzata dalla presenza di alcuni centri commerciali.\n\u00c8 gestita dalla Trentino Trasporti e si trova tra la stazione capolinea di Trento FTM e quella di Gardolo.\nStrutture ed impianti.\nLa fermata si trova lungo il tronco bivio Scalo Filzi\u2013Gardolo, dove il binario \u00e8 a doppio scartamento, quello metrico utilizzato dalla linea ferroviaria trentina e quello normale di 1435 mm, a tre rotaie. Fino agli anni 2000, il tratto era anche impiegato da alcuni convogli merci, con scartamento di 1435 mm, diretti alla zona industriale. A pochi metri di distanza sono posizionati anche i binari della ferrovia del Brennero.\nL'impianto si presenta semplicemente come un marciapiede protetto da una copertura di ferro e plastica. \u00c8 presente una tabella oraria e un'obliteratrice elettronica.\nMovimento.\nLa fermata \u00e8 servita dai treni regionali della Trentino Trasporti ad eccezione di quelli denominati diretti. Le destinazioni principali sono: Mezzocorona, Mezzolombardo, Cles, Mal\u00e9 e i capolinea di Mezzana e Trento FTM."}
{"id": "2153231", "revid": "73843", "url": "https://it.wikipedia.org/wiki?curid=2153231", "title": "Michail Ivanov", "text": "Esistono diverse persone chiamate Michail Ivanov:"}
{"id": "2153238", "revid": "713168", "url": "https://it.wikipedia.org/wiki?curid=2153238", "title": "Rostaino Cantelmo", "text": ""}
{"id": "2153240", "revid": "968817", "url": "https://it.wikipedia.org/wiki?curid=2153240", "title": "Sportclub Bregenz", "text": "Lo Sportclub Bregenz, ufficialmente e per motivi di sponsor \"Rivella SC Bregenz\", \u00e8 una societ\u00e0 calcistica di Bregenz, in Austria. Fu fondata nel 2005 succedendo al defunto Schwarz-Wei\u00df Bregenz.\nLa squadra gioca nella terza divisione del campionato austriaco, la Regionalliga, dopo la promozione arrivata vincendo la Vorarlbergliga nel 2006-2007.\nStoria.\nFondazione e risalita.\nLa scomparsa per fallimento dello Schwarz-Wei\u00df al termine della stagione 2004-2005 port\u00f2 alla fine del calcio professionistico a Bregenz. La vecchia squadra aveva conosciuto il momento migliore della propria storia a cavallo del millennio, quando rest\u00f2 per sei stagioni filate nella Bundesliga austriaca facendo persino un paio di comparsate internazionali; in una di queste incroci\u00f2 per l'unica volta una squadra italiana, il Torino, che la elimin\u00f2 dalla Coppa Intertoto 2002. \nIl nuovo club nato dal fallimento, che riprende i colori sociali del precedente, part\u00ec dal campionato di Landesliga del Vorarlberg, dove nella stagione 2005-2006 conquist\u00f2 il 2\u00ba posto finale, risultato che valse la promozione in Vorarlbergliga, il massimo livello del calcio regionale, nonch\u00e9 quarto su scala nazionale. La stagione 2006-2007 si concluse con la seconda promozione consecutiva e l'approdo nella terza serie, la Regionalliga.\nGli anni in Regionalliga.\nIl primo anno nella categoria si concluse con il 12\u00ba posto. Nella stagione 2008-2009, tuttavia, il Bregenz arriv\u00f2 quinto, a dieci punti di distanza dal Dornbirn campione e promosso in Erste Liga. Il 7\u00ba posto del 2009-2010 e del 2010-2011 ha rappresentato invece un passo indietro, culminato nella stagione 2011-2012 con un campionato ancora al di sotto delle aspettative.\nIl progetto della dirigenza, e del nuovo proprietario Pascal Pletsch, era quello di riacquistare la vecchia denominazione di Schwarz-Wei\u00df Bregenz nell'immediato futuro, progetto poi andato definitivamente a buon fine nel 2013.\nStadio.\nLa squadra utilizza per le partite casalinghe il Bodensee Stadion, che era stato anche l'impianto del vecchio club. Costruito nel 1951, ha una capienza di 12.000 spettatori. Per motivi di sponsor \u00e8 meglio noto come \"Casino-Stadion\".\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2153243", "revid": "339392", "url": "https://it.wikipedia.org/wiki?curid=2153243", "title": "Rostaino II Cantelmo", "text": ""}
{"id": "2153245", "revid": "339392", "url": "https://it.wikipedia.org/wiki?curid=2153245", "title": "Giovanna Cantelmo", "text": ""}
{"id": "2153251", "revid": "339392", "url": "https://it.wikipedia.org/wiki?curid=2153251", "title": "Giacomo V Cantelmo", "text": ""}
{"id": "2153257", "revid": "599013", "url": "https://it.wikipedia.org/wiki?curid=2153257", "title": "Marco Grassi", "text": "Carriera.\nGioc\u00f2 nella Nazionale Svizzera, per la quale \u00e8 sceso in campo 31 volte, segnando 3 goal. Con la Nazionale partecip\u00f2 ai Mondiali del 1994 e agli Europei del 1996. A livello di club, gioc\u00f2 per , Servette, Olympique Lione e . Dal 2006 \u00e8 Presidente del Chiasso"}
{"id": "2153263", "revid": "288031", "url": "https://it.wikipedia.org/wiki?curid=2153263", "title": "Ovolo buono", "text": ""}
{"id": "2153264", "revid": "547034", "url": "https://it.wikipedia.org/wiki?curid=2153264", "title": "Monastero di San Felice (Cliterniano)", "text": "Il monastero di San Felice fu un monastero benedettino distrutto probabilmente dal terremoto del 1125, situato in una area dell'attuale Basso Molise, certamente vicino al torrente Saccione, nei pressi di Cliterniano, costruito nello stesso luogo di Cliternia, secondo quanto viene scritto in un antico documento citato dal Pollidori \"... quod non longe a Cliterniano situm erat\" .\nFonti.\nGiovan Battista Pollidori - \"Commentarius ad vitam et monimenta Sancti Leonis Presbyteri et Confessoris\", Roma, 1741."}
{"id": "2153265", "revid": "785863", "url": "https://it.wikipedia.org/wiki?curid=2153265", "title": "Effy", "text": ""}
{"id": "2153268", "revid": "767487", "url": "https://it.wikipedia.org/wiki?curid=2153268", "title": "Neu! 2", "text": "Neu! 2 \u00e8 il secondo album in studio del duo tedesco Neu!, pubblicato nel 1973.\nIl disco.\nDa molti considerato l'album minore della trilogia degli anni '70, cominciata con \"Neu!\" e conclusasi con \"Neu! '75\", . Dopo la pubblicazione del disco i due decidono di prendere un periodo di pausa prima di dare alle stampe il loro disco pi\u00f9 accessibile, \"Neu! '75\". In quell'arco di tempo Michael Rother forma gli Harmonia, formazione di nicchia del krautrock."}
{"id": "2153271", "revid": "729019", "url": "https://it.wikipedia.org/wiki?curid=2153271", "title": "Messerschmitt Me 155", "text": "Il Messerschmitt Me 155 fu un caccia d'alta quota, monoposto, monomotore e monoplano ad ala bassa, sviluppato dall'azienda aeronautica tedesca Messerschmitt AG nei primi anni quaranta e rimasto allo stadio progettuale.\nDerivato dal Bf 109, dopo vari problemi e ritardi nella prima fase di sviluppo, il progetto pass\u00f2 definitivamente alla Blohm &amp; Voss, mutando la denominazione del progetto che divent\u00f2 Blohm &amp; Voss BV 155.\nIl numero 155 era stato precedentemente assegnato alla Klemm Leightflugzeugbau, ma dato che non aveva in previsione di produrre un progetto con quella denominazione, il Reichsluftfahrtministerium (RLM) lo riassegn\u00f2 alla Messerschmitt.\nStoria del progetto.\nNel settembre 1939, l'avvio dei bombardamenti sulla Germania durante la seconda guerra mondiale determin\u00f2 l'inizio dell'evoluzione dei profili di missione per le forze aeree in conflitto: da parte alleata fu necessario sviluppare bombardieri capaci di operare da quota sempre pi\u00f9 elevata per sfuggire alle capacit\u00e0 di intercettazione di caccia e antiaerea della Luftwaffe mentre, gi\u00e0 l'anno successivo il \"Technische Amt\" (ufficio tecnico) dell'RLM richiese l'avvio dello sviluppo di un nuovo modello di \"h\u00f6henj\u00e4ger\" (caccia d'alta quota) coinvolgendo sia i costruttori aeronautici che le aziende produttrici di motori, soprattutto Daimler-Benz e Junkers Flugzeug- und Motorenwerke, per la necessit\u00e0 di costruire propulsori in grado di mantenere prestazioni di spicco, malgrado le difficolt\u00e0 derivanti dalla rarefazione dell'ossigeno tipica delle quote elevate.\nNel 1941 l'ufficio tecnico della Messerschmitt aveva iniziato a sviluppare un progetto derivato dal Bf 109, inizialmente indicato come una sua variante (Bf 109 ST) ma cui, per le sue considerevoli differenze, l'RLM decise di assegnare una nuova sigla ufficiale: Me 155. Il modello era caratterizzato dall'adozione di una diversa ala, dal notevole allungamento, ottimizzata per operare a elevata quota di tangenza e che alloggiava il carrello d'atterraggio principale con gambe di forza dalla carreggiata maggiorata e retraibili, al contrario del Bf 109, con movimento verso la fusoliera. Originariamente il Me 109 ST prevedeva almeno tre sottovarianti, indicate come A, B e C: la versione A era destinata ad operare dalla futura e mai completata portaerei \"Graf Zeppelin\" mentre la B prevedeva l'adozione del nuovo motore Daimler-Benz DB 628, anch'esso in fase di sviluppo e ottimizzato per l'impiego ad alta quota.\nL'azienda, gi\u00e0 gravata dalla necessit\u00e0 di sviluppare altri progetti, tra le evoluzioni dei suoi Bf 109 e Bf 110, decise di trasferire il lavoro di sviluppo del Me 155 a Parigi, nella Francia occupata. Vari problemi non fecero che far slittare i lavori per un ulteriore anno, procedendo molto lentamente e a inizio 1943, quando oramai il Focke-Wulf Ta 152 era stato dichiarato molto pi\u00f9 concreto e promettente, l'ufficio tecnico aveva deciso di dedicarsi a una variante ancora pi\u00f9 estrema, indicata come P.1091, anche in questo caso mai evolutasi oltre il tavolo da disegno.\nLo sviluppo del Me 155 venne quindi affidato alla Blohm &amp; Voss la quale decise di intervenire riprogettando radicalmente intere sezioni del modello, evolutosi nel Blohm &amp; Voss BV 155, che al contrario di quanto fatto dalla Messerschmitt riusc\u00ec a concretizzare almeno in prototipi avviati alle prove di volo."}
{"id": "2153275", "revid": "767487", "url": "https://it.wikipedia.org/wiki?curid=2153275", "title": "Domina Noctis", "text": "I Domina Noctis sono un gruppo musicale italiano gothic-rock con influenze metal.\nIl gruppo.\n\"Domina Noctis\" in latino significa \"Signora Della Notte\", \nIl gruppo si \u00e8 formato nel 2001, e finora ha ottenuto un discreto successo nel panorama underground del gothic-rock e del metal.\nLa band ha partecipato a vari eventi musicali come l\"'Italian Gothic Fest\" (Milano, 2006), \"Dark Fest\" (Modena, 2007), \"Ultimate Gothic Night\" (Gorizia, 2007), condividendo il palco con bands come Labyrinth, Macbeth, Theatres des vampires e Lord Vampyr's Shadowsreign, ed inoltre il \"Russian Tour\" nel novembre del 2006, insieme alla band russa Dark Princess.\nNel 2005 i Domina Noctis si sono guadagnati il titolo di Terza Migliore Band dai lettori di RockHard.\nCollegamenti esterni.\nSito Ufficiale"}
{"id": "2153277", "revid": "712828", "url": "https://it.wikipedia.org/wiki?curid=2153277", "title": "Mistica renana", "text": "La mistica renano-fiamminga, a volte chiamata mistica domenicana o mistica tedesca, fu un movimento mistico cristiano del Basso Medioevo, particolarmente importante all'interno dell'ordine domenicano e in Germania. Anche se le sue origini risalgono a Ildegarda di Bingen, la mistica renana \u00e8 rappresentata soprattutto da Meister Eckhart, Giovanni Taulero ed Enrico Suso. Altre figure importanti sono Rulman Merswin e Margaretha Ebner e il gruppo mistico medioevale degli Amici di Dio.\nDescrizione.\nSpesso questo movimento sembra assumere una posizione contrastante con la Scolastica e la teologia tedesca, ma il rapporto tra scolastica e misticismo tedesco \u00e8 dibattuto. Considerando il movimento come precedente della riforma, il contrasto diventa molto evidente. Per esempio, l'uso del vernacolo si pone in netto contrasto con il latino obbligatorio degli scolastici, la maggiore attenzione per la laicit\u00e0 \u00e8 in contrasto con la pi\u00f9 sacramentale interpretazione della Chiesa, e questi elementi sono entrambi ripresi e trasformati da Martin Lutero. La mistica tedesca pu\u00f2 essere vista anche come un'applicazione pratica della Scolastica. Pi\u00f9 conosciuto per i suoi famosi sermoni in tedesco, Meister Eckhart scrisse anche, in latino, una lunga esposizione filosofica degli stessi insegnamenti. Alcuni studiosi lo hanno considerato un tomista piuttosto ortodosso, il cui misticismo deriva naturalmente dagli insegnamenti ufficiali, anche se attraverso le idiosincrasie proprie di Eckhart.\nAlcune caratteristiche del movimento:\nAlcuni esponenti del movimento furono criticati dalla Chiesa e accusati di eterodossia o di avere opinioni eretiche.\nIl movimento influenz\u00f2 la successiva Riforma protestante, e anche filosofi quali Schopenhauer e Wittgenstein."}
{"id": "2153290", "revid": "2039709", "url": "https://it.wikipedia.org/wiki?curid=2153290", "title": "Enrico Suso", "text": "Biografia.\nSeuse proviene dall'antica famiglia ministeriale von Berg di Turgovia, iscritta nel patriziato di Costanza. Figlio del nobile cavaliere Corrado von Berg. All'et\u00e0 di 13 anni entr\u00f2 nell'Ordine dei Domenicani nel monastero di S. Nicola sull'isola di Costanza adottando il nome della madre che era una von Seuse di \u00dcberlingen (Seuse, latinizzato Suso) e si applic\u00f2 agli studi umanistici. Dal 1323 studi\u00f2 Teologia a Colonia, dove segu\u00ec le lezioni di Meister Eckhart. La \"voce\" di Dio gli impedi di fregiarsi del dottorato dicendogli:\" Sai gi\u00e0 a sufficienza su come donarti a Dio e come pregando trarre a Lui altri\". Le sue frequentazioni con Eckhart lo fecero sospettare di eresia, fu processato insieme al maestro dal Capitolo domenicano nel 1327 ad Anversa. Tornato come docente a Costanza gli fu impedito l\u2019insegnamento fino a quando non fu finalmente riabilitato nel 1334. Da allora in poi, si dedic\u00f2 a un lavoro pastorale sempre pi\u00f9 attivo, predicando soprattutto nei conventi femminili del suo ordine sull'Alto Reno e in Svizzera. Nel monastero di T\u00f6ss trov\u00f2 in Elsbeth Stagel una \"figlia spirituale\", con la quale rimase in vivace scambio intellettuale fino alla sua morte. Quando nel conflitto tra il papato e l'imperatore Ludovico il Bavaro, i domenicani fedeli al Papa dovettero lasciare Costanza (1338-1346). Infine approd\u00f2 nel convento di Diessenhofen presso Ulma dove fu eletto priore nel 1342 e vi rimase l\u00ec rimase fino alla morte.\nConsiderato Santo gi\u00e0 in vita il suo culto rimase intatto per secoli, e fu beatificato nel 1831 da Papa Gregorio XVI \"per viam cultus\" senza un processo formale di beatificazione. La sua festa, secondo la tradizione cattolica, \u00e8 il 25 gennaio.\nPensiero mistico.\nLa mistica di Suso \u00e8 fortemente influenzata da quella di Meister Eckhart e Giovanni Taulero, con loro fu maestro della scuola di spiritualit\u00e0 domenicana dei \"mistici renani\".\nScrisse il \u201cLibriccino della verit\u00e0\u201d, il \u201cLibriccino della Sapienza eterna\u201d, l\u2019\u201dHorologium sapientiae\u201d, il \u201cLibro delle lettere\u201d con 11 epistole e altre opere ascetiche e religiose. Fu nei Paesi d\u2019Oltralpe l\u2019autore pi\u00f9 letto prima dell\u2019avvento dell\u2019\"Imitazione di Cristo\u201d. Suso puntava a perdersi nella divina unit\u00e0 del Tutto: \"Un uomo umile e paziente deve essere spogliato dalle creature, conformato con Cristo e trasformato nella divinit\u00e0.\nCulto.\nIl 16 aprile 1831 papa Gregorio XVI conferm\u00f2 con decreto, l'approvazione del culto del beato Enrico Suso.\nIl suo elogio si legge nel Martirologio romano al 2 marzo:"}
{"id": "2153292", "revid": "93556", "url": "https://it.wikipedia.org/wiki?curid=2153292", "title": "Flamine vulcanale", "text": "Il flamine vulcanale (latino \"Flamen Vulcanalis\") era il sacerdote dell'antica Roma preposto al culto del dio Vulcano, protettore dei fabbri e della meccanica, tanto da essere chiamato anche \"Mulciber\".\nVulcano era celebrato il 23 agosto con una festa chiamata \"Vulcanalia\".\nVulcano, figlio di Giove e Giunone, era anche il dio del fuoco, protagonista di molte leggende. Un dio sgraziato e di brutto aspetto, fin dalla nascita, tanto da spaventare la madre e da essere scaraventato da essa stessa dall\"'Olimpo\", rimanendo cos\u00ec zoppo per la caduta.\nA seconda dei miti, Vulcano era marito di Maia o Venere e padre di Caeculus, il fondatore di Praeneste - l'attuale Palestrina - e di Caco, che fu ucciso da Ercole nella sua decima fatica."}
{"id": "2153296", "revid": "100517952", "url": "https://it.wikipedia.org/wiki?curid=2153296", "title": "Segregazione del calcestruzzo", "text": "Si intende per segregazione del calcestruzzo la separazione dei diversi componenti del conglomerato cementizio (acqua, cemento e aggregati, ecc.) costituenti la miscela, causata dalle differenze dimensionali e di peso specifico delle varie particelle. \nLa segregazione avviene pi\u00f9 facilmente negli impasti fluidi.\nCause ed effetti.\nLa segregazione pu\u00f2 essere dovuta a diverse cause quali:\nA causa della segregazione tutte le propriet\u00e0 del calcestruzzo che dipendono dalla sua composizione ed omogeneit\u00e0, quali la resistenza meccanica, il modulo elastico, la durabilit\u00e0 e il ritiro, vengono modificate.\nTipologie di segregazione.\nA seconda delle cause che lo determinano si possono distinguere due tipi di segregazione:\nPrecauzioni sulle modalit\u00e0 di getto.\nPer conservare la richiesta omogeneit\u00e0 del calcestruzzo fresco, durante il getto devono essere rispettate alcuni accorgimenti, tra i quali:\nProcedimenti di posa del calcestruzzo subacqueo e precauzioni sulle modalit\u00e0 di getto.\nI principali metodi per il getto subacqueo comunemente usati sono:\nPer tutti i procedimenti sopra citati la messa in opera non deve avvenire per nessuna ragione con il calcestruzzo in caduta libera attraverso l'acqua.\nCi\u00f2 significa che il calcestruzzo messo in opera deve fluire costantemente entro il calcestruzzo gi\u00e0 gettato dai tubi getto o strumenti simili.\nDifetti.\nI Difetti visibili come: \nsono la prova degli effetti della segregazione.\nUna non omogeneit\u00e0 del conglomerato cementizio facilit\u00e0 la penetrazione degli agenti atmosferici che causano una riduzione della sua durabilit\u00e0.\nI difetti non visibili e pertanto pi\u00f9 pericolosi:\nRimedi.\nPer rimediare a questo fenomeno, non c'\u00e8 altro rimedio che curare in primis la composizione dell'impasto e successivamente provvedere ad un accurato trasporto, getto e costipamento del conglomerato fresco.\nLe moderne tecnologie, per ridurre il pericolo di segregazione intervengono con l'aggiunta di filler (polveri) o appositi additivi allo scopo di aumentare la viscosit\u00e0 del materiale allo stato fresco."}
{"id": "2153299", "revid": "188323", "url": "https://it.wikipedia.org/wiki?curid=2153299", "title": "Kawasaki ZX", "text": ""}
{"id": "2153300", "revid": "188323", "url": "https://it.wikipedia.org/wiki?curid=2153300", "title": "Kawasaki Ninja ZX-R", "text": ""}
{"id": "2153306", "revid": "115266452", "url": "https://it.wikipedia.org/wiki?curid=2153306", "title": "Overnight", "text": "Un deposito bancario \u00e8 overnight se deve essere estinto il primo giorno lavorativo successivo a quello in cui \u00e8 stato costituito, sicch\u00e9 la sua durata \u00e8 di una sola notte (dove il nome, dall'inglese \"over\", 'sopra', e \"night\", 'notte'). L'aggettivo viene riferito anche al tasso in base al quale viene liquidato l'interesse corrisposto al depositante al momento dell'estinzione del deposito (\"tasso overnight\").\nI depositi \"overnight\" sono uno dei tipi principali di \"depositi interbancari\", quei depositi che, anzich\u00e9 essere fatti da un cliente ad una banca, sono fatti da una banca ad un'altra o alla banca centrale. Le banche che effettuano tali depositi investono a brevissima scadenza le loro eccedenze di liquidit\u00e0, mentre le banche che li ricevono possono supplire a temporanee carenze, le une e le altre derivanti da squilibri nella distribuzione delle riserve libere. Attualmente queste operazioni avvengono per lo pi\u00f9 nell'ambito di appositi mercati telematici organizzati, ma possono avvenire anche in base ad accordi bilaterali diretti tra gli operatori (\"over the counter\"). L'italiano \"e-MID\", creato nel 1990 e privatizzato nel 1999, \u00e8 stato il primo mercato telematico organizzato per i depositi interbancari ed \u00e8 tuttora il mercato monetario di riferimento in Europa.\nNell'ambito dei depositi interbancari di tipo \"overnight\" si distinguono:\nNell'area dell'euro le banche possono impiegare la loro liquidit\u00e0 con depositi \"overnight\" presso le banche centrali nazionali o ricevere da esse liquidit\u00e0 con prestiti \"overnight\", nel rispetto delle regole del Sistema Europeo delle Banche Centrali (SEBC). I tassi d'interesse prefissati dal sistema per tali operazioni finiscono per diventare il livello minimo, nel caso dei depositi, e massimo, nel caso dei prestiti, entro i quali oscillano i tassi \"overnight\" sul mercato."}
{"id": "2153307", "revid": "110157", "url": "https://it.wikipedia.org/wiki?curid=2153307", "title": "Bellefonte (Delaware)", "text": "Bellefonte \u00e8 una citt\u00e0 degli Stati Uniti, situata nella Contea di New Castle, nello Stato del Delaware. Secondo una stima del 2006 la popolazione era di 1.288 abitanti.\nGeografia fisica.\nSecondo i rilevamenti dello United States Census Bureau, la citt\u00e0 di Bellefonte si estende su una superficie totale di 0,5 km\u00b2, tutti quanti occupati da terre.\nPopolazione.\nSecondo il censimento del 2000, a Bellefonte vivevano 1.249 persone, ed erano presenti 325 gruppi familiari. La densit\u00e0 di popolazione era di 2.742 ab./km\u00b2. Nel territorio comunale si trovavano 551 unit\u00e0 edificate. Per quanto riguarda la composizione etnica degli abitanti, il 95,92% era bianco, il 2,40% era afroamericano e lo 0,64% era asiatico. Il restante 1,04% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 1,20% degli abitanti.\nPer quanto riguarda la suddivisione della popolazione in fasce d'et\u00e0, il 23,5% era al di sotto dei 18, il 5,0% fra i 18 e i 24, il 35,0% fra i 25 e i 44, il 21,1% fra i 45 e i 64, mentre infine il 15,5% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 93,6 maschi."}
{"id": "2153309", "revid": "1632387", "url": "https://it.wikipedia.org/wiki?curid=2153309", "title": "Romanzo psicologico", "text": "Il romanzo psicologico \u00e8 un tipo di romanzo nato tra l'Otto e il Novecento, nel clima di crisi e di tensione che caratterizz\u00f2 la letteratura di quegli anni: da una parte, una chiusura nella propria interiorit\u00e0, dall'altra una forte esigenza di realismo.\nDavanti ai drammi della guerra, si intende la letteratura come mezzo di autoanalisi e riflessione profonda su di s\u00e9. In questo tipo di narrazione la \"fabula\" \u00e8 debole, quasi inesistente e focalizza tutta l'attenzione sui meccanismi mentali dei personaggi.\nA dominare in questo genere vi \u00e8 il mondo interiore dei personaggi, i loro processi psichici, le emozioni che derivano dal profondo, gli stati d'animo e le riflessioni consce o inconsce.\nComparvero cos\u00ec romanzi come \"La coscienza di Zeno\" di Italo Svevo (1923) e \"Uno, nessuno e centomila\" di Luigi Pirandello (1926). I due autori, influenzati anche dalle nuove scoperte della psicoanalisi di Freud, crearono personaggi i quali, pi\u00f9 che vivere esperienze nel mondo esterno, compiono un \u201cviaggio\u201d nel proprio mondo interiore. Essi per\u00f2 non trovano facilmente una via d'uscita e spesso le loro riflessioni diventano pensieri fissi, manie, che rendono la loro vita angosciosa e piena di paure.\n&lt;br&gt;L'attenzione degli scrittori si sposta dalla descrizione oggettiva a quella soggettiva; prevale la focalizzazione interna, sia in prima che in terza persona e si utilizzano il discorso diretto, il discorso indiretto libero, il flusso di coscienza, dove viene scritta qualunque cosa passa per la mente del protagonista senza punteggiatura e il monologo interiore, una particolare tecnica narrativa che permette allo scrittore di esporre, in modo spontaneo, i pensieri, i ricordi e le emozioni dei protagonisti. Tra le modalit\u00e0 di scorrimento del tempo narrativo prevale la pausa, in cui il corso degli eventi subisce un arresto e non succede nulla. Lo spazio e il paesaggio hanno un ruolo secondario, infatti diventano lo specchio degli stati d'animo del protagonista.\nPrincipali autori del racconto psicologico (oltre ai succitati Svevo e Pirandello) sono James Joyce, Gustave Flaubert, F\u00ebdor Michajlovi\u010d Dostoevskij e Oscar Wilde, che avendo perso fiducia nella possibilit\u00e0 di conoscere razionalmente il mondo si rivolgono all'analisi della coscienza esaltando l'importanza della vita posteriore ai primi anni del Novecento.\nContenuti.\nIl racconto della vicenda non si basa pi\u00f9 sul rispetto delle norme tradizionaliste: non c'\u00e8 pi\u00f9 un inizio quieto, seguito dall'inizio di una guerra, il susseguirsi di peripezie e, infine, una conclusione. Nel romanzo psicologico sparisce la coerenza tra le parti, sostituita dal succedersi di continui avvenimenti, apparentemente scollegati tra di loro, tra i quali ci sono continui riferimenti a situazioni avvenute nel passato (Flashback) e continui flussi di coscienza che riportano in superficie ricordi ed emozioni (tipicamente rappresentati con dei monologhi).\nPersonaggi.\nI personaggi non hanno pi\u00f9 un'identit\u00e0 precisa e per questo non sono capaci di esprimere coerentemente un punto di vista. All'eroe si contrappone l'antieroe, che possiede le ansie e i dubbi dell'uomo contemporaneo. Tipicamente in questi romanzi, appare un protagonista inetto, sconfitto, definito \"fallito\" dalla societ\u00e0 soltanto perch\u00e9 non riesce a inserirsi in essa. Gli autori, in un modo o nell'altro, attraverso questi protagonisti, fanno una denuncia alla societ\u00e0, che premia le apparenze e riduce gli esseri ad automi senza una volont\u00e0 propria.\nTemi.\nI temi scelti dagli autori coincidono con la loro visione del mondo. Nel romanzo \"gli avvenimenti\" passano in secondo piano, a vantaggio dei flussi di coscienza (monologhi)."}
{"id": "2153312", "revid": "93556", "url": "https://it.wikipedia.org/wiki?curid=2153312", "title": "Flamine volturnale", "text": "Il flamine volturnale (latino \"Flamen Volturnalis\") era il sacerdote dell'antica Roma preposto al culto del dio Volturno, padre della ninfa Giuturna, protettore dei corsi d'acqua, dei viaggi e del commercio.\nVolturno era celebrato con una festa, \"Vorturnalia\", il 27 agosto."}
{"id": "2153315", "revid": "91633708", "url": "https://it.wikipedia.org/wiki?curid=2153315", "title": "Cantino", "text": "Cantino \u00e8 un termine che indica, negli strumenti a fiato a sacca, come le cornamuse o le zampogne, una canna forata, atta a produrre la melodia, che, assieme ad altre che emettono un suono unico e continuo, chiamate \"bordoni\", compongono l'assieme musicale dello strumento.\nLo si pu\u00f2 trovare anche su moltissimi strumenti a corda di genere diverso, riferito alla corda pi\u00f9 sottile su cui si suonano delle melodie, essendo in qualche modo tastabili, cio\u00e8 si pu\u00f2 variarne la frequenza, azionando leve (anche dette \"tangenti\" come nella ghironda), chiudendo o aprendo fori e pigiando le corde in determinati punti. \nTale caratteristica tuttavia non \u00e8 riscontrabile negli strumenti a fiato come le cornamuse o le zampogne."}
{"id": "2153318", "revid": "34760", "url": "https://it.wikipedia.org/wiki?curid=2153318", "title": "Maestro d'orchestra", "text": ""}
{"id": "2153321", "revid": "188323", "url": "https://it.wikipedia.org/wiki?curid=2153321", "title": "Kawasaki KLR 650", "text": ""}
{"id": "2153322", "revid": "306856", "url": "https://it.wikipedia.org/wiki?curid=2153322", "title": "Cima Nera (Alpi Venoste)", "text": "La Cima Nera (3.628 - \"Hintere Schw\u00e4rze\" in tedesco) \u00e8 una montagna delle Alpi Retiche orientali (sottosezione Alpi Venoste). Si trova lungo la linea di confine tra l'Italia e l'Austria.\nDal versante italiano si trova sopra l'abitato di Senales e domina la Val Venosta; dal versante austriaco si trova sopra S\u00f6lden."}
{"id": "2153326", "revid": "666668", "url": "https://it.wikipedia.org/wiki?curid=2153326", "title": "Convocazioni alla FIFA Futsal World Cup 2008", "text": "Lista dei convocati alla FIFA Futsal World Cup 2008.\nGruppo A.\nBrasile.\nAllenatore: Paulo Oliveira\nCuba.\nAllenatore: Elddys Valdes\nGiappone.\nAllenatore: Sergio Sapo\nRussia.\nAllenatore: Oleg Ivanov\nIsole Salomone.\nAllenatore: Victor Waiia\nGruppo B.\nItalia.\nAllenatore: Alessandro Nuccorini\nParaguay.\nAllenatore: Rub\u00e9n Subeld\u00eda\nPortogallo.\nAllenatore: Orlando Duarte\nThailandia.\nAllenatore: Jose Mar\u00eda Pazos\nStati Uniti.\nAllenatore: Keith Tozer\nGruppo C.\nArgentina.\nAllenatore: Fabi\u00e1n L\u00f3pez\nCina.\nAllenatore: Farinha\nEgitto.\nAllenatore: Moafak El-Sayed\nGuatemala.\nAllenatore: Carlos Estrada\nUcraina.\nAllenatore: Gennadiy Lisenchuk\nGruppo D.\nRepubblica Ceca.\nAllenatore: Tom\u00e1\u0161 Neumann\nIran.\nAllenatore: Hossein Shams\nLibia.\nAllenatore: Mato Stankovi\u0107\nSpagna.\nAllenatore: Venancio L\u00f3pez\nUruguay.\nAllenatore: Gustavo S\u00e1nchez"}
{"id": "2153327", "revid": "112232561", "url": "https://it.wikipedia.org/wiki?curid=2153327", "title": "Nokia 1112", "text": "Il Nokia 1112 \u00e8 un telefono cellulare GSM Nokia, commercializzato nel 2006. Era il cellulare pi\u00f9 venduto del planeta al 2020 con oltre 1000 millioni di esemplari. E facile da utilizzare, e particolarmente diffuso nei paesi in via di sviluppo.\nCome cellulare dual band opera su reti GSM-900/1800 o GSM-850/1900. \u00c8 provvisto di un display monocromatico con retroilluminazione bianca (gi\u00e0 presente dal Nokia 2146i). Il software (monta Symbian OS S30) comprende un cronometro, una calcolatrice e supporta suonerie polifoniche. Nel 2007 il Nokia 1112 viene sostituito dal Nokia 1208."}
{"id": "2153329", "revid": "339392", "url": "https://it.wikipedia.org/wiki?curid=2153329", "title": "Intervi\u00fa FS", "text": ""}
{"id": "2153330", "revid": "339392", "url": "https://it.wikipedia.org/wiki?curid=2153330", "title": "ElPozo Murcia Tur\u00edstica FS", "text": ""}
{"id": "2153332", "revid": "339392", "url": "https://it.wikipedia.org/wiki?curid=2153332", "title": "Dinamo Yamal", "text": ""}
{"id": "2153333", "revid": "486946", "url": "https://it.wikipedia.org/wiki?curid=2153333", "title": "TTG-Ugra Yugorsk", "text": ""}
{"id": "2153334", "revid": "24443", "url": "https://it.wikipedia.org/wiki?curid=2153334", "title": "Hintere Schw\u00e4rze", "text": ""}
{"id": "2153335", "revid": "339392", "url": "https://it.wikipedia.org/wiki?curid=2153335", "title": "Arzignano Grifo", "text": ""}
{"id": "2153336", "revid": "338769", "url": "https://it.wikipedia.org/wiki?curid=2153336", "title": "Citt\u00e0 di Montesilvano", "text": ""}
{"id": "2153341", "revid": "339392", "url": "https://it.wikipedia.org/wiki?curid=2153341", "title": "C.F. Os Belenenses (futsal)", "text": ""}
{"id": "2153342", "revid": "1305772", "url": "https://it.wikipedia.org/wiki?curid=2153342", "title": "Internet Explorer 4", "text": "Internet Explorer 4 \u00e8 un web browser grafico rilasciato da Microsoft il 1\u00ba ottobre 1997 per Windows, il 6 gennaio 1998 per Apple Mac OS, e il 24 febbraio 1998 per Solaris e HP-UX.La versione 4.0 venne inclusa in Windows 95 OSR 2.5, e la 4.01 in Windows 98.\nIntrodotto sul mercato con lo slogan \"Il Web come lo vuoi tu\", Internet Explorer 4 introdusse il motore di rendering Trident e il supporto alla navigazione non in linea. Internet Mail e News venne sostituito con Outlook Express, e vennero inoltre inclusi Microsoft Chat e una versione migliorata di NetMeeting.\nEra uno dei principali partecipanti alla . Super\u00f2 di poco il 60% della quota di mercato entro marzo 1999 al rilascio di Internet Explorer 5. Nell'agosto 2001, al rilascio di Internet Explorer 6, le versioni di Internet Explorer 4.x erano scese al 7% di quota di mercato e Internet Explorer 5 era salito all'80%. La quota di mercato di Internet Explorer 4 scese sotto l'1% nel 2004.I suoi metodi di distribuzione e l'integrazione con Windows vennero coinvolti nel processo United States of America vs. Microsoft.\nInternet Explorer 4 venne sostituito da Microsoft con Internet Explorer 5 nel marzo del 1999. Oggi il download di Internet Explorer 4 non \u00e8 pi\u00f9 disponibile da Microsoft.\nFunzioni.\nInternet Explorer 4 includeva Active Desktop, l'Aggiornamento desktop di Windows, Active Channel, FrontPage Express, Netmeeting, NetShow, Web Publishing Wizard, Microsoft Chat 2.0 e RealPlayer. Outlook Express 4 sostitu\u00ec Internet Mail e News.\nAltre nuove funzioni includevano l'HTML dinamico, il PNG inline, le favicon, un sistema per la classificazione genitori, e la possibilit\u00e0 di \"iscriversi\" a un sito web nei preferiti per la notifica degli aggiornamenti.\nStephen Reid di PC Pro not\u00f2 nella sua recensione:\nInternet Explorer 4 introdusse il supporto alla navigazione non in linea e ai criteri di gruppo, permettendo alle societ\u00e0 di configurare e bloccare molti aspetti della configurazione del browser. Vennero aggiunte delle nuove funzionalit\u00e0 che consentivano all'utente di salvare e di recuperare i post in moduli di commento oggi non pi\u00f9 utilizzati.\nActive Desktop.\nActive Desktop \u00e8 una funzionalit\u00e0 del componente facoltativo di Internet Explorer 4 Aggiornamento desktop di Windows, che permetteva all'utente di aggiungere contenuti HTML al desktop, insieme a qualche altra funzionalit\u00e0. Questa funzionalit\u00e0 era pensata per essere installata nell'allora attuale sistema operativo, Windows 95, e pi\u00f9 tardi in Windows 98. Active Desktop posizionava un numero di \"canali\" sul desktop dell'utente che fornivano delle informazioni continuamente aggiornate, come ad esempio le ultime notizie e le quotazioni in borsa, senza aprire il browser Web.\nActive Channel.\nActive Channel fu una tecnologia che consentiva di sincronizzare i contenuti dei siti web e di visualizzarli in modalit\u00e0 non in linea. Utilizzava il Channel Definition Format, che \u00e8 stato progettato per \"offrire raccolte di informazioni aggiornate di frequente, o canali, da ogni server Web per la consegna automatica ai programmi ricevitore compatibili\".\nLa maggior parte dei canali era fornita dalle maggiori societ\u00e0 di intrattenimento come Disney, Warner Bros. e AOL, e faceva inoltre largo uso dell'HTML dinamico (DHTML). I canali predefiniti variavano a seconda del Paese, ed erano controllati dalla scelta del Paese durante l'installazione di Internet Explorer 4 (e perci\u00f2 di Windows 98). I canali potevano essere visualizzati in una barra dei canali.\nAggiornamento desktop di Windows.\nL'Aggiornamento desktop di Windows era una funzionalit\u00e0 facoltativa inclusa in Internet Explorer 4, che forniva a versioni precedenti di Windows diverse funzioni aggiornate per la shell che sarebbero state introdotte pi\u00f9 tardi con il sistema operativo Windows 98: aggiungeva la possibilit\u00e0 di creare delle barre degli strumenti come la barra di avvio veloce, e aggiornava la shell Esplora risorse, il file manager di Windows, rendendola pi\u00f9 modulare ed estensibile.\nTrident (MSHTML).\nTrident (MSHTML) \u00e8 un motore di rendering che venne introdotto con Internet Explorer 4. Fu progettato come componente software per permettere agli sviluppatori software di aggiungere facilmente alle loro applicazioni la funzionalit\u00e0 per la navigazione nel Web. Presenta un'interfaccia COM per l'accesso e la modifica delle pagine Web in ogni ambiente supportato da COM, come C++ e .NET. Per esempio, ad un programma scritto in C++ si pu\u00f2 aggiungere un controllo per il browser Web, e si pu\u00f2 quindi utilizzare Trident per accedere alla pagina correntemente visualizzata nel browser Web e recuperare i valori degli elementi. \u00c8 anche possibile catturare gli eventi dal controllo per il browser Web. Le funzionalit\u00e0 di Trident si possono sfruttare collegando il file mshtml.dll al progetto del software.\nBrowser Helper Object.\nUn Browser Helper Object (BHO) \u00e8 un modulo DLL progettato come un plug-in per Internet Explorer 4.0, e fornisce delle funzionalit\u00e0 aggiuntive. La maggior parte dei Browser Helper Object vengono caricati una volta sola per ogni nuova istanza di Internet Explorer.\nSoftware integrato.\nL'installazione di Internet Explorer 4 includeva anche:\nVersioni.\nVersioni per Windows.\nLa versione Platform Preview 1 di Internet Explorer 4 fu rilasciata nell'aprile 1997, e la Platform Preview 2 nel luglio 1997. Internet Explorer 4 fu rilasciato in versione definitiva il 1\u00ba ottobre 1997. Internet Explorer 4.01 Service Pack 2 fu l'ultima versione per Windows prima di Internet Explorer 5.\nInternet Explorer 4.0 supportava Windows 3.1, Windows 95, Windows 98, Windows NT 3.x e Windows NT 4.0 (Service Pack 3 o successivo).\nLa versione 4.0 era gi\u00e0 inclusa nella prima versione di Windows 98, mentre Windows 98 SE includeva Internet Explorer 5, e le principali versioni dei sistemi operativi dopo Windows 98 SE, come Windows 2000, supportavano Internet Explorer 5 (o superiore).\nRequisiti di sistema.\nI requisiti di sistema di Internet Explorer 4.0 per Windows erano:\nVersioni per Macintosh.\nAl Macworld Conference &amp; Expo del 1997 a Boston, il 6 agosto, Steve Jobs e Bill Gates annunciarono un partenariato tra Microsoft e Apple. Tra le altre cose, Apple accett\u00f2 di includere Internet Explorer nelle successive versioni di Mac OS e di impostarlo come browser predefinito al posto di Netscape Navigator.\nInternet Explorer 4.0 per Macintosh.\nCinque mesi dopo, il 6 gennaio 1998, al Macworld Conference &amp; Expo a San Francisco, Microsoft annunci\u00f2 il rilascio della versione finale di Internet Explorer 4.0 per Macintosh.Nello stesso evento, Apple annunci\u00f2 il rilascio di Mac OS 8.1. Questa versione del sistema operativo di Macintosh fu la prima ad includere Internet Explorer come browser predefinito, secondo l'accordo con Microsoft; tuttavia, la versione 4.0 non era pronta in tempo per essere inclusa, cos\u00ec nei CD venne inizialmente inclusa la versione 3.01.\nLa versione 4.0 includeva il supporto a:\nRequisiti di sistema.\nI requisiti di sistema di Internet Explorer 4.0 per Macintosh erano:\nInternet Explorer 4.5 Macintosh Edition.\nNel Macworld Conference &amp; Expo dell'anno seguente a San Francisco, il 9 gennaio 1999, Microsoft annunci\u00f2 il rilascio di Internet Explorer 4.5 Macintosh Edition.\nQuesta versione, che abbandonava il supporto ai processori 68k, introdusse:\nVersioni per UNIX.\nInternet Explorer 4.0 per Solaris fu reso disponibile in versione beta il 5 novembre 1997, con una versione finale prevista per il primo trimestre del 1998.\nIl 27 gennaio 1998, Tod Nielsen, l'allora manager generale del gruppo Microsoft per le relazioni degli sviluppatori, dichiar\u00f2 scherzosamente di voler lanciare Internet Explorer 4 per Solaris al museo Ripley's Believe It or Not! di San Francisco, per dimostrare agli scettici che il progetto non era vaporware. In quel mese, Microsoft prevedeva di estendere in un secondo momento il supporto ad altre piattaforme UNIX, come HP-UX, IBM AIX e Irix, anche se per effettuare il porting non avrebbe potuto utilizzare la versione 3.0 di MainWin XDE, in quanto supportava solamente Solaris SPARC, ma la versione precedente, la 2.1, disponibile invece per Solaris SPARC, Solaris Intel, SunOS, Irix, HP-UX e IBM AIX.\nInternet Explorer 4.0 per Solaris fu pubblicato il 24 febbraio 1998. Il 24 agosto 1998 fu rilasciata la versione 4.01 per Solaris e HP-UX.\nRequisiti di sistema.\nI requisiti di sistema di Internet Explorer 4.0 per Solaris erano:\nI requisiti di sistema di Internet Explorer 4.0 per HP-UX erano:\nCrittografia.\nInternet Explorer 4 supportava la crittografia a 40 e a 128 bit, utilizzando Server Gated Cryptography (SGC). La crittografia a 128 bit era disponibile per queste versioni:\nAlla pubblicazione di Internet Explorer 4, la versione con crittografia a 128 bit era disponibile soltanto negli Stati Uniti e in Canada, per questioni di legislazione americana; nel resto del mondo era disponibile solo la versione con crittografia a 40 bit. Microsoft rilasci\u00f2 successivamente il pacchetto Internet Explorer High Encryption per rimuovere questa limitazione.\nCritiche: l'integrazione in Windows.\nFino alla versione 3, Internet Explorer funzionava in maniera autonoma come una normale applicazione.\nTuttavia, la scelta dell'Aggiornamento desktop di Windows durante l'installazione di Internet Explorer 4 su Windows 95 e NT 4 sostituiva la tradizionale shell Esplora risorse con una interfaccia pi\u00f9 simile a un browser Web, e tramite Active Desktop integrava la funzionalit\u00e0 per il Web nella stessa scrivania di Windows. Di fatto, Internet Explorer ed Esplora risorse vennero accorpati in un unico software, a livello sia funzionale sia di codice eseguibile.\nInoltre, l'Aggiornamento desktop di Windows, opzionale per Windows 95 e NT 4, divenne di fatto obbligatorio con l'uscita di Windows 98, in quanto questo sistema operativo lo possedeva gi\u00e0 preinstallato e nessuna versione successiva di Internet Explorer ne avrebbe proposto all'utente la disinstallazione.\nL'integrazione con Windows fu oggetto di numerose critiche, e fu uno dei punti di conflitto nel processo \"United States v. Microsoft\".\nSolo con la versione 7, quindi con Windows Vista, Internet Explorer torna nuovamente una applicazione autonoma non pi\u00f9 integrata nella shell di Windows.\nEaster egg.\nDigitando \"about:mozilla\" nella barra degli indirizzi, Internet Explorer 4 visualizzer\u00e0 una schermata blu in tinta unita (un riferimento al Blue Screen of Death).\nQuesto Easter egg si pu\u00f2 visualizzare solo in Internet Explorer 4. Il codice HTML relativo rimarr\u00e0 comunque presente fino a Internet Explorer 7 compreso, anche se Microsoft ha \"ufficialmente\" dichiarato che non ci sono Easter egg in Internet Explorer 7. Questo Easter egg non funziona tuttavia a partire dal 16 marzo 2010 su Windows XP SP3 con Internet Explorer 7 completamente aggiornato."}
{"id": "2153344", "revid": "123620496", "url": "https://it.wikipedia.org/wiki?curid=2153344", "title": "Giulia y los Tellarini", "text": "Giulia y los Tellarini \u00e8 un gruppo musicale formato da Giulia Tellarini, Jens Neumaier, Maik Alemany, Alejandro Mazzoni, Xavier Tort, Pablo Diaz-Reixa, Jordi Llobet, Olga Abalos e Joan Portales.\nStoria e carriera.\nLa voce principale \u00e8 quella femminile della Tellarini, italiana, che, nata a Treviso, decide di trasferirsi a Barcellona. Insieme al fidanzato argentino Alejandro Mazzoni, si unisce in gruppo ad altri due ragazzi: Maik Alemany e Jens Neumaier. Successivamente si uniranno al gruppo gli altri membri. Il gruppo \u00e8 molto eterogeneo, comprendendo oltre Giulia, l'argentino Mazzoni, il tedesco Neumaier e gli altri componenti spagnoli.\nSi esibiscono in piccoli locali e per le strade interpretando cover e pezzi loro. In seguito il gruppo incide il suo primo disco \"Eusebio\", dedicato a un artista pensionato molto conosciuto che vive nel Barrio Gracia di Barcellona. Quest'uomo \u00e8 stato scelto dal gruppo come simbolo della vita di Barcellona e i suoi disegni sono apparsi come cover del loro album e del relativo booklet.\nNel 2007 il regista Woody Allen arriva nella capitale catalana per girare il film \"Vicky Cristina Barcelona\". Lasciano una copia del loro album nella sala dell'Hotel Arts dove alloggia il regista, chr inaspettatamente ascolta ed apprezza il CD, al punto da includere i brani \"Barcelona\" e \"La Ley del Retiro\" nella colonna sonora di \"Vicky Cristina Barcelona\".\nGiulia y los Tellarini hanno in seguito fondato un'etichetta indipendente chiamata La Colazione.\nNel 2010 vengono chiamati ancora da Woody Allen per interpretare il brano \"Mais si l'amour\" per il suo film Incontrerai l'uomo dei tuoi sogni."}
{"id": "2153345", "revid": "125511622", "url": "https://it.wikipedia.org/wiki?curid=2153345", "title": "Napoli Vesevo", "text": "LAssociazione Sportiva Dilettantistica Napoli Vesevo \u00e8 stata una societ\u00e0 italiana di Calcio a 5 con sede a Napoli.\nStoria.\nLa societ\u00e0 nasce nel 2000 a Castellammare di Stabia come Futsal Vesevo per poi trasferirsi nel 2007 a San Giorgio a Cremano dove assume la denominazione di Napoli Vesevo. Nella stagione 2007/2008 affrontava il campionato nazionale di Serie A2, disputando le proprie partite casalinghe sempre al PalaWojtyla di San Sebastiano al Vesuvio, raggiungendo la qualificazione ai play-off promozione. Nella stagione 2008/09, la squadra Vesuviana ha vinto il girone B della Serie A2 conquistando la promozione nella massima divisione(Serie A). Nella stagione successiva arriva in finale di Coppa Italia, poi sconfitta dalla Marca Futsal. L'anno successivo riesce a raggiungere il sesto posto nella \"regular season\" accedendo ai play-off scudetto uscendo ai quarti in gara 3 con la Luparense. Nella stagione 2010-11 conclude il campionato al penultimo posto retrocedendo in serie A2: l'anno successivo arriva ai play-off ma viene sconfitto. Verr\u00e0 tuttavia ripescato in Serie A. Nel 2011 in seguito alla retrocessione in Serie A2 la societ\u00e0 subisce una nuova rifondazione e nell'estate del 2011 la societ\u00e0 si fonde con il Real Napoli Futsal (finalista nei play-off di serie B) nel rinato Napoli Calcio a 5."}
{"id": "2153349", "revid": "486946", "url": "https://it.wikipedia.org/wiki?curid=2153349", "title": "Era Pack Chrudim", "text": ""}
{"id": "2153351", "revid": "666668", "url": "https://it.wikipedia.org/wiki?curid=2153351", "title": "Eco Investment Praga", "text": ""}
{"id": "2153352", "revid": "666668", "url": "https://it.wikipedia.org/wiki?curid=2153352", "title": "Benago Praga", "text": ""}
{"id": "2153354", "revid": "599013", "url": "https://it.wikipedia.org/wiki?curid=2153354", "title": "Vysoke Myto", "text": ""}
{"id": "2153355", "revid": "228587", "url": "https://it.wikipedia.org/wiki?curid=2153355", "title": "Campionati panpacifici di nuoto 1985", "text": "I I Campionati panpacifici di nuoto si svolsero a Tokyo, in Giappone, dal 15 al 18 agosto 1985."}
{"id": "2153357", "revid": "338769", "url": "https://it.wikipedia.org/wiki?curid=2153357", "title": "Xota FS", "text": ""}
{"id": "2153359", "revid": "125199366", "url": "https://it.wikipedia.org/wiki?curid=2153359", "title": "Joinville Esporte Clube", "text": "Il Joinville Esporte Clube, noto anche semplicemente come Joinville, \u00e8 una societ\u00e0 calcistica brasiliana con sede nella citt\u00e0 di Joinville, nello stato di Santa Catarina.\nStoria.\nIl Joinville \u00e8 stato fondato il 29 gennaio 1976, dopo la fusione dei reparti di calcio dell'Am\u00e9rica e del Caxias. Entrambi i club avevano sede nella citt\u00e0 di Joinville. Il club ha vissuto il suo periodo d'oro negli anni 1980, quando vinse otto campionati statali di fila.\nLa pi\u00f9 larga vittoria del Joinville risale al 31 ottobre 1976, quando il club sconfisse l'Ipiranga di Tangar\u00e1 11-1 all'Est\u00e1dio Municipal de Tangar\u00e1.\nIl club ha vinto la Copa Santa Catarina nel 2009, e la Recopa Sul-Brasileira nello stesso anno, dopo aver sconfitto il Serrano Centro-Sul 3-2 in finale. Ha vinto di nuovo la Copa Santa Catarina nel 2011. Il Joinville vinse anche il Campeonato Brasileiro S\u00e9rie C nel 2011, dopo aver sconfitto il CRB 3-1 e 4-0 in finale. Il club ha vinto la Copa Santa Catarina per la terza volta nel 2012. Nel 2014, il club ha vinto il Campeonato Brasileiro S\u00e9rie B, ritornando in S\u00e9rie A dopo 29 anni di assenza.\nIl Joinville tuttavia retrocede in S\u00e9rie B al termine della stagione 2015 dopo aver terminato all'ultimo posto in S\u00e9rie A.\nCalcio a 5.\nLa selezione di calcio a 5 della squadra fu fondata nel 2006. "}
{"id": "2153360", "revid": "338769", "url": "https://it.wikipedia.org/wiki?curid=2153360", "title": "UD Guadalajara FS", "text": ""}
{"id": "2153369", "revid": "2130303", "url": "https://it.wikipedia.org/wiki?curid=2153369", "title": "Santuario-basilica dell'Assunta", "text": "Il santuario-basilica dell'Assunta \u00e8 un prestigioso edificio sacro del XVII secolo in stile barocco situato nel comune di Guardia Sanframondi. Nel settembre del 1989 papa Giovanni Paolo II l'ha elevato alla dignit\u00e0 di basilica minore.\nStoria.\nChiesa parrocchiale ed arcipretale, di patronato del feudatario, che nella prima met\u00e0 del XVII secolo venne completamente rifatta ed ampliata nelle sue dimensioni. Nel 1642 mons. Pietro Paolo de Rustici scrisse per\u00f2 che la navata destra non era stata completata a causa della frana del sottostante torrente ed ordinava all'Universitas, alle Confraternite ed ai proprietari degli altari di provvedere ai lavori.\nNel 1660 una piena seguita da un cedimento del terreno e delle fondamenta caus\u00f2 la rovina dell'edificio e la sua chiusura, fungendo da parrocchia la Chiesina di S. Eligio. Venne allora ricostruita \"ex novo\" con due porte site fra settentrione e ponente e con nella navata centrale due sepolture, una dei Romano ed un'altra del clero sulla cui lapide era scritto:\nA seguito del terremoto del 5 giugno 1688 fu trovata dal vescovo Giovanni Battista de Bellis distrutta ed il suo servizio fu trasferito nella chiesa di San Rocco sino alla sua ricostruzione nelle forme attuali.\nDescrizione.\nLa Chiesa si presenta a croce latina con tre navate che oltre il transetto terminano in altrettante cappelle: la centrale dedicata all'Assunta, quella a sinistra al Ss.mo Sacramento e quella a destra a San Filippo Neri. La navata centrale, delimitata da quattro archi a pieno centro eretti su snelle colonne di pietre per ciascun lato, ha un pregevole soffitto ligneo barocco riccamente intagliato, decorato e dorato che si ripete nel soffitto del transetto. Le altre due navate, su cui si aprono diverse cappelle, sono ricoperte da volta a botte lunettata.\nSull'altare maggiore in marmi policromi \u00e8 posta l'antica scultura della Madonna che nonostante i restauri avvenuti nel corso dei secoli conserva ancora il suo originario aspetto romanico con influssi bizantini. Tale statua \u00e8 oggetto di profonda devozione da parte della popolazione locale. "}
{"id": "2153370", "revid": "767487", "url": "https://it.wikipedia.org/wiki?curid=2153370", "title": "Als\u00f3gagy", "text": "Als\u00f3gagy \u00e8 un comune dell'Ungheria di 110 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153371", "revid": "110157", "url": "https://it.wikipedia.org/wiki?curid=2153371", "title": "Nokia 1600", "text": "Il Nokia 1600 \u00e8 una recente aggiunta della Nokia alla propria linea di telefoni cellulari \"basici\", commercializzato a partire dal 2006. Il 1600 \u00e8 disegnato sulla base del classico Nokia 1100, ed \u00e8 stato pensato specificatamente per gli utilizzatori dei paesi in via di sviluppo."}
{"id": "2153372", "revid": "327773", "url": "https://it.wikipedia.org/wiki?curid=2153372", "title": "Ospite (biologia)", "text": "In biologia (parassitologia, zoologia, botanica), l'ospite \u00e8 la specie, al cui interno o sulla cui superficie vive un simbionte, che pu\u00f2 essere un commensale, un parassita o un organismo in simbiosi mutualistica con l'ospite. \nL'aggettivo viene attribuito anche alla cellula (cellula ospite) nella quale si riproduce un parassita intracellulare, quale per esempio un virus.\nClassificazione.\nA seconda dei rapporti fra ospite e parassita, nel ciclo vitale del parassita, distinguiamo:"}
{"id": "2153373", "revid": "767487", "url": "https://it.wikipedia.org/wiki?curid=2153373", "title": "Als\u00f3regmec", "text": "Als\u00f3regmec \u00e8 un comune dell'Ungheria di 396 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153377", "revid": "729019", "url": "https://it.wikipedia.org/wiki?curid=2153377", "title": "Als\u00f3szuha", "text": "Als\u00f3szuha \u00e8 un comune dell'Ungheria di 508 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153378", "revid": "339392", "url": "https://it.wikipedia.org/wiki?curid=2153378", "title": "Polyn\u00e9sie fran\u00e7aise", "text": ""}
{"id": "2153379", "revid": "21080652", "url": "https://it.wikipedia.org/wiki?curid=2153379", "title": "Martinique", "text": ""}
{"id": "2153382", "revid": "6923", "url": "https://it.wikipedia.org/wiki?curid=2153382", "title": "Piavesella di Maserada", "text": "Il canale Piavesella \u00e8 un fiume della provincia di Treviso.\nSi origina da risorgive (non sempre attive) tra gli abitati di Maserada sul Piave e Candel\u00f9. La sua portata si fa rilevante dopo aver raccolto le acque di alcuni piccoli corsi d'acqua, alcuni dei quali la mettono in comunicazione con i vari canali artificiali della destra Piave. Nei pressi di Fagar\u00e8 della Battaglia (com. di San Biagio di Callalta) si divide in due rami, dei quali l'uno confluisce nel Piave tra l'estremit\u00e0 est sud est del comune di Breda di Piave e il comune di San Biagio di Callalta , mentre il secondo prosegue ancora per qualche chilometro prendendo il nome di canale Zero.\nFa parte del comprensorio del consorzio di bonifica Piave."}
{"id": "2153384", "revid": "110157", "url": "https://it.wikipedia.org/wiki?curid=2153384", "title": "Als\u00f3telekes", "text": "Als\u00f3telekes \u00e8 un comune dell'Ungheria di 143 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153386", "revid": "1052247", "url": "https://it.wikipedia.org/wiki?curid=2153386", "title": "Fate l'amore non Warcraft", "text": "Fate l'amore non Warcraft (\"Make Love, Not Warcraft\") \u00e8 l'ottavo episodio della decima stagione del cartone animato \"South Park\", andato in onda per la prima volta negli Stati Uniti il 4 ottobre 2006. Il titolo \u00e8 una citazione del motto hippie \u00ab\"Fate l'amore, non fate la guerra\"\u00bb e del videogioco \"World of Warcraft\" della casa di produzione Blizzard la quale ha collaborato alla realizzazione dell'episodio. \nL'episodio ha vinto un Primetime Emmy Awards nel 2007 come migliore serie animata della durata massima di un'ora.\nTrama.\nStan, Kyle, Eric e Kenny sono impegnati con un nuovo gioco di ruolo, \"World of Warcraft\"; a un certo punto compare un giocatore che comincia a uccidere gli altri, fra i quali anche i ragazzi e questo causa un calo nelle vendite del gioco e neppure i moderatori del videogioco riescono a sconfiggerlo perch\u00e9 il personaggio \u00e8 troppo potente anche per loro. Nel frattempo i ragazzi radunano i loro amici e si danno appuntamento on-line \"nella foresta di Azeroth\" per sconfiggere il nemico, ma l'attacco collettivo si rivela inutile. Essi dichiarano che questo giocatore sta passando quasi ogni ora di ogni giorno su World of Warcraft per l'ultimo anno e mezzo, ed \u00e8 arrivato ad un livello talmente alto da essere in grado di sconfiggere anche i moderatori del gioco e gli stessi affermano che questa persona non ha una vita. Intanto il padre di Stan, Randy Marsh, si registra al gioco ed \u00e8 anch'egli vittima del player-killer. \nCos\u00ec i membri della Blizzard decidono che l'unico modo per sconfiggere il nemico comune \u00e8 quello di usare una spada che era stata ritirata dal gioco perch\u00e9 troppo potente per conservarla in una Penna USB e darla ai ragazzi i cui personaggi sono cresciuti a un livello molto alto allenandosi a lungo, e con il passare del tempo, sono ingrassati fino ad assomigliare a Cartman, il quale \u00e8 diventato ancora pi\u00f9 grasso. Mentre cercano i ragazzi, i membri della Blizzard incontrano invece Randy, con il quale vanno in un negozio dove si collegano al videogioco. Nel gioco danno la spada all'avatar di Stan, \"Inseminatore Folle\", che dopo la morte del padre riesce a indebolire ulteriormente il nemico. Il colpo di grazia spetta all'avatar di Cartman, che gli schiaccia la testa con una martellata poco dopo avergli detto: \u00ab\"A quanto pare hai finito di fare lo stronzo\"\u00bb."}
{"id": "2153387", "revid": "188323", "url": "https://it.wikipedia.org/wiki?curid=2153387", "title": "Kawasaki KLR 250", "text": ""}
{"id": "2153389", "revid": "30610", "url": "https://it.wikipedia.org/wiki?curid=2153389", "title": "Make love not warcraft", "text": ""}
{"id": "2153391", "revid": "767487", "url": "https://it.wikipedia.org/wiki?curid=2153391", "title": "Als\u00f3vad\u00e1sz", "text": "Als\u00f3vad\u00e1sz \u00e8 un comune dell'Ungheria di 1.558 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153393", "revid": "110157", "url": "https://it.wikipedia.org/wiki?curid=2153393", "title": "Als\u00f3zsolca", "text": "Als\u00f3zsolca \u00e8 un comune dell'Ungheria di 6.228 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153397", "revid": "729019", "url": "https://it.wikipedia.org/wiki?curid=2153397", "title": "Campionato albanese di calcio a 5 2003-2004", "text": "Il Campionato albanese di calcio a 5 2003-2004 (Kampionati Mini-Futbollit 2003/2004) \u00e8 stata la prima manifestazione nazionale di calcio a 5 dell'Albania. Si \u00e8 disputato a partire da marzo 2004 suddiviso in due gironi con fase finale a play-off.\nPlayoff.\nLe partite si sono svolte presso il \"Asllan Rusi Arena\" di Tirana.\nFinali.\n3\u00ba-4\u00ba posto.\n8 giugno 2004 ore 17.00: FLAMURTARI Vlore - BESA Kavaje 8-6\n1\u00ba-2\u00ba posto.\n8 giugno 2004 ore 19.00: KF Tirana - Dinamo Tirana 8-7"}
{"id": "2153399", "revid": "767487", "url": "https://it.wikipedia.org/wiki?curid=2153399", "title": "Arka", "text": "Arka \u00e8 un comune dell'Ungheria di 113 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2153401", "revid": "179777", "url": "https://it.wikipedia.org/wiki?curid=2153401", "title": "Crisso", "text": ""}
{"id": "2153402", "revid": "1305772", "url": "https://it.wikipedia.org/wiki?curid=2153402", "title": "Alluvione del Polesine", "text": ""}
{"id": "2153405", "revid": "767487", "url": "https://it.wikipedia.org/wiki?curid=2153405", "title": "Arl\u00f3", "text": "Arl\u00f3 \u00e8 un comune dell'Ungheria di 4.156 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153408", "revid": "1259603", "url": "https://it.wikipedia.org/wiki?curid=2153408", "title": "Alluvione del Polesine del novembre 1951", "text": "Lalluvione del Polesine del novembre 1951 fu un evento catastrofico che colp\u00ec gran parte del territorio della provincia di Rovigo e parte di quello della provincia di Venezia (Cavarzerano), causando circa cento vittime e pi\u00f9 di 180.000 senzatetto, con molte conseguenze sociali ed economiche.\nProdromi dell'evento.\nDurante le due settimane precedenti all'alluvione, si verificarono intense precipitazioni distribuite su tutto il bacino imbrifero del fiume Po.\nTali precipitazioni, pur non raggiungendo nelle singole aree del bacino tributario i picchi massimi di intensit\u00e0 storici, furono caratterizzate da un'anomala continuit\u00e0 temporale e distribuzione spaziale: infatti, non vi fu praticamente interruzione per l'intero periodo e l'intero territorio del bacino imbrifero ne fu interessato. Inoltre, la distribuzione spazio-temporale delle precipitazioni fu tale da determinare la sovrapposizione dell'onda di piena dell'asta principale a quelle dei singoli affluenti alle rispettive confluenze. Tale fattore, effettivamente avvenuto nonostante fosse estremamente improbabile, costituisce pi\u00f9 di ogni altro la causa delle anomale condizioni idrauliche in cui \u00e8 venuto a trovarsi il fiume Po in occasione del disastroso evento.\nIl verificarsi di tale improbabile circostanza fece s\u00ec che l'onda di piena si incrementasse progressivamente, scendendo da monte verso valle, in corrispondenza di ogni singola immissione dei numerosi affluenti, tanto alpini che appenninici.\nIn occasione delle precedenti ricorrenti intumescenze del Po (l'ultima importante delle quali era stata quella del 1926) le perturbazioni avevano colpito il bacino tributario - in modo pi\u00f9 intenso e continuativo - solo su uno dei due versanti (quello alpino o quello appenninico) o solo su un settore di esso (l'alto, il medio o il basso corso). Nonostante sia statisticamente pi\u00f9 probabile che i tempi di corrivazione delle onde di piena dei singoli affluenti risultino sfalsati fra loro, andando cos\u00ec a distribuirsi in momenti diversi lungo l'asta principale, in occasione delle precipitazioni della prima met\u00e0 di novembre del 1951 esse raggiunsero il Po tutte insieme, sommandosi. Il risultato fu quello di un insostenibile carico idraulico che si and\u00f2 ad abbattere sui tronchi terminali dell'asta principale, con un interessamento particolarmente grave delle province di Mantova, Ferrara e Rovigo.\nSe nei giorni del 12, 13 e nelle prime ore del 14 novembre l'onda di piena transit\u00f2 nel mantovano senza che si verificassero esondazioni, questo anche grazie alla tempestiva e massiccia realizzazione di interventi di contenimento, durante il passaggio della stessa tra le province di Ferrara, a sud, e Rovigo, a nord, avvenne l'irreparabile disastro.\nLe premesse della catastrofe.\nI presupposti della sciagura, al di l\u00e0 delle anomale circostanze idrologiche sopra sintetizzate, sono per\u00f2 da ricercare nel campo umano, ed in particolare in quello delle Amministrazioni pubbliche istituzionalmente competenti a prevenire ed affrontare la situazione. Non \u00e8 possibile dire con certezza se si sarebbe potuta evitare la catastrofe che si verific\u00f2, ma \u00e8 certo che una diversa gestione delle cose avrebbe potuto, se non scongiurare il disastro, almeno limitarne le conseguenze.\nSotto questo profilo non possono essere sottaciute le gravissime responsabilit\u00e0 delle tre istituzioni direttamente interessate, per competenza, dalla natura degli eventi: il Genio Civile di Rovigo e i relativi diretti organi superiori cio\u00e8 il Magistrato alle Acque di Venezia e il Ministero dei Lavori Pubblici, la Prefettura e la Provincia, rispettivamente competenti per gli aspetti idraulici, quelli dell'ordine pubblico e del soccorso alle popolazioni e quello del coordinamento territoriale generale e delle funzioni logistiche.\nCirca l'aspetto idraulico, \u00e8 venuta completamente a mancare la fase della preallerta che sarebbe servita alle altre amministrazioni coinvolte, in primis quelle comunali rivierasche, a mobilitare uomini e mezzi per far fronte all'evento. Da un punto di vista storico, si tende ad attribuire tale sottovalutazione del fenomeno da parte del preposto Genio Civile a una mancata comprensione dell'eccezionalit\u00e0 dell'evento sotto il profilo propriamente idraulico, complice le anomale circostanze che sono venute a determinarsi sotto questo risvolto e di cui si \u00e8 detto pi\u00f9 sopra. L'onda di piena infatti, pur rivelandosi subito di entit\u00e0 considerevole, non appariva, dai dati idrometrici provenienti dalle stazioni di misura a monte, di carattere straordinario e sicuramente non fece presagire ci\u00f2 che poi, nei fatti, si verific\u00f2.\nTale mancata previsione, comunque grave in relazione alla drammaticit\u00e0 della situazione venuta a crearsi nei giorni immediatamente precedenti all'alluvione nel mantovano, ma anche figlia dei tempi per la carenza dei mezzi di comunicazione (i telefoni erano rari ed appannaggio quasi esclusivo degli uffici governativi) e soprattutto per la pressoch\u00e9 totale assenza dei mezzi di informazione di massa \u201cin tempo reale\u201d (esisteva solo la radio e non tutte le famiglie la possedevano), gener\u00f2 un ritardo nella reazione di tutte le altre istituzioni coinvolte e del territorio in genere che si rivel\u00f2 incolmabile, con la conseguenza che si pot\u00e9 poi unicamente rincorrere gli eventi.\nAnalisi delle cause.\nGi\u00e0 nelle prime ore del giorno 14 novembre, il colmo di piena iniziava ad interessare l'Alto Polesine. Gli abitanti di Melara, Bergantino, Castelnovo Bariano, Castelmassa, Calto e degli altri centri rivieraschi iniziavano una corsa contro il tempo nel tentativo di contenere le acque del fiume all'interno dei propri argini. Guidate dai propri sindaci in prima persona, sotto il coordinamento di tecnici locali, queste popolazioni intraprendevano un'opera di sovralzo delle sommit\u00e0 arginali mediante la costruzione di coronelle e soprassogli. Solo lo spirito di abnegazione e la consapevolezza che dalla riuscita o meno dei loro sforzi dipendevano le sorti del territorio, comprese quelle delle loro stesse case e terreni, ha fatto s\u00ec che il livello delle acque fosse contenuto dalle suddette opere tumultuarie.\nL'operato di queste genti risulta tanto pi\u00f9 stoico in considerazione del fatto che le dette opere di contenimento furono realizzate in condizioni particolarmente difficili. Vi era infatti carenza di uomini, materiali (con grande penuria dei sacchi necessari per il riempimento in terra e la formazione dei rialzi arginali) e di mezzi, in quanto non vi era ovviamente disponibilit\u00e0 di mezzi meccanici quali escavatori, bulldozer e autocarri e si operava con semplici attrezzi manuali, spesso portati da casa. Cosa ancor pi\u00f9 grave fu la totale mancanza di un'organizzazione sovraordinata in grado di prevedere l'evento e organizzare le risposte adatte gestendo con razionalit\u00e0 la realizzazione delle opere necessarie. Ciononostante, per l'intera tratta dell'Alto Polesine, da Melara a Stienta la lama d'acqua, che ormai sovrastava in molti punti la sommit\u00e0 arginale, pot\u00e9 essere contenuta dalle opere di sopraelevazione realizzate, che raggiunsero in alcune tratte l'altezza 1,00 - 1,20 m. Nonostante ai piedi dell'argine si fossero aperti numerosi fontanazzi, si riusc\u00ec comunque a tappare tutti i principali.\nNon altrettanto avvenne per il popoloso comune di Occhiobello, n\u00e9 per quello contiguo di Canaro. A differenza dei paesi rivieraschi posti pi\u00f9 a monte, la partecipazione della popolazione alle tumultuarie opere di contenimento fu alquanto scarsa e si diffuse lo scoraggiamento, la paura ed il panico. Complice la notizia, rivelatasi poi falsa, che il fiume aveva rotto a Bergantino, alle ore 11 del mattino del 14 novembre i gi\u00e0 sparuti e male assortiti gruppi di volontari che si trovavano ad operare sugli argini, quasi tutti cittadini di Occhiobello con pochissimi contadini, certo pi\u00f9 idonei ad essere impiegati in tali generi di lavori, lasciarono gli argini al loro destino. Rimasero solo i pi\u00f9 determinati, nel tentativo di difendere almeno il centro del paese.\nSulle ragioni della scarsa partecipazione degli abitanti di Occhiobello e di Canaro ai lavori di difesa, in particolare dei contadini, esistono diversi studi di natura sociologica che prendono in esame vari fattori. Tra essi figurano la differente composizione sociale che contraddistingueva le comunit\u00e0 di Occhiobello e Canaro rispetto a quelle delle limitrofe zone, con una fortissima componente di bracciantato agricolo, privo di propriet\u00e0 e quindi meno motivato alla difesa del territorio, l'alta conflittualit\u00e0 politica e sociale che caratterizz\u00f2 quegli anni e quei territori in particolare, finanche la supposta mancanza, in quella popolazione, dell'ancestrale empatia con l'elemento fiume dovuta al fatto che il corso del Po si attest\u00f2 su quel territorio, a differenza che su quello alto polesano, solo dal XII secolo, a seguito della famosa Rotta di Ficarolo, avvenuta, secondo la tradizione, nel 1152.\nFattori idraulici.\nOltre all'impossibilit\u00e0 di portare a compimento le necessarie opere di contenimento idraulico mediante sovralzo delle arginature, a giocare un ruolo decisivo sulla localizzazione delle rotte \u00e8 stata certamente la specifica conformazione dell'alveo fluviale in quei siti nonch\u00e9 la presenza al suo interno di considerevoli manufatti. Il territorio di Occhiobello \u00e8 infatti posto a monte di una strettoia in corrispondenza della quale erano e sono tuttora presenti, a breve distanza l'uno dall'altro, il ponte stradale sulla Strada Statale 16 e il ponte ferroviario della linea Padova-Bologna. Entrambi questi manufatti di attraversamento hanno numerose pile in alveo, di notevoli dimensioni e ingombro trasversale. Tale riduzione della sezione di deflusso non pu\u00f2 essere completamente compensata dall'aumento della velocit\u00e0 della corrente e viene pertanto a prodursi un innalzamento del livello idrico a monte.\nAltra circostanza sfavorevole, seppur di importanza marginale, che viene richiamata dalla letteratura esistente quale concausa delle rotte, \u00e8 la presenza dei forti venti di scirocco che soffiavano quel tragico 14 novembre. A tale fattore si imputa un incremento del livello dell'acqua in sponda sinistra, posta a nord rispetto al fiume, cio\u00e8 in direzione di vento, pari a 20 \u00f7 30 centimetri rispetto a quella destra.\nUn ulteriore effetto negativo prodotto dai venti meridionali \u00e8 stato quello di determinare l'innalzamento del livello di marea nell'Adriatico settentrionale, con la registrazione a Venezia, alle ore 8:05 del 12 novembre 1951, di + 151 cm sul livello del medio mare, riducendo cos\u00ec la capacit\u00e0 di ricezione di quest'ultimo e quindi la velocit\u00e0 di deflusso del fiume verso il mare. Per ultimo, ma certo non meno importante quale causa del disastro, va sottolineato il fatto che alcuni tratti dell'argine sinistro avevano quota sommitale depressa rispetto al livello teorico di sistemazione, calcolato in modo da garantire un determinato franco arginale (pari a 1,00 \u00f7 1,50\u00a0m) sulla quota della massima piena di riferimento, che allora era quella del 1926. Le ragioni di detti mancati adeguamenti sembrano da addebitare alla carenza di fondi disponibili per finanziare i lavori; fondi pi\u00f9 volte richiesti dal Genio Civile di Rovigo ma mai erogati in maniera sufficiente dal Magistrato alle Acque e dal superiore Ministero dei Lavori Pubblici.\nCronaca dell'evento.\nNel corso della mattinata del giorno 14 novembre 1951, in pi\u00f9 tratti dell'argine sinistro del fiume Po, quelli pi\u00f9 bassi, iniziarono le tracimazioni. Mentre alcune di esse poterono essere contenute grazie ai lavori tumultuari attuati dai volontari e dai cooptati, per altre il tentativo di contenimento, per l'estensione dei tratti interessati a fronte della scarsit\u00e0 di uomini disponibili, si rivel\u00f2 ben presto disperato. Come detto sopra, si dovette riscontrare, complice la falsa notizia di una rotta a Bergantino oltre all'immaginabile paura e al panico prodotti dall'inizio dei sormonti, l'abbandono pressoch\u00e9 totale dei lavori di sopralzo arginale sulla tratta Occhiobello\u2013Canaro. Giunti a questo punto, il tragico evolversi degli eventi era segnato: le acque tracimate, stramazzando lungo il corpo arginale, ne determinarono ben presto l'erosione sino al suo totale sfondamento.\nPoich\u00e9 le testimonianze dirette discordano, quella che segue \u00e8 la ricostruzione cronologica degli eventi pi\u00f9 accreditata.\nPur non esistendo un'univoca cronologia degli eventi, si riporta qui la sequenza oraria pi\u00f9 accreditata secondo cui sono avvenute le rotte. La cosa certa \u00e8 che le tre rotte si sono succedute in un brevissimo arco temporale. Peraltro, la quasi simultaneit\u00e0 degli eventi \u00e8 una condizione necessaria del loro stesso verificarsi in forma multipla in ragione dell'altrove citato effetto svuotamento che la prima rotta determina e che avrebbe impedito un succedersi pi\u00f9 dilatato delle tracimazioni successive. In altre parole, le rotte dovevano avvenire necessariamente in modo quasi simultaneo in quanto, viceversa, l'abbassamento del livello idrometrico in seguito al verificarsi del primo evento ne avrebbe evitato il ripetersi e l'intera esondazione sarebbe avvenuta da una sola bocca di rotta.\nAlle ore 19:45 del 14 novembre, l'argine maestro del fiume Po ruppe a Vallone di Paviole, in Comune di Canaro. Alle ore 20:00 si verific\u00f2 una seconda rotta in localit\u00e0 Bosco in comune di Occhiobello. La terza falla si produsse poco pi\u00f9 tardi, alle ore 20:15 circa, in localit\u00e0 Malcantone dello stesso comune. La massa d'acqua che si rivers\u00f2 con furia sconvolgente sulle terre del Polesine fu immane.\nSi calcola che la portata complessiva delle rotte sia stata dell'ordine dei 7.000 m\u00b3/s (6.000\u00a0m\u00b3/s secondo alcune stime, pi\u00f9 di 9.500\u00a0m\u00b3/s secondo altre) a fronte di una portata massima complessiva del fiume stimata in quell'occasione in circa 12.800\u00a0m\u00b3/s.\nIn pratica, circa 2/3 della portata fluente, anzich\u00e9 proseguire la sua corsa verso il mare entro gli argini del fiume, si rivers\u00f2 sulle campagne e sui paesi. Come peculiare effetto di ci\u00f2 si produsse, immediatamente dopo le rotte, un repentino decremento del livello idrometrico del fiume, riscontrato nelle stazioni di misura a monte e a valle: tale fenomeno si definisce \u201ceffetto svuotamento\u201d.\nIn una recente ricostruzione numerica \u00e8 stato mostrato come due ostacoli principali trasversali alla direzione del flusso naturale nelle aree allagate (Fossa di Polesella e Canale di Valle) hanno profondamente influenzato la dinamica e la tempistica dell'inondazione. In sostanza, gli ostacoli al flusso presenti nella pianura allagata hanno aumentato l'area inondata del 40% e hanno prolungato il tempo per raggiungere il mare da 5 a 15 giorni. \nTutto ci\u00f2 determin\u00f2 una catastrofe di enormi proporzioni le cui ripercussioni si riflettono sino ai nostri giorni, segnando per sempre la storia del Polesine. Fu essa infatti, per estensione delle terre allagate e per volumi d'acqua esondati, la pi\u00f9 grande alluvione a colpire l'Italia in epoca contemporanea.\nGestione dell'alluvione.\nLa gestione del \"dopo\" non fu migliore di quella del \"prima\". Considerata la totale impossibilit\u00e0, dati i mezzi e le risorse dell'epoca, di rimarginare subito le rotte, l'unica azione idraulicamente valida al fine di fronteggiare i loro effetti era quella di favorire il deflusso pi\u00f9 rapido possibile delle acque verso il recettore finale, il mare. Ben conscio di ci\u00f2, l'allora Ingegnere Capo del Genio Civile di Rovigo, ing. Mario Sbrana, si attiv\u00f2 immediatamente presso il Prefetto al fine di segnalare la necessit\u00e0 dell'apertura di idonei varchi sugli argini della Fossa Polesella che si opponevano, come primo ostacolo, al libero deflusso delle acque verso il mare. La Fossa Polesella era un corso d'acqua che metteva allora in comunicazione, ai fini della navigazione, il fiume Po dall'abitato di Polesella con il Canalbianco all'altezza di Bosaro.\nLa specifica conformazione idrografica del Polesine avrebbe infatti consentito il convogliamento delle acque di rotta verso il mare delimitandone l'esondazione entro la fascia compresa tra l'argine sinistro del fiume Po, a sud, e quello destro del Canalbianco, a nord, risparmiando le restanti terre dall'allagamento. Come annunciato dall'ingegner Sbrana, gi\u00e0 7 ore dopo la rotta le acque di esondazione si attestavano sull'argine ovest della Fossa Polesella. Qui ha inizio un altro triste capitolo della gestione dell'alluvione del 1951 con un'inverosimile querelle tecnico-istituzionale che lascia tuttora sbalorditi.\nIl Prefetto, Umberto Mondio, insediatosi a Rovigo da pochi giorni (l'11 ottobre 1951), in arrivo da una citt\u00e0 del sud, e quindi proiettato in un contesto ed in una situazione del tutto particolari e a lui sconosciuti, di fronte alla richiesta del dirigente del Genio Civile di \"far saltare\" la Fossa Polesella con l'uso di cariche esplosive, tergivers\u00f2. Il responsabile del Genio Civile, consapevole dell'urgenza di dare esecuzione a tale operazione e conoscendone la difficolt\u00e0 pratica, chiese addirittura l'immediato bombardamento di quell'ostacolo da parte dell'aviazione. L'operazione, per l'opposizione del Prefetto (e non solo sua), non fu attuata. A complicare il quadro gi\u00e0 difficile si era costituito una sorta di \u201cpartito del no\u201d, assolutamente contrario al taglio degli argini della Fossa Polesella, formato dai sindaci dei comuni posti a est di detto corso d'acqua appoggiati dai relativi abitanti.\nLa tesi da essi sostenuta, che la Fossa potesse fungere da baluardo alle acque, era tecnicamente del tutto infondata ma, ciononostante, trov\u00f2 una parziale sponda nelle decisioni del Prefetto. Egli infatti ritenne che un ritardo nel taglio della Fossa avrebbe consentito un pi\u00f9 agevole sfollamento delle aree poste a Est che sarebbero servite al passaggio delle acque. Ci\u00f2 nella realt\u00e0 non avvenne in quanto le popolazioni, spesso capeggiate dai propri sindaci, si opposero con ogni mezzo all'abbandono delle case e delle terre.\nNel conteso dell'infuocato clima di contrapposizione politica che caratterizzava la realt\u00e0 polesana, come quella italiana, a quell'epoca, si tende ad attribuire ad un'azione di capillare propaganda politica attuata dal Partito comunista italiano locale, l'atteggiamento assunto dalle popolazioni contro il taglio della Fossa. La resistenza al pur necessario e improcrastinabile intervento idraulico giunse al punto di vedere uomini armati sugli argini della Fossa e dello stesso Canalbianco (era ormai opportuno procedere anche al taglio dell'argine destro di quest'ultimo, a valle della confluenza della Fossa, per scongiurare il cedimento, poi puntualmente verificatosi, di quello sinistro) risoluti ad impedire il taglio finanche con l'uso della forza.\nIl trascorrere del tempo in assenza del necessario taglio si rivel\u00f2 quindi non solo inutile bens\u00ec gravemente dannoso. Le acque di esondazione infatti, non trovando alcuno sfogo verso il mare, furono costrette a rincollare verso monte raggiungendo localit\u00e0 quali Castelnovo Bariano, Bergantino, Castelmassa, Salara ed altre dell'Alto Polesine che sarebbero restate invece immuni dagli effetti della rotta. Il livello delle acque esondate, confinate nel bacino determinato dall'argine sinistro del Po, da quello destro del Canalbianco e da quello occidentale della Fossa, sotto il continuo apporto delle rotte, non pot\u00e9 che aumentare sino a sormontare naturalmente quest'ultimo e a riversarsi comunque all'interno del suo alveo.\nQuesto le convogli\u00f2 con furia inusitata verso il Canalbianco il quale, a causa dell'allora esistente sostegno di Bosaro, non fu in grado di farle defluire a valle con la necessaria rapidit\u00e0. Il rigurgito dell'onda di deflusso si proiett\u00f2 quindi verso monte sino a raggiungere il vicino ponte ferroviario di Arqu\u00e0 Polesine, sulla linea Padova\u00a0\u2013 Bologna, di cui erose il contornamento delle testate rompendo l'argine di sinistra.\nCi\u00f2 apr\u00ec la strada alle acque verso Rovigo, centro naturalmente preposto alla gestione dell'emergenza e quartier generale di tutte le attivit\u00e0 di coordinamento dei soccorsi, distribuzione degli aiuti e smistamento dei profughi. Ultimo baluardo a difesa del centro di Rovigo si rivel\u00f2 l'Adigetto, traslato solo 15 anni prima dall'asse mediano della citt\u00e0 alla circonvallazione ovest.\nSolo il 24 novembre 1951 il Genio civile fu in grado, dopo ripetuti inefficaci tentativi, di aprire, con circa 5.000\u00a0kg di tritolo, alcune brecce sufficientemente ampie sull'argine orientale della Fossa. La tardivit\u00e0 di questo intervento fece s\u00ec che il Canalbianco, data l'incontenibile massa d'acqua che in esso si convogliava, oltre che ad Arqu\u00e0, cedesse prima a Sant'Apollinare poi a Villamarzana e quindi in localit\u00e0 Retratto in comune di Adria inondando la citt\u00e0 stessa, che all'epoca contava circa 35.000 abitanti, e che si trov\u00f2 quindi completamente isolata. Sulla strada finalmente aperta verso il mare, le acque trovarono come secondo consistente ostacolo trasversale gli argini del canale di navigazione Po\u00a0\u2013 Brondolo che tutt'oggi mette in comunicazione il Po con la Laguna di Venezia, incrociando Canalbianco e Adige. Anche in questo caso le acque dovettero sormontare l'ostacolo senza l'aiuto di intervento umano.\nCi\u00f2 produsse il loro rincollo verso monte nella porzione territoriale compresa tra il Canalbianco e l'Adige. Si assistette quindi all'allagamento del Cavarzerano e di tutta l'area nord orientale del Polesine e al rigurgito delle acque, attraverso gli alvei del canale di bonifica Botta Rovigata e del Ceresolo, che avevano invertito il loro corso, verso il capoluogo. Solo l'intervento del Genio civile, che ne fece saltare gli argini, imped\u00ec che le acque risalissero sino a ovest della Strada statale 16 Adriatica, sul rilevato della quale comunque le acque si attestarono.\nL'ultimo ostacolo alla discesa delle acque esondate verso il mare fu costituito dalla linea delle dune costiere e degli argini a mare che separano le valli, le paludi e le basse terre del Delta dal Mare Adriatico. Anche in questo caso il superamento dell'ostacolo avvenne per rincollo delle acque e sormonto. Ci\u00f2 ha causato, per l'innalzamento del livello dell'acqua, l'allagamento, oltre che di Rosolina, dei due grossi centri abitati di Contarina e Donada, oggi riunificatisi sotto l'antico toponimo di Porto Viro.\nLe uniche porzioni del territorio polesano a non essere sommerse dalle acque sono quindi state l'area nord occidentale compresa tra il corso dell'Adige e quello del Canalbianco sino alla linea che li congiunge formata da Naviglio Adigetto\u00a0\u2013 Canale Scortico, alcune aree (quelle poste a quota pi\u00f9 elevata) dell'Alto Polesine a sud del Canalbianco e le isole del Delta ad eccezione di quella ove ricade l'attuale Porto Viro, invece inondata.\nLa chiusura delle rotte.\nIn seguito al verificarsi delle rotte, per un periodo di circa 15 giorni, non fu possibile intraprendere alcun intervento riparatore; ci\u00f2 sia a causa dell'impeto delle acque in fuoriuscita dai varchi arginali, che di fatto impediva l'avvicinamento di barche, che per la totale impraticabilit\u00e0 delle strade della zona interessata.\nSolo il 30 novembre, i tecnici dell'Ufficio idrografico del Magistrato alle Acque furono in grado di eseguire i rilievi batimetrici delle bocche di rotta. In seguito a questa prima cognizione dello stato dei luoghi fu possibile affidare a tre diverse Imprese, una per ciascuna rotta, le opere di pronto intervento finalizzate ad arrestare la fuoriuscita delle acque e a innalzare progressivamente le soglie di rotta. I tre interventi furono affidati ad imprese di fiducia che garantivano idonee capacit\u00e0 tecniche ed organizzative; pi\u00f9 precisamente, l'intervento in localit\u00e0 Malcantone fu affidato all'Impresa Ing. Carlo Mazzacurati di Padova, quello in localit\u00e0 Bosco all'Impresa Astaldi S.p.A. di Roma e quello in localit\u00e0 Vallice all'Impresa Vittorio Marchioro di Vicenza. I lavori di somma urgenza consistettero nella chiusura dei varchi arginali mediante costruzione di coronelle in pietrame in asse alle arginature abbattute. Furono fornite 136.600\u00a0t circa di pietrame per un volume dato in opera di 105.000\u00a0m\u00b3.\nA completamento delle opere di primo intervento, fu realizzato uno speciale coronamento dei manufatti di interclusione mediante la costruzione di una gabbionata cellulare continua contro i pericoli di eventuale sormonto delle coronelle. Queste ultime opere furono affidate ed eseguite dalla Ditta C.E.F.A. di Bologna.\nIl costo complessivo dei lavori realizzati in regime di somma urgenza fu pari a \u00a3 767.312.739 (\u00a3 300.000.000 per la rotta di Bosco, \u00a3 279.138.112 per quella di Malcantone, \u00a3 102.495.792 quella di Vallice, \u00a3 85.678.835 per la gabbionata). Nel frattempo il Genio Civile di Rovigo provvedeva a redigere il progetto per la chiusura definitiva delle rotte. Esso fu presentato, a firma dell'ing. Vincenzo Pavani, il 25 dicembre 1951. Esso prevedeva, per le due rotte contigue di Malcantone e Bosco, la costruzione di un unico arco arginale in arretramento di circa 160\u00a0m rispetto al precedente asse arginale. Ci\u00f2 consentiva la formazione di un ampio bacino di calma per le acque di piena tra le coronelle e il nuovo argine garantendo una protezione del nuovo manufatto dagli effetti erosivi della corrente. Il nuovo argine in localit\u00e0 Vallice fu invece progettato e realizzato sullo stesso asse di quello abbattuto. In base al progetto, il rilevato arginale, per tutte e tre le rotte, venne costruito in tre successive fasi mediante la formazione di nuclei progressivamente pi\u00f9 potenti ed elevati. Il rilevato fu animato da una palancolata in acciaio continua di altezza variabile da 8 a 14 metri. Il volume complessivo dei nuovi rilevati fu di circa 1 milione di metri cubi. All'unghia a fiume del nuovo rilevato fu prevista la costruzione di una berma di protezione in pietrame su cui posava la superiore scogliera di difesa spondale.\nL'aggiudicazione dei lavori, per trattativa privata, avvenne il 27 dicembre 1951 con affidamento degli stessi alle medesime Imprese esecutrici degli interventi urgenti e per un costo complessivo, a consuntivo, di \u00a3 2.183.953.261 (\u00a3 1.124.857.261 per Bosco, \u00a3 755.096.000 per Malcantone e \u00a3 304.000.000 per Vallice). I lavori, consegnati il 5 gennaio 1952 furono ultimati il 15 giugno 1952 a Vallice, 2 agosto 1952 a Malcantone e 6 settembre 1952 a Bosco. Occorsero complessivamente 320.000 giornate-operaio.\nAlcuni dati salienti.\nLe tre bocche di rotta misuravano, ad evento concluso, 220\u00a0m quella di Vallone di Paviole, 204\u00a0m quella in localit\u00e0 Bosco e 312\u00a0m quella di Malcantone. Esse sono state attive dal giorno 14 novembre al 20 dicembre 1951, cio\u00e8 per complessivi giorni 37. La loro portata complessiva \u00e8 passata dagli iniziali 7.200\u00a0m\u00b3/s. ai circa 1.500\u00a0m\u00b3/s. degli ultimi giorni di attivit\u00e0. \u00c8 da far notare che il giorno 27 novembre, a ben due settimane dalle rotte, la loro portata era ancora di oltre 3.200\u00a0m\u00b3/s.\nIl volume d'acqua complessivamente effluito dalle rotte \u00e8 stato pari a 8 \u00d7 10\u2079\u00a0m\u00b3, ovvero otto miliardi di metri cubi. Il massimo volume invasato sul suolo polesano, quello cio\u00e8 accumulatosi sul territorio dal momento della rotta a quello dell'inizio dello scarico a mare, verificato il 21 novembre alle ore 13.26, \u00e8 stato calcolato in 3,128 \u00d7 10\u2079\u00a0m\u00b3, cio\u00e8 tre miliardi e 128 milioni di metri cubi.\nLa superficie allagata \u00e8 stata di oltre 100.000 ha, pari a circa il 52% del territorio dell'intero Polesine, compreso il Cavarzerano (VE).\nIl numero delle vittime umane \u00e8 stato di circa cento, ben 89 delle quali nel solo episodio del cosiddetto \"Camion della morte\" che vide l'automezzo carico di fuggiaschi sorpreso dall'inondazione la notte del 14 novembre a Frassinelle. Recenti studi sembrano tuttavia attestare che non tutti gli 89 corpi ritrovati siano da collegarsi alla sciagura del camion.\nIn frazione Passo del Comune di Frassinelle Polesine \u00e8 visitabile il sacrario di San Lorenzo, piccolo cimitero dedicato alle 84 vittime del \"camion della morte\". Il numero dei profughi costretti a lasciare le proprie abitazioni fu compreso tra 180.000 e 190.000 unit\u00e0. Andarono perduti 6.000 capi di bestiame bovino. Incalcolabile il numero degli altri animali d'allevamento deceduti. Dal 1951 al 1961 lasciarono in modo definitivo il Polesine 80.183 abitanti, con un calo medio della popolazione del 22%. Al 2001 abbandonarono il Polesine oltre 110.000 persone. In molti comuni il calo super\u00f2, dal 1951 al 1981, il 50% della popolazione residente.\nSolidariet\u00e0.\nUn capitolo a parte merita la solidariet\u00e0, nazionale e internazionale, che si espresse nei confronti della popolazione polesana a seguito del tragico evento. \nVi \u00e8 da dire che subito al propagarsi della notizia della catastrofe, moltissime associazioni, partiti politici, sindacati, gruppi formali ed informali, privati cittadini di ogni condizione sociale e orientamento politico non mostrarono il minimo indugio ad attivarsi al fine di garantire la propria solidariet\u00e0 e il proprio concreto aiuto alle popolazioni colpite. Complice l'ancora acceso ricordo delle tragiche circostanze e delle drammatiche condizioni di vita che contraddistinsero l'appena concluso evento bellico e la conseguente facile identificazione dei pi\u00f9 nella difficilissima situazione, materiale e psicologica, in cui venivano a trovarsi gli abitanti del Polesine, la profusione di aiuti che l'Italia e il mondo elargirono fu straordinaria, commovente.\nEssa si manifest\u00f2 non solo nella raccolta di fondi e di beni a favore del Polesine ma anche e soprattutto nell'intervento diretto di moltissimi volontari che, abbandonate le loro case sicure, non indugiarono neppure un giorno a mettersi a disposizione, in prima persona, della macchina dei soccorsi. Inoltre, moltissime famiglie in tutta Italia aprirono le porte delle proprie case agli sfollati e ai profughi che poterono cos\u00ec trovare non solo un tetto sotto il quale rifugiarsi ma anche una solidariet\u00e0 umana diretta, non filtrata n\u00e9 mediata da apparati burocratici, ma immediata e concreta, fatta di volti e di persone.\nPi\u00f9 di un autore, in merito alla eccezionale solidariet\u00e0 espressa nei confronti dei polesani, non tralasci\u00f2 di sottolineare un tratto che potremmo definire etnoantropologico che caratterizzava proprio i polesani del tempo: un retaggio storico segnato da grande povert\u00e0 sembra essere all'origine dell'estrema semplicit\u00e0 culturale e materiale, , della grande genuinit\u00e0 ai limiti dell'ingenuit\u00e0 che fu tratto saliente di questa popolazione; ci\u00f2 non fece che attirare la simpatia e la benevolenza di chi vi ebbe a che fare. Tantissimi polesani non fecero ritorno alla propria terra di origine anche perch\u00e9 i loro ospiti, specialmente nel triangolo industriale Torino\u00a0\u2013 Milano\u00a0\u2013 Genova, vollero tenerli con s\u00e9 per lavorare nei laboratori e nelle fabbriche dell'emergente realt\u00e0 industriale italiana.\nSul piano istituzionale, la prima entit\u00e0 ad attivare interventi di aiuto alla popolazione fu il Comitato Provinciale per l'Emergenza, immediatamente costituito e presieduto dal Presidente della Provincia Alfredo De Polzer. Ci\u00f2 indusse il Prefetto di Rovigo, Mondio, che evidentemente si sent\u00ec scavalcato da tale intraprendenza, gi\u00e0 pochi giorni dopo la costituzione del suddetto Comitato, a sopprimerlo, con la motivazione che ogni aiuto e intervento doveva passare, anche per questioni di ordine pubblico, attraverso il coordinamento della Prefettura. \n\u00c8 in realt\u00e0 evidente come, anche sul piano degli aiuti alla popolazione, si innesc\u00f2 una contrapposizione di carattere politico-ideologico: gli aiuti attivati dal Comitato per l'Emergenza avevano alla spalle la macchina organizzativa afferente al Partito comunista italiano, alle Camere del lavoro e alle principali organizzazioni sindacali. Quelli governativi rappresentarono invece la capacit\u00e0 di reazione e intervento della Democrazia Cristiana, strettamente fiancheggiata dalle ACLI e dall'associazionismo cattolico in genere.\nAnche su scala mondiale si verific\u00f2 un'analoga contrapposizione con una vera e propria gara di solidariet\u00e0 tra Unione sovietica e paesi del blocco socialista, da una parte, e americani dall'altra. Tutti i convogli di aiuti in arrivo in Polesine portavano l'indicazione, a caratteri cubitali, della nazione donatrice. In quell'epoca di guerra fredda e competizione politica dagli esiti tutt'altro che scontati, tutto poteva servire a tirare acqua al proprio mulino.\nTale competizione, pi\u00f9 o meno politicamente interessata, nell'elargizione degli aiuti a livello nazionale e sovranazionale non deve comunque in alcun modo sminuire la vera e gratuita solidariet\u00e0, espressa nelle pi\u00f9 varie forme, dalle popolazioni, quella italiana, europea e mondiale, mosse a ci\u00f2 da autentici sentimenti di identificazione, condivisione e compassione.\nUn aiuto arriv\u00f2 anche dalle Officine Pellizzari e figli che essendo produttori di pompe e motori giunsero in aiuto degli sfollati, ospitando anche numerose famiglie presso Vicenza.\nIl prosciugamento delle terre.\nA fronte di una situazione cos\u00ec disastrosa e di una altrettanto disastrosa gestione della piena del fiume Po e del periodo immediatamente successivo all'apertura delle rotte da parte delle istituzioni preposte (Genio Civile, Prefettura e Amministrazione Provinciale), il prosciugamento delle terre rappresent\u00f2 invece un capitolo positivo del dopo emergenza e consent\u00ec di recuperare a coltura in tempi record la maggior parte delle terre colpite.\nGi\u00e0 nel giugno del 1952 fu possibile la semina di gran parte delle terre riemerse dalle acque a seguito del loro rapido prosciugamento e della loro bonifica dai potenti strati di sedimenti sabbiosi e limosi che in alcune aree le ricoprivano. Sotto questo profilo va dunque elogiata l'imponente opera attuata dai Consorzi di Bonifica territorialmente interessati (all'epoca ben 46, coordinati nei Consorzi di 2\u00ba grado della Bonifica Padana e della Bonifica Polesana), per la circostanza riuniti nel Consorzio generale per la Ricostruzione delle Bonifiche Polesane, nel ripristinare l'officiosit\u00e0 dei corsi d'acqua di scolo, gli impianti di sollevamento, nell'approntare nuove idrovore e nel sovrintendere alla realizzazione di quelle innumerevoli opere di tagli arginali e convogliamenti idrici che sono risultati necessari a favorire il pi\u00f9 rapido deflusso delle acque esondate verso i ricettori finali.\nLa ricostruzione.\nNel contesto delle considerevoli opere di riparazione, sistemazione e ricostruzione delle infrastrutture del territorio, delle abitazioni, delle attivit\u00e0 produttive realizzate in Polesine al termine dell'alluvione, non possiamo tacere la grande opera di coordinamento e sprone attuata dal Commissario di governo On. Giuseppe Brusasca. Egli oper\u00f2 in Polesine dal dicembre del 1951 al febbraio 1956.\nLa sua presenza a Rovigo fu importante non solo per il carattere plenipotenziario della sua carica che consent\u00ec il superamento se non il travolgimento di tutti gli ostacoli burocratici che si frapponevano ad una rapida ricostruzione ma favor\u00ec anche e soprattutto la nascita di un clima collaborativo tra Prefettura e Amministrazione Provinciale, la prima espressione del governo democristiano, la seconda retta da una giunta formata da comunisti e socialisti.\nPi\u00f9 in generale Brusasca seppe porre in primo piano il fare, contagiando e coinvolgendo con il suo attivismo tutte le altre figure fondamentali nell'attivit\u00e0 di ricostruzione ed opponendosi ad ogni contrapposizione di tipo ideologico o anche solo idealista. Seppe mettere d'accordo le due anime politiche del tempo dimostrando in questo una grande intelligenza politica e mostrando altres\u00ec un notevole spessore personale.\nAnalogamente, il prof. Alfredo De Polzer, l'allora Presidente della Provincia, seppe appianare i contrasti che spesso scoppiavano in seno al Consiglio provinciale e favorire il dialogo tra opposti schieramenti. Anche questo, data la centralit\u00e0 di tale Ente nelle funzioni di gestione amministrativa e ancor prima politica del territorio (ricordiamo che all'epoca non esistevano ancora le Regioni), si rivel\u00f2 essere fondamentale nel consentire la rinascita del Polesine dalle pesanti conseguenze dell'alluvione.\nConseguenze a breve e a lungo termine.\nPer meglio comprendere quelle che sono state le immediate e secondarie conseguenze dell'alluvione del 1951 sui territori colpiti \u00e8 necessario contestualizzare l'evento. Esso infatti si verific\u00f2 a soli sei anni dalla fine del sanguinoso secondo conflitto mondiale che aveva visto l'Italia soccombente e aveva lasciato il Paese in condizioni di grande indigenza e distruzione.\nIl clima politico era estremamente conflittuale, con una fortissima contrapposizione tra DC, che all'epoca guidava il Governo centrale, e PCI che, insieme ad altre forze di sinistra, governava il Polesine e la maggioranza dei Comuni rivieraschi del Po. Un clima che avrebbe potuto favorire, come in certe questioni favor\u00ec, la speculazione politica fine a s\u00e9 stessa, compromettendo il buon esito degli sforzi congiunti necessari ad affrontare la crisi prodotta dall'alluvione e a risollevare le sorti delle terre colpite. La querelle sul mancato tempestivo taglio della Fossa Polesella potrebbe essere portato come esempio dei gravi effetti negativi prodotti da questa dura contrapposizione politica.\nIl Polesine, inoltre, come terra prevalentemente agricola, risent\u00ec in modo ancor pi\u00f9 grave della inevitabile carestia prodotta dall'inaccessibilit\u00e0 delle terre allagate. Se le conseguenze a breve poterono essere affrontate con buon esito grazie alla rapidit\u00e0 con la quale si rimise a coltura la maggior parte delle terre e all'abbondanza degli aiuti giunti da tutta Italia, ma anche dall'estero, quelle a lungo termine furono forse pi\u00f9 pesanti.\nMoltissime delle famiglie polesane sfollate in seguito all'Alluvione del 1951 non fecero pi\u00f9 ritorno. Complice una riforma agraria non ancora del tutto dispiegata, specie nel basso polesine, con il perdurare di ampie aree ancora a latifondo e una scarsa distribuzione della propriet\u00e0 agraria, pochi polesani emigrati a seguito dell'Alluvione del 1951 trovarono un valido motivo per fare ritorno alle proprie terre d'origine.\nAltro fattore fondamentale nel processo di spopolamento che ha interessato il Polesine a seguito dell'alluvione fu senza dubbio il rapido processo in meccanizzazione che in quegli anni investiva il settore agricolo. In una provincia come quella di Rovigo, dove la percentuale della popolazione ancora impiegata in agricoltura era molto alta e il bracciantato molto diffuso, la brusca riduzione del fabbisogno di manodopera in questo settore dovuta all'avvento della meccanizzazione fu particolarmente impattante sul piano economico e sociale.\nLa curva dell'andamento demografico del Polesine vide nel 1951 il punto massimo, con l'inversione del trend positivo che l'aveva caratterizzata nel lungo periodo precedente. Solo nel decennio 1951\u00a0\u2013 1961 la popolazione del Polesine si ridusse di oltre 80.000 unit\u00e0. Lo spopolamento del Polesine, iniziato nel 1951, si \u00e8 protratto sino ai nostri giorni e solo dal 2001, per la prima volta dopo il 1951, la popolazione polesana ha visto un incremento numerico.\nPi\u00f9 esattamente, la popolazione della Provincia di Rovigo nel censimento del 1951 risultava pari a 357.963 unit\u00e0 a fronte delle sole 242.538 presenti nel 2001, con un decremento complessivo del 32%. Circa un abitante su tre lasci\u00f2 il Polesine dopo l'inondazione anche se non esclusivamente a causa di questa. Nel 2007 la popolazione residente era pari a 246.255, con il primo aumento registrato in 50 anni.\nOltre alle problematiche oggettive che hanno interessato il Polesine a seguito dell'Alluvione del 1951, ad essere causa dell'abbandono di questi territori da parte delle sue genti \u00e8 certamente stata la durezza delle condizioni di vita ancora qui perduranti, cos\u00ec strettamente legate all'attivit\u00e0 agricola, all'epoca pressoch\u00e9 interamente manuale.\nI processi di incipiente industrializzazione e conseguente urbanizzazione che riguardavano gi\u00e0 in quegli anni le grandi citt\u00e0 del nord insieme alla forte emigrazione verso altri paesi europei, favorirono un rapido spopolamento del territorio provinciale.\nAnche la vulnerabilit\u00e0 idraulica di questo estremo lembo di Pianura Padana \u00e8 stato e forse \u00e8 tuttora ostacolo, ancor pi\u00f9 sul piano psicologico che su quello reale, al ripopolamento, all'attrazione di investimenti e al rilancio economico di questi territori che, va ricordato, appartengono pur sempre al Veneto, regione trainante del ricco Nordest.\nSolo oggi, con il cessare dell'emorragia migratoria e la timida diversificazione economica dal settore primario, con la nascita di alcune realt\u00e0 produttive nel settore della piccola industria, dei servizi e del turismo, il Polesine sembra in grado di affrancarsi definitivamente da un cinquantennio profondamente segnato dall'Alluvione del 1951 e dalla sue conseguenze."}
{"id": "2153409", "revid": "306856", "url": "https://it.wikipedia.org/wiki?curid=2153409", "title": "Punta di Finale", "text": "La Punta di Finale (3.514 - \"Fineilspitze\" in tedesco) \u00e8 una montagna delle Alpi Retiche orientali (sottosezione Alpi Venoste). Si trova lungo la linea di confine tra l'Italia e l'Austria nella catena che dalla Palla Bianca conduce al Similaun."}
{"id": "2153410", "revid": "439868", "url": "https://it.wikipedia.org/wiki?curid=2153410", "title": "Arn\u00f3t", "text": "Arn\u00f3t \u00e8 un comune dell'Ungheria di 2.631 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153411", "revid": "320578", "url": "https://it.wikipedia.org/wiki?curid=2153411", "title": "Caso fritzl", "text": ""}
{"id": "2153412", "revid": "125860561", "url": "https://it.wikipedia.org/wiki?curid=2153412", "title": "Argentina", "text": "L'Argentina, ufficialmente Repubblica Argentina (in spagnolo: \"Rep\u00fablica Argentina\", : ), \u00e8 una repubblica federale, situata nella parte meridionale del Sud America. Il suo territorio \u00e8 suddiviso in 23 province e una citt\u00e0 autonoma, Buenos Aires, che \u00e8 la capitale della nazione e sede del governo federale, nella cui area metropolitana \u00e8 concentrato un terzo della popolazione del paese.\nCon una superficie di 2\u00a0780\u00a0400\u00a0km\u00b2, \u00e8 il pi\u00f9 esteso paese di lingua spagnola nel mondo, il secondo Stato pi\u00f9 esteso dell'America Latina, il quarto delle Americhe e l'ottavo pi\u00f9 esteso al mondo. Il suo territorio, che occupa gran parte del Cono Sud sudamericano, confina a nord con la Bolivia e il Paraguay, a nordest con Brasile e Uruguay, a est con l'Oceano Atlantico, a ovest e a sud con il Cile e le acque atlantiche del Passaggio di Drake. L'Argentina rivendica inoltre le Isole Falkland (sotto il nome spagnolo di \"Malvinas\", in italiano Malvine), la Georgia del Sud e le Isole Sandwich Australi. Considera inoltre come parte del territorio nazionale l'Antartide Argentina, rivendicazione sospesa in base al Trattato Antartico. L'Argentina raggiunse l'indipendenza il 25 maggio 1810 quando fu deposto l'ultimo vicer\u00e9 spagnolo che governava da Buenos Aires, e il 9 luglio 1816 fu ufficialmente proclamata l'indipendenza a San Miguel de Tucum\u00e1n.\nDopo la crisi economica del 2001, l'economia ha recuperato i precedenti livelli di benessere.\nI suoi circa 40 milioni di abitanti godono di un indice di sviluppo umano, reddito pro-capite, livello di crescita economica e qualit\u00e0 della vita che pone la nazione come una delle pi\u00f9 sviluppate dell'America Latina. Tuttavia negli ultimi anni la situazione economica nel paese \u00e8 andata via via peggiorando, complice un'alta inflazione, la seconda pi\u00f9 alta dell'America Latina dopo quella del Venezuela e che nel 2014 \u00e8 stata stimata essere del 24% su base annuale, con stime che arrivano anche al 40% per il 2015, che ha portato di nuovo il paese sull'orlo della bancarotta, la seconda nel XXI secolo.\nNel 2019, l'economia \u00e8 in crisi, l'industria automobilistica opera solo al 15% della sua capacit\u00e0, le vendite di auto sono in caduta libera (-54% in un anno), l'inflazione raggiunge il 54,7% in un anno. Il governo sta cercando un prestito dal FMI, che nel 2018 ha prestato 56 miliardi di dollari in tre anni in cambio di tagli di bilancio. Quasi 300\u00a0000 posti di lavoro sono andati persi in tre anni e la povert\u00e0 \u00e8 al suo livello pi\u00f9 alto degli ultimi 20 anni.\nEtimologia.\nIl nome \"Argentina\" deriva dal latino \"argentum\" (argento) ed \u00e8 associato alla leggenda della Sierra del Plata, comune tra i primi esploratori europei della regione, sia spagnoli che portoghesi. Questi ultimi chiamarono l'estuario scoperto dalla spedizione del 1502, alla quale partecip\u00f2 Amerigo Vespucci, \"Rio da Prata\" (R\u00edo de la Plata) e anni pi\u00f9 tardi le popolazioni indigene offrirono doni in argento ai sopravvissuti di un naufragio guidati da Juan D\u00edaz de Sol\u00eds, che nel 1516 chiam\u00f2 l'estuario \"Mar Dulce\" (Mare Dolce). La leggenda raggiunse la Spagna attorno al 1524, e il nome venne messo su stampa per la prima volta in una mappa veneziana del 1536. La fonte dell'argento era l'area sulla quale nel 1546 sarebbe stata fondata la citt\u00e0 di Potos\u00ed. Una spedizione che segu\u00ec il percorso dell'argento risalendo i fiumi Paran\u00e1 e Pilcomayo, raggiunse la fonte solo per trovarla gi\u00e0 rivendicata da esploratori che l'avevano raggiunta partendo da Lima, la capitale del vicereame.\nIl nome Argentina venne menzionato per la prima volta nel poema pubblicato nel 1602 dallo spagnolo Mart\u00edn del Barco Centenera intitolato \"La Argentina y conquista del R\u00edo de la Plata\", che descrive la regione del R\u00edo de la Plata e la fondazione della citt\u00e0 di Buenos Aires. Inizi\u00f2 poi a essere usato estesamente nel libro del 1612 \"La Argentina manuscrita\" di Ruy D\u00edaz de Guzm\u00e1n, in cui il territorio veniva chiamato \"Tierra Argentina\" (Terra d'Argento).\nIl nome viene regolato dalla Costituzione Argentina, la quale nella prima parte all'articolo 35 sancisce esplicitamente che: i nomi adottati successivamente all'insediamento del primo governo nazionale nel 1810 come: Provincias Unidas del R\u00edo de la Plata (Provincie Unite del Fiume dell'Argento), Repubblica Argentina, Confederazione Argentina e Nazione Argentina sono tutti ufficialmente riconosciuti validi per la denominazione del governo e del territorio di questo Stato.\nStoria.\nPreistoria - Medioevo.\nI primi segni della presenza umana in Argentina si trovano in Patagonia (Piedra Museo, Santa Cruz), e risalgono all'11.000 a.C. Attorno al primo secolo d.C. diverse civilt\u00e0 basate sul mais si svilupparono nella regione delle Ande Occidentali (Santa Mar\u00eda, Huarpes, Diaguitas, Sanavirones, tra le altre). Nel 1480, l'Impero Inca, sotto il regno dell'imperatore Pachac\u00fatec, lanci\u00f2 un'offensiva e conquist\u00f2 l'odierna parte nord-occidentale dell'Argentina, integrandola in una regione chiamata Collasuyu. Nell'area nord-orientale, i Guaran\u00ed svilupparono una coltura basata sulla yuca (o manioca) e la patata dolce. Le aree centrali e meridionali (Pampa e Patagonia) vennero dominate da culture nomadi, unificate nel XVII secolo dai Mapuche.\nLa colonizzazione.\nI primi europei ad esplorare la zona furono, nel 1502, il portoghese Gon\u00e7alo Coelho ed il fiorentino Amerigo Vespucci, mentre nel 1516 Juan D\u00edaz de Sol\u00eds rivendic\u00f2 la zona circostante al Rio della Plata, mentre stava cercando un passaggio a ovest verso le Indie, rimanendo tuttavia ucciso dagli indigeni assieme ad altri componenti dell'equipaggio che erano sbarcati con lui sulla terraferma.\nNel 1527 venne fondato il forte di Sancti Spiritu, primo insediamento spagnolo, creato dal navigatore italiano Capitano generale e Piloto mayor di Spagna Sebastiano Caboto, sulle rive del fiume Paran\u00e0, 40\u00a0km a nord dell'attuale citt\u00e0 di Rosario. Il forte fu distrutto dagli indigeni nel 1529, ma pochi anni pi\u00f9 tardi, nel 1536, Pedro de Mendoza fond\u00f2 una prima volta Buenos Aires, con il nome di Ciudad del Esp\u00edritu Santo y Puerto Santa Mar\u00eda del Buen Ayre, insediamento distrutto pochi anni dopo dagli indigeni. Pi\u00f9 tardi gli spagnoli fondarono Santiago del Estero, nel 1553, e nel 1573 la citt\u00e0 di Cordoba della Nuova Andalucia, mentre Buenos Aires venne definitivamente rifondata nel 1580 da Juan de Garay.\nNel 1617 venne istituita la provincia di Buenos Aires, facente parte all'epoca del Vicereame del Per\u00f9, che nel 1776 venne elevata al rango di Vicereame del R\u00edo de la Plata, con capitale Buenos Aires.\nNel 1806-1807 l'Impero britannico lanci\u00f2 due invasioni contro Buenos Aires, ma la popolazione creola respinse entrambi i tentativi.\nL'indipendenza.\nIl 25 maggio 1810, dopo la conferma delle voci circa la detronizzazione di re Ferdinando VII da parte di Napoleone, i cittadini di Buenos Aires, con Manuel Belgrano in testa, sfruttarono la situazione a proprio vantaggio e crearono la Prima Junta di Governo (Rivoluzione di Maggio). La formale indipendenza dalla Spagna venne dichiarata il 9 luglio 1816 a Tucum\u00e1n.\nNel 1817, il generale Jos\u00e9 de San Mart\u00edn attravers\u00f2 le Ande per liberare Cile e Per\u00f9, eliminando cos\u00ec la minaccia spagnola. Centralisti e Federalisti (in spagnolo: \"Unitarios\" e \"Federales\") furono in conflitto fino a quando nel 1853 venne istituita l'unit\u00e0 nazionale e promulgata la costituzione. Nel 1826 gli argentini promulgarono una Costituzione centralista e fissarono la capitale a Buenos Aires. Nel 1829 comparve sulla scena politica il dittatore Juan Manuel de Rosas, che convert\u00ec il paese in un'economia basata sull'allevamento. Il 9 luglio 1859 fu riconosciuta l'indipendenza dell'Argentina, ma in seguito inizi\u00f2 anche la guerra civile tra gli aspiranti alla presidenza, che porter\u00e0 al potere Bartolom\u00e9 Mitre (1862).\nLa politica estera.\nInvestimenti stranieri e immigrazione dall'Europa portarono all'adozione delle moderne tecniche agricole nel paese. Negli anni 1880, la \"Conquista del deserto\" soggiog\u00f2 o stermin\u00f2 le rimanenti trib\u00f9 indigene della Pampa meridionale e della Patagonia.\nLa politica estera Argentina \u00e8 stata di matrice isolazionista sino alla fine del XIX secolo. Nel 1880 sal\u00ec alla presidenza dello Stato Julio Argentino Roca, che in un periodo di 6 anni adott\u00f2 una politica vicina ai paesi oltremare, aprendo le frontiere e dando la possibilit\u00e0 a milioni di immigrati europei di raggiungere il paese per lavorare. Dal 1880 al 1930, l'Argentina godette di una sempre maggiore prosperit\u00e0 e importanza grazie ad una economia volta all'esportazione, e la popolazione del paese aument\u00f2 di sette volte. Le forze conservatrici dominarono la politica Argentina fino al 1916, quando i tradizionali rivali, i radicali, ottennero il controllo del governo. L'esercito costrinse nel 1930 Hip\u00f3lito Yrigoyen a lasciare il potere, portando ad un altro decennio di governo conservatore.\nMolti eventi tragici si sono verificati all'inizio del XX secolo: durante la settimana dal 7 al 14 gennaio 1919, la repressione e i massacri commessi a Buenos Aires contro i lavoratori in sciopero hanno causato centinaia di morti. Tra il novembre 1920 e il dicembre 1921, circa 1\u00a0500 lavoratori furono giustiziati dall'esercito a seguito di uno sciopero insurrezionale in Patagonia. Nel luglio 1924, 500 indigeni che protestavano contro le loro condizioni di lavoro e la miseria in cui vivevano furono massacrati dalla polizia e dalle milizie dei proprietari terrieri..Sempre riguardo la politica estera ricordiamo il giurista Carlos Saavedra Lamas, Premio Nobel per la pace nel 1936\" per la sua mediazione volta a porre fine al conflitto tra Paraguay e Bolivia (Guerra del Chaco)\".\nIl peronismo.\nLe elezioni portarono nel 1946 alla presidenza il generale Juan Per\u00f3n, che cerc\u00f2 di dare pi\u00f9 potere alla classe lavoratrice e aument\u00f2 notevolmente il numero di lavoratori sindacalizzati.\nI seguaci di Per\u00f3n - originariamente chiamati anche \"descamisados\", ad indicare simbolicamente la provenienza dagli strati popolari della societ\u00e0 - acclamavano i suoi sforzi per eliminare la povert\u00e0 e dare maggiore dignit\u00e0 al lavoro, mentre i suoi oppositori politici, rappresentati dall'oligarchia a cui, secondo i sostenitori peronisti, veniva impedito di continuare a sfruttare il popolo argentino, e dalla maggioranza dei ranghi militari da cui lui stesso proveniva, lo hanno considerato un demagogo e un dittatore. Diede vita al movimento politico conosciuto come peronismo o \"justicialismo\", che si proponeva come una terza via fra il capitalismo e il socialismo. Per\u00f3n costru\u00ec la sua immagine anche grazie all'aiuto della seconda moglie, Evita Per\u00f3n.\nIl movimento peronista fu sincretico, venne talvolta definito populista, che unisce il socialismo, il patriottismo, la terza via economica tratta in origine dal fascismo italiano, ma senza rinnegare, perlomeno nella maggior parte dell'esperienza peronista applicata, la democrazia e la sovranit\u00e0 popolare. Tale ideologia ha permeato - e tuttora \u00e8 molto importante - la maggior parte dei partiti politici argentini odierni, sia di destra che di sinistra.\nIl 16 giugno 1955 venne organizzato un colpo di Stato militare da parte della Marina Militare, che bombard\u00f2 la Casa Rosada tentando di uccidere il presidente. Il 18 giugno Per\u00f3n fu costretto a fuggire in esilio prima in Paraguay e poi nella Spagna di Franco.\nDesaparecidos e \"Guerra sporca\".\nTra gli anni 1950 e gli anni 1970 l'economia crebbe sensibilmente e la povert\u00e0 declin\u00f2 (meno del 7% nel 1975), ma divenne sempre pi\u00f9 protezionista; contemporaneamente i contrasti politici si accrebbero. I militari presero pi\u00f9 volte il potere, dal 1955 al 1958, dal 1962 al 1963 e dal 1966 al 1973.\nCon il ripristino delle elezioni e la fine del bando per i peronisti, vi fu il ritorno alla presidenza nel 1973 di Juan Domingo Per\u00f3n che tuttavia ebbe termine dopo un solo anno con la sua morte e la sua terza moglie Isabel, sua vice presidente, gli successe alla carica ma i due anni che seguirono furono pervasi da un quadro sociale sempre pi\u00f9 improntato al conflitto: da un lato l'Alianza Anticomunista Argentina (la \"Tripla A\") contribu\u00ec a creare un clima di terrore con l'omicidio (secondo i dati raccolti dopo la fine della dittatura dalla Comisi\u00f3n Nacional sobre la Desaparici\u00f3n de Personas (CONADEP), di oltre 400 persone tra il 1973 ed il 1975) mentre, dall'altro, riprese vigore l'azione dell'Ej\u00e9rcito Revolucionario del Pueblo (ERP) con azioni di guerriglia urbana e omicidi. Inoltre il movimento peronista perse la sua coesione e le componenti di sinistra pi\u00f9 radicali svilupparono il movimento guerrigliero Montoneros che a partire dal 1970 svolse una crescente attivit\u00e0 di lotta armata contro le strutture politico-militari dello Stato sia durante i regimi militari che nel periodo di governo di Isabelita.\nIl quadro di grande instabilit\u00e0 favor\u00ec dapprima l'ingresso dei militari nel governo e successivamente, Isabelita fu deposta dal \"golpe\" del 24 marzo 1976, che port\u00f2 alla presidenza del paese il generale Jorge Rafael Videla.\nDal 1976 al 1983 le forze armate detennero il potere per mezzo di una giunta autoincaricatasi del cosiddetto Processo di Riorganizzazione Nazionale; il governo militare represse l'opposizione, sia quella dei gruppi di sinistra che dei peronisti, utilizzando metodi improntati all'illegalit\u00e0, dando inizio a quella che sarebbe passata alla storia come la \"Guerra sporca\". Migliaia di dissidenti furono fatti scomparire, mentre il SIDE (Secretar\u00eda de Inteligencia de Estado) cooper\u00f2 con la DINA ed altri servizi segreti sudamericani, e con la CIA in quella operazione che gli Stati Uniti avevano pianificato, organizzato e finanziato al fine di contribuire ad eliminare il pericolo dell'instaurazione di governi di sinistra filosovietici in Sud America e in America centrale: la cosiddetta Operazione Condor.\nNel periodo della dittatura 30\u00a0000 persone scomparvero creando il fenomeno dei \"desaparecidos\": le persone venivano sequestrate o arrestate e deportate in centri clandestini di detenzione, tra i quali la ESMA, l\"Escuela Superior de Mec\u00e1nica de la Armada\" (tramutata successivamente in Museo de la Memoria), dove venivano torturate e, molto spesso, uccise; l'occultamento dei cadaveri avveniva anche in mare, con i voli della morte, ossia il trasporto delle vittime, spesso ancora vive, a bordo degli Hercules dell'esercito argentino e fatte precipitare nell'oceano o nel R\u00edo de la Plata; esiste un rapporto della commissione nazionale sulla scomparsa di persone in Argentina, il \"Nunca m\u00e1s\", dove in un aberrante tunnel dell'orrore hanno sfilato le testimonianze di chi \u00e8 sopravvissuto. Molti dei capi militari che presero parte alla Guerra sporca vennero addestrati nella School of the Americas finanziata dagli USA, tra i quali i dittatori argentini Leopoldo Galtieri e Roberto Eduardo Viola. Problemi economici, accuse di corruzione, la condanna dell'opinione pubblica nei confronti delle violazioni dei diritti umani e, infine, la sconfitta del 1982 inflitta dai britannici nella guerra delle Falkland, screditarono il regime militare argentino portando alla fine della dittatura.\nDemocrazia.\nLa democrazia venne ripristinata nel 1983. Il governo radicale di Ra\u00fal Alfons\u00edn si mosse per render conto dei \"desaparecidos\", stabil\u00ec il controllo civile delle forze armate e consolid\u00f2 le istituzioni democratiche. I membri delle tre giunte militari vennero processati. Il fallimento nella risoluzione dei problemi economici endemici e l'incapacit\u00e0 nel mantenere la fiducia dell'opinione pubblica portarono all'abbandono anticipato di Alfons\u00edn, sei mesi prima che scadesse il suo mandato.\nIl presidente Carlos Menem, nel 1991, impose un tasso di cambio fisso tra Peso e Dollaro per fermare l'iperinflazione e adott\u00f2 delle estese politiche basate sul mercato, smantellando le barriere protezioniste e le regolamentazioni degli affari, e implementando un programma di privatizzazioni. Queste riforme contribuirono a un significativo aumento degli investimenti privati internazionali e con una recessione che tocc\u00f2 l'apice intorno alla fine degli anni novanta. Fu allora che debito estero, disoccupazione, corruzione e malcontento sociale arrivarono a livelli epocali.\nCrisi economica.\nLe amministrazioni di Menem e de la R\u00faa fronteggiarono una diminuita competitivit\u00e0 nelle esportazioni (dovuta alla forzata parit\u00e0 del \"peso\" con il dollaro), conseguenti massicce importazioni che danneggiarono l'industria nazionale e ridussero l'impiego, un deficit fiscale e commerciale cronico, e il contagio di diverse crisi economiche. La crisi finanziaria asiatica del 1998 caus\u00f2 una fuoriuscita di capitale che sfoci\u00f2 nella recessione e culmin\u00f2 nella crisi economica argentina del novembre 2001. Un mese pi\u00f9 tardi, le pesanti rivolte che si scatenarono in tutto il Paese costrinsero de la R\u00faa a dimettersi.\nNel giro di due settimane, quattro presidenti si avvicendarono in rapida successione, fino alla nomina \"ad interim\" di Eduardo Duhalde come presidente dell'Argentina da parte dell'assemblea legislativa, il 2 gennaio 2002. L'Argentina fu costretta ad ammettere la manifesta impossibilit\u00e0 di far fronte agli impegni economici presi con gli altri Stati (\"default\" sulle sue obbligazioni internazionali). L'ancoraggio del \"peso\" al dollaro, vecchio di quasi undici anni e ormai palesemente controproducente, venne abbandonato. Tuttavia l'improvviso distacco della moneta argentina dalla parit\u00e0 con quella statunitense, ancoraggio che da tempo non era pi\u00f9 realistico, la riport\u00f2 immediatamente ai suoi valori reali, producendo un grosso deprezzamento della valuta (ridotta nel giro di pochi giorni ad un terzo circa del suo valore iniziale) e un conseguente altissimo picco d'inflazione. La crisi provoc\u00f2 per mesi un quasi totale blocco dell'economia, con un drammatico aumento di disoccupati e di nuovi poveri, una crisi di liquidit\u00e0 del sistema, un aumento della piccola criminalit\u00e0 e di atti di vandalismo contro banche ed esercizi commerciali, un'allarmante instabilit\u00e0 sociale.\nL'era \"K\" (2003-2015) e l'elezione di Macri.\nImpostando un tasso di cambio pi\u00f9 flessibile, la nazione riusc\u00ec ad attuare nuove politiche: tra le principali la reindustrializzazione, un quantitativo pi\u00f9 alto di esportazioni ed importanti surplus fiscali e commerciali. Gi\u00e0 nel 2002 l'economia locale cominci\u00f2 a stabilizzarsi; nel 2003 fu eletto presidente il peronista N\u00e9stor Kirchner. Durante il suo periodo di governo l'Argentina riusc\u00ec a ristrutturare il debito in default e a ripianare il debito con il FMI: fu inoltre imposto uno sconto del 75% su molte obbligazioni (tale operazione ha poi portato a condanne in tribunali tedeschi e statunitensi). Infine, molte imprese che in precedenza avevano carattere privato furono nazionalizzate.\nFondamentale per la ripresa economica fu il cosiddetto \"boom della soia\": la conversione di molte vaste aree agricole alla produzione della soia e le forti esportazioni conseguenti (pesantemente tassate dal 2008), determinarono una crescita economica e un flusso di valute straniere.\nNonostante questi segnali di ripresa, rimasero voci che indicavano un pesante debito verso l'estero, e secondo cui la reale situazione economica sarebbe stata mantenuta segreta. Nel 2007 Kirchner non si ricandid\u00f2, lasciando il posto alla moglie Cristina che venne eletta e riconfermata nel 2011.\nCon il calo dei prezzi dei prodotti agricoli sui mercati internazionali, tale crisi si accentu\u00f2. All'inizio del 2014 venne resa nota la vera portata dell'inflazione nel paese, e una drammatica conferma nel luglio dello stesso anno quando fu annunciato un secondo \"default\".\nAlle elezioni presidenziali del 2015, il candidato del \"Fronte per la Vittoria\", Daniel Scioli, appoggiato da Cristina Kirchner, fu sconfitto da Mauricio Macri, politico di ispirazione pi\u00f9 liberista. Sono quindi state avviate faticose riforme, a cominciare dalla liberalizzazione del cambio del peso argentino, il cui valore di cambio col dollaro era stabilito per decreto governativo ed erano stati posti pesanti limiti alla possibilit\u00e0 per i cittadini di acquistare valuta straniera. Questo ha portato alla scomparsa del mercato nero delle valute, contestuale ad una svalutazione nominale del peso di oltre il 40%.\nElezioni presidenziali del 2019.\nLe elezioni presidenziali del 27 ottobre 2019 hanno portato alla presidenza Alberto Fern\u00e1ndez, con vicepresidente l'ex presidente Cristina Fern\u00e1ndez de Kirchner.\nGeografia.\nL'Argentina occupa una superficie continentale di 2\u00a0766\u00a0890\u00a0km\u00b2, tra la catena delle Ande a ovest e l'Oceano Atlantico meridionale a est e a sud. Figura al secondo posto per superficie nel Sud America e all'ottavo nel mondo. L'Argentina avanza delle rivendicazioni territoriali su una porzione d'Antartide (L'Antartide Argentina, non riconosciute ancora da nessun'altra nazione), dove dal 1904 mantiene una presenza costante.\nIl punto pi\u00f9 orientale dell'Argentina continentale si trova a nordest della citt\u00e0 di Bernardo de Irigoyen, provincia di Misiones, il punto pi\u00f9 occidentale \u00e8 la catena del Mariano Moreno nella provincia di Santa Cruz. Il punto pi\u00f9 settentrionale si trova alla confluenza dei fiumi Grande de San Juan e Mojinete, provincia di Jujuy, mentre quello pi\u00f9 meridionale \u00e8 Capo San P\u00edo, nella Terra del Fuoco.\nMorfologia.\nLa superficie totale dell'Argentina (esclusa la parte antartica rivendicata), \u00e8 la seguente:\nL'Argentina \u00e8 lunga quasi da nord a sud, e da est a ovest (valori massimi). Pu\u00f2 essere grossolanamente divisa in quattro parti: le pianure fertili della Pampa nel centro del paese, fonte del benessere agricolo argentino; il plateau della Patagonia nella met\u00e0 meridionale fino alla Terra del Fuoco; le piane subtropicali del Gran Chaco a nord e la catena delle Ande lungo il confine occidentale con il Cile.\nOrografia.\nLe caratteristiche generali dell'orografia Argentina sono, a grandi linee, la presenza di montagne a ovest e di pianure a est.\nAd ovest si trova la sezione principale delle Ande e a nord-ovest si trovano le vette pi\u00f9 alte del continente, come l'Aconcagua, che con un'altezza di 6\u00a0962 m s.l.m. \u00e8 la montagna pi\u00f9 alta al di fuori del sistema dell'Himalaya. Il tratto delle Ande della Patagonia tuttavia, ha picchi notevolmente pi\u00f9 bassi rispetto a quelli che si trovano a nord.\nIl punto pi\u00f9 elevato sul livello del mare si trova nella Provincia di Mendoza. Il Cerro Aconcagua, con 6\u00a0962 metri, \u00e8 la montagna pi\u00f9 alta delle Americhe, dell'emisfero meridionale, e dell'emisfero occidentale. Il punto pi\u00f9 basso \u00e8 la Laguna del Carb\u00f3n, nella Provincia di Santa Cruz, 105 metri sotto il livello del mare. Questo \u00e8 anche il punto pi\u00f9 basso del continente sudamericano. Il centro geografico del paese si trova nella Provincia di La Pampa.\nDi seguito alcune tra le principali montagne argentine:\nIdrografia.\nFiumi e laghi.\nI principali fiumi dell'Argentina sono: Pilcomayo, Paraguay, Bermejo, Colorado, R\u00edo Negro, Salado del Norte, Uruguay e il pi\u00f9 grande tra tutti, il Paran\u00e1. Gli ultimi due scorrono assieme prima di sfociare nell'Oceano Atlantico, formando l'estuario del R\u00edo de la Plata. Fiumi importanti a livello regionale sono l'Atuel e il Mendoza, nelle province omonime, il Chubut in Patagonia, il R\u00edo Grande nel Jujuy, e il San Francisco nella Provincia di Salta.\nCi sono diversi grossi laghi in Argentina, molti dei quali in Patagonia. Tra questi i laghi Argentino e Viedma nella provincia di Santa Cruz, Nahuel Huapi nel R\u00edo Negro e Fagnano nella Terra del Fuoco, e Colhu\u00e9 Huapi e Musters nella provincia di Chubut. Il Lago Buenos Aires e il lago O'Higgins/San Mart\u00edn sono condivisi con il Cile. Il Mar Chiquita, \u00e8 il pi\u00f9 grande lago di acqua salata del paese. Esistono inoltre numerosi laghi artificiali creati da dighe. In Argentina sono presenti diverse fonti termali, come le Termas de R\u00edo Hondo, con temperature tra i 30\u00a0\u00b0C e i 65\u00a0\u00b0C.\nMari e aree costiere.\nL'Argentina ha 4\u00a0665 chilometri di linea costiera. La piattaforma continentale \u00e8 insolitamente ampia; in Argentina questa area poco profonda dell'Atlantico viene chiamata Mar Argentino. Le acque sono ricche di pesci e si sospetta che conservino importanti risorse di idrocarburi. La linea costiera Argentina varia tra aree con dune di sabbia e scogliere. Le due principali correnti oceaniche che toccano la costa sono la Corrente del Brasile (calda) e la Corrente delle Falkland (in spagnolo: \"corriente Ant\u00e1rtica\", fredda). A causa della variabilit\u00e0 della massa costiera, le due correnti si alternano nella loro influenza sul clima e non permettono alle temperature di scendere gradualmente con l'aumentare della latitudine. La costa meridionale della Terra del Fuoco forma la sponda settentrionale del Canale di Drake.\nClima.\nA causa dell'ampiezza nella latitudine e nei rilievi, l'Argentina \u00e8 soggetta a una grande variet\u00e0 di climi. Di norma, il clima \u00e8 prevalentemente temperato, con estremi che vanno dal subtropicale a nord al subpolare nell'estremo sud. Il nord del paese \u00e8 caratterizzato da estati molto calde e umide, con inverni miti e secchi, ed \u00e8 soggetto a periodiche siccit\u00e0. L'Argentina centrale ha estati calde con temporali (che nell'Argentina occidentale producono alcune delle pi\u00f9 imponenti grandinate del pianeta), e inverni freschi. Le regioni meridionali hanno estati fresche e inverni freddi con pesanti nevicate, specialmente nelle zone montuose. Le zone pi\u00f9 elevate, a tutte le latitudini, sperimentano condizioni pi\u00f9 rigide.\nSia la temperatura massima che la minima mai registrate in Sudamerica si sono avute in Argentina. Il record per la temperatura massima di 48,8\u00a0\u00b0C, venne registrato a Rivadavia, Provincia di Salta, l'11 dicembre 1905. La temperatura minima record fu \u221232.7\u00a0\u00b0C, registrata a Sarmiento, Provincia di Chubut, il 1\u00ba giugno 1907.\nI principali venti dell'Argentina comprendono il freddo Pampero, che soffia sulle pianure della Patagonia e della Pampa a seguito di un fronte freddo; il Viento Norte, un vento caldo che pu\u00f2 soffiare da nord nella seconda parte dell'inverno, creando condizioni miti; e lo Zonda, un vento caldo e secco (si veda anche F\u00f6hn), che influenza l'Argentina centro-occidentale. Privato di tutta l'umidit\u00e0 durante i 6\u00a0000 metri di discesa dalle Ande, lo Zonda pu\u00f2 soffiare per ore con raffiche fino a 120\u00a0km/h, alimentando gli incendi e causando danni. Quando soffia lo Zonda (giugno-novembre), tempeste di neve (\"viento blanco\") si verificano alle maggiori altitudini.\nLa Sudestada pu\u00f2 considerarsi simile al Noreaster, anche se raramente coinvolge nevicate. Entrambi sono associati a un sistema di bassa pressione invernale. La \"sudestada\" solitamente modera le temperature fredde ma porta piogge molto forti, mari agitati e inondazioni costiere. \u00c8 pi\u00f9 comune nel tardo autunno e in inverno, lungo le coste dell'Argentina centrale e nell'estuario del R\u00edo de la Plata.\nLe regioni meridionali, in particolare l'estremo sud, sperimentano lunghi periodi di luce solare da novembre a febbraio (fino a diciannove ore), e notti lunghe da maggio ad agosto. Tutta l'Argentina usa il fuso orario UTC-3.().\nAmbiente.\nNel dicembre 2018, Greenpeace ha rivelato un \"massiccio scandalo dell'inquinamento\" perpetrato dalla multinazionale Total nel nord della Patagonia. \u00c8 stata creata una \"gigantesca piscina di rifiuti tossici\", l'azienda petrolifera accusata di \"gettare i residui tossici all'aria aperta, in enormi piscine scavate senza alcuna protezione tra i rifiuti e il terreno\". E questo, mentre i villaggi si trovano a meno di 5 chilometri di distanza.\nSecondo uno studio pubblicato da diverse ONG nel marzo 2018, le foreste della regione del Gran Chaco stanno scomparendo a un ritmo paragonabile o addirittura superiore a quello delle foreste amazzoniche tropicali. Questa deforestazione \u00e8 dovuta allo sviluppo delle colture di soia, principalmente per l'alimentazione del bestiame. Lo studio individua inoltre vari impatti dello sviluppo di queste colture: \"spostamento forzato delle popolazioni indigene che vivono nelle foreste, inquinamento massiccio e distruzione del territorio, effetti devastanti sulla salute pubblica dovuti all'uso eccessivo di pesticidi (aumento delle malformazioni congenite, tumori e malattie respiratorie)\".\nPopolazione.\nLa popolazione \u00e8 in massima parte di origine europea (soprattutto di ascendenza italiana o spagnola). Ricordiamo che fino alla met\u00e0 circa del XIX secolo la componente indigena, costituita da una decina di etnie amerindie principali, e meticcia, frutto dell'unione di queste con i conquistatori spagnoli, ebbe un peso demografico notevole anche se difficilmente quantificabile. Gi\u00e0 con il primo censimento del 1869 tuttavia, si registrava nel paese la presenza di numerosi residenti stranieri, in grande maggioranza europei: su poco pi\u00f9 di abitanti i non nativi rappresentavano oltre il 12% della popolazione complessiva ( fra cui ben italiani).\nNegli anni settanta dell'Ottocento inizi\u00f2 una massiccia immigrazione proveniente dall'Europa che si protrasse fino alla vigilia del primo conflitto mondiale (1914). Si riattiv\u00f2 successivamente negli anni venti del Novecento, perdendo per\u00f2 vigore nel decennio successivo. L'ultima grande ondata immigratoria si registr\u00f2 a partire dal 1945, protraendosi fino agli inizi degli anni sessanta del XX secolo. Fra il 1869 ed il 1971 sono complessivamente entrati in Argentina oltre di immigrati, in grande maggioranza europei e fra questi quasi di italiani (ma anche molti spagnoli, e, in minor numero, francesi, tedeschi, svizzeri, polacchi, inglesi, ecc.). Pur considerando l'immigrazione stagionale, importante soprattutto negli ultimi decenni dell'Ottocento e nei primi del Novecento, e i numerosi rientri, questa cifra appare sbalorditiva. L'Argentina \u00e8 senz'altro il paese al mondo che ha accolto pi\u00f9 immigrati dopo gli Stati Uniti. Tenendo per\u00f2 conto della scarsa popolazione presente nel paese alla vigilia dello sviluppo del fenomeno immigratorio, si pu\u00f2 senz'altro asserire che quest'ultimo ha assunto, per l'Argentina, un'importanza di gran lunga superiore a quella sperimentata dagli Stati Uniti.\nNegli ultimi decenni l'immigrazione dall'Europa \u00e8 cessata quasi del tutto, sostituita da quella procedente dai paesi limitrofi (Bolivia e Paraguay in particolare) localizzata in massima parte nelle Province settentrionali del paese. A partire dagli anni settanta del Novecento ha avuto inizio una consistente corrente di espatri dall'Argentina, diretta principalmente verso l'Europa e gli Stati Uniti, e costituita in massima parte da tecnici e professionisti.\nDemografia.\nL'Istituto Nazionale di Statistica e Censimento dell'Argentina (INDEC) ha mostrato che la popolazione dell'Argentina \u00e8 di 40\u00a0666\u00a0000 abitanti, nella stima fatta a giugno del 2008.\nL'Argentina si classifica terza in America Meridionale e trentesima nel mondo. La densit\u00e0 di popolazione dell'Argentina \u00e8 di 14 abitanti per chilometro quadrato. La popolazione non \u00e8 distribuita uniformemente: aree della citt\u00e0 di Buenos Aires hanno una densit\u00e0 di popolazione di pi\u00f9 di 14\u00a0000 ab/km\u00b2, mentre Santa Cruz \u00e8 la provincia che ne ha meno: 1\u00a0ab/km\u00b2. L'Argentina \u00e8 l'unica nazione in America Meridionale con una percentuale di migrazione positiva, approssimativamente del +0.4%.\nEtnie.\nIn Argentina e Uruguay, diversamente dalle altre nazioni latinoamericane, i cittadini di origine europea costituiscono la grande maggioranza della popolazione, con stime che variano dall'85% al 97% della popolazione totale. In alcune province argentine (fra cui quelle pi\u00f9 popolose come lo sono Buenos Aires, C\u00f3rdoba, Santa Fe, Mendoza e quella di Entre R\u00edos), il sostrato indigeno \u00e8 molto meno presente, sommerso dalle varie ondate immigratorie, mentre in altre costituisce una componente demografica pi\u00f9 rilevante, come quelle del nord di Jujuy, Salta e Formosa.\nCirca il 90% della popolazione Argentina si considera \"eurodescendiente\", ma secondo uno studio realizzato nel 2010 per il genetista argentino Daniel Corach, la mappa genetica degli Argentini \u00e8 composta da un 79% proveniente dalle diverse etnie europee, principalmente italiana e spagnola, un 18% di differenti etnie amerinde e un 4,3% di etnie africane.\nDopo i coloni spagnoli, ondate di coloni europei arrivarono in Argentina tra la fine del XIX secolo e la prima met\u00e0 del XX secolo. Una grandissima parte degli immigrati arriv\u00f2 dall'Italia (inizialmente dalle Regioni settentrionali come Liguria, Veneto, Friuli e, pi\u00f9 tardi, Piemonte e Trentino; successivamente anche dalle Regioni meridionali come Sicilia, Puglia, Campania, Abruzzo, Molise, Basilicata e Calabria). Quello italiano \u00e8 il pi\u00f9 numeroso gruppo etnico del Paese: si calcola che circa 30 milioni di argentini abbiano almeno un antenato italiano. Sempre tra la fine del XIX secolo e la prima met\u00e0 del XX secolo arrivarono altri emigranti dalla Spagna (primi fra loro galiziani e baschi), e dalla Francia (soprattutto a Buenos Aires e Mendoza). Pi\u00f9 piccoli ma significativi gruppi di immigranti vennero da Germania e Svizzera (alla Regione di Laghi di Patagonia), Scandinavia (Danimarca, Norvegia e Svezia), Grecia, Libano, Regno Unito ed Irlanda (a Buenos Aires, Santa F\u00e9, e Patagonia), e Portogallo. Anche dall'est-Europa gli immigrati furono numerosi: da Polonia, Ungheria, Russia, Ucraina, Croazia e Lituania, cos\u00ec come dai paesi balcanici (Romania e Montenegro, particolarmente in Chaco). C'\u00e8 una grande comunit\u00e0 armena e la valle di Chubut in Patagonia ha una significativa presenza di origine gallese.\nUn tempo era presente anche una comunit\u00e0 Afro-Argentina, che per\u00f2 declin\u00f2 numericamente fino a diminuire all'inizio del XX secolo; nonostante tutto in Argentina ci sono ancora afro-argentini di color, e un censimento del 2006 riguardo alla popolazione con antenati africani ha portato alla luce che il 5% della popolazione sa di avere antenati africani e un altro 20% dice che \u00e8 possibile, ma non ne ha la certezza.\nReligione.\nIn Argentina esiste una notevole libert\u00e0 di religione, garantita dall'articolo 14 della Costituzione, anche se lo Stato riconosce come ufficiale il culto della Chiesa cattolica, che ha uno status giuridico privilegiato rispetto ad altre chiese e confessioni: secondo l'articolo 2 della Costituzione Argentina, il governo federale sostiene la Chiesa cattolica e ai sensi del Codice Civile, essa \u00e8 legalmente paragonabile ad un ente di diritto pubblico non statale. Il governo argentino e la Santa Sede hanno firmato un Concordato che regola i rapporti tra il governo e Chiesa cattolica.\nL'argentino Jorge Mario Bergoglio, papa Francesco, \u00e8 il primo papa della Chiesa cattolica nato in America e il primo papa extraeuropeo dai tempi di Gregorio III.\nL'88% degli argentini \u00e8 stato battezzato come cattolico, tuttavia, la percentuale dei credenti praticanti \u00e8 compresa tra il 69% e il 78%. Secondo uno studio del 2001, il 25% della popolazione va in chiesa almeno una volta alla settimana, mentre il 35% non ci va quasi mai.\nIn aumento le Chiese evangeliche, che nel 2005 hanno raggiunto il 10% della popolazione. Il 12% \u00e8 considerato agnostico, il 4% si considera ateo, l'1,5% musulmano e l'1% ebreo.\nLingue.\nLa lingua ufficiale dell'Argentina \u00e8 lo spagnolo, chiamato solitamente \"castellano\" dagli argentini. Rispetto alla lingua parlata in Spagna, tuttavia, vi sono alcune differenze a livello fonetico e morfologico.\nGli argentini sono la pi\u00f9 grande popolazione di lingua spagnola che usa diffusamente quello che \u00e8 noto come voseo (l'uso del pronome di seconda persona plurale \"vos\" al posto del \"tu\", che causa anche l'uso di differenti forme verbali). Il dialetto pi\u00f9 comune \u00e8 il rioplatense, i cui parlanti sono localizzati principalmente nel bacino del Rio de la Plata.\nSecondo uno studio di Ethnologue, l'italiano \u00e8 parlato da circa persone (che lo rendono la seconda lingua pi\u00f9 parlata in Argentina) e l'arabo - a causa di una sensibile emigrazione dall'attuale Siria, Libano e Giordania, sviluppatasi all'inizio del XX secolo - da circa di persone. Il tedesco standard \u00e8 parlato da e forse argentini di ascendenza tedesca, sebbene sia stato affermato anche che ci potrebbero essere addirittura parlanti.\nOrdinamento dello Stato.\nL'Argentina \u00e8 una Repubblica federale presidenziale.\nIl Presidente, eletto a suffragio diretto ogni quattro anni, \u00e8 anche Capo del Governo. Fra le sue prerogative rientra anche la possibilit\u00e0 di nominare il Consiglio dei Ministri.\nIl Sistema Legislativo \u00e8 ispirato a quello degli Stati Uniti d'America ed \u00e8 basato su un Congresso (\"Congreso Nacional\") di 257 membri eletti mediante il sistema proporzionale ogni quattro anni.\nOgni due anni vi \u00e8 il rinnovo di met\u00e0 dei seggi.\nIl Senato (\"Senado de la Naci\u00f3n\") comprende invece 72 membri, eletti per un mandato di sei anni. Ogni due anni ne viene rinnovato un terzo.\nCostoro sono eletti con voto diretto; 3 ogni Provincia ed altri 3 nella citt\u00e0 di Buenos Aires.\nI cittadini hanno diritto di voto al compimento dei 16 anni.\nLa Costituzione dell'Argentina (Constituci\u00f3n de la Naci\u00f3n Argentina) \u00e8 stata approvata il 1\u00ba maggio 1853.\nSuddivisione amministrativa.\nL'Argentina \u00e8 divisa in ventitr\u00e9 province (\"provincias\"; singolare \"provincia\"), Buenos Aires \u00e8 una citt\u00e0 autonoma (comunemente nota come la \"capital federal\" ma ufficialmente come \"Capital de la Rep\u00fablica\" o \"Capital de la Naci\u00f3n\").\nLe province sono divise in unit\u00e0 secondarie pi\u00f9 piccole chiamate \"departamentos\", ovvero dipartimenti. Esistono 376 dipartimenti. La provincia di Buenos Aires ha 134 divisioni simili note come \"partidos\". \"Departamentos\" e \"partidos\" sono a loro volta suddivisi in municipalit\u00e0 o distretti.\nSi noti che in Argentina esiste il cosiddetto \"sistema de ejidos no colindantes\" (letteralmente, \"sistema dei fondi non adiacenti\"), per cui alcuni territori non sono sottoposti ad alcuna amministrazione.\nRivendicazioni territoriali.\nLa nazione rivendica la sovranit\u00e0 sul territorio d'oltremare britannico delle Isole Falkland (in spagnolo: Islas Malvinas) e della Georgia del Sud e isole Sandwich meridionali. Con il nome di Antartide Argentina, rivendica 969.464\u00a0km\u00b2 di Antartide, che si sovrappongono in parte ad analoghe rivendicazioni di Cile e Regno Unito.\nEsiste una \"exclave\" Argentina, l'isola di Mart\u00edn Garc\u00eda. Si trova vicino alla confluenza dei fiumi Paran\u00e1 e Uruguay, un chilometro all'interno delle acque territoriali uruguaiane, e a 3,5 chilometri dalla costa dell'Uruguay, vicino alla piccola cittadina di Mart\u00edn Chico (a sua volta a met\u00e0 strada tra Nueva Palmira e Colonia del Sacramento).\nUn accordo raggiunto da Argentina e Uruguay nel 1973 ha riaffermato la giurisdizione Argentina sull'isola, ponendo fine ad una disputa secolare. In base all'accordo, Mart\u00edn Garc\u00eda \u00e8 dedicata ad essere solo una riserva naturale. La sua superficie \u00e8 di circa 2\u00a0km quadrati e la sua popolazione conta 200 abitanti.\nIstituzioni.\nOrdinamento scolastico.\n Il fondatore del sistema educativo argentino fu Domingo Faustino Sarmiento, presidente, che volle una scuola pubblica, gratuita e laica (e il paradigma di ci\u00f2 \u00e8 l'uso del grembiule bianco, simbolo di uguaglianza e di unit\u00e0).\nTutti i livelli di istruzione sono pubblici e privati. Lo Stato garantisce l'istruzione gratuita a tutti con l'eccezione dell'universit\u00e0. \u00c8 obbligatoria dai 5 ai 18 anni.\nSecondo il Censimento del 2001 dell'Istituto Nazionale di Statistica e censimenti di Argentina - INDEC, la percentuale di alfabetizzazione \u00e8 pari al 97,4% della popolazione, una delle pi\u00f9 alte percentuali in America Latina. Su un totale di 36,2 milioni, 11,1 milioni (31%) sono stati impiegati in studi formali:\nUniversit\u00e0.\nL'Universit\u00e0 pubblica Argentina \u00e8 organizzata secondo i principi della Riforma universitaria del 1918. Ci sono 38 universit\u00e0 pubbliche nazionali in tutto il paese e 41 private. L'Universit\u00e0 di Buenos Aires (UBA) \u00e8 la pi\u00f9 grande, con oltre 300\u00a0000 studenti.\nL'universit\u00e0 pi\u00f9 antica del paese \u00e8 invece l'Universit\u00e0 nazionale di C\u00f3rdoba, fondata nel 1613 dalla Compagnia di Ges\u00f9.\nSistema sanitario.\nL'Argentina si trova al 49\u00ba posto su 191 paesi per il funzionamento generale del suo sistema sanitario, secondo una nota dell'Organizzazione Mondiale della Sanit\u00e0.\nLa cura della salute \u00e8 garantita dal sistema sanitario pubblico, dalle associazioni di volontariato e dalle organizzazioni sanitarie private. Circa il 37,6% della popolazione \u00e8 servita dal servizio sanitario pubblico, mentre il 51,52% si affida alle associazioni di volontariato.\nLa gestione dei problemi sanitari e delle loro soluzioni \u00e8 affidata al Ministero della Salute (\"Ministerio de Salud y Ambiente\"), dipendente direttamente dal Governo. La quota per le spese sanitarie, in rapporto al PIL, era dell'8,9% nel 2003. Nel 1998 in Argentina si contavano 30 medici ogni 10.000 abitanti.\nLe malattie che colpiscono maggiormente la popolazione includono malattie infettive come la malattia di Chagas, il colera, il dengue, la febbre gialla e l'Hantavirus, anche se le malattie che causano il maggior numero di morti sono il cancro e le patologie cardiovascolari.\nForze armate.\nLe Fuerzas Armadas de la Rep\u00fablica Argentina sono l'insieme delle forze militari nazionali, e sono sotto il comando del Presidente della Nazione, che \u00e8 il loro comandante in capo e risolve i problemi legati all'integralit\u00e0 territoriale attraverso il Ministero della Difesa. Storicamente l'Argentina ha avuto uno dei pi\u00f9 attrezzati contingenti militari della regione, come ad esempio lo sviluppo del FMA I.Ae. 33 Pulqui II, un turbogetto prototipo costruito nel 1950, anche se nel 2006 il budget riservato alla difesa \u00e8 risultato limitato rispetto ad altri contingenti della regione. L'et\u00e0 minima per l'iscrizione nelle forze armate \u00e8 di 18 anni e non esiste nessun servizio di leva obbligatorio.\nLe forze armate sono costituite dall'Esercito argentino, dalla Fuerza A\u00e9rea Argentina e dalla Armada de la Rep\u00fablica Argentina. La sicurezza delle acque territoriali corrisponde alla Prefettura Navale Argentina, le regioni di confine e delle infrastrutture critiche alla Gendarmer\u00eda Nacional Argentina (GNA), gli aeroporti dalla \"Polic\u00eda de Seguridad Aeroportuaria\", mentre la Secretar\u00eda de Inteligencia dirige le azioni di \"intelligence\".\nOgni provincia ha la propria polizia, che pu\u00f2 lavorare assieme con la Polizia Federale Argentina, la forza di sicurezza che \u00e8 responsabile per i crimini che coinvolgono pi\u00f9 di una giurisdizione o di interesse nazionale.\nAl 2013, i caschi blu argentini sono impegnati in operazioni ad Haiti (dal 2004) e a Cipro (da 20 anni), in conformit\u00e0 con i mandati dell'ONU.\nSono presenti anche due agenzie governative: il Servicio Penitenciario Federal e l'Oficina Anticorrupci\u00f3n; esse si occupano rispettivamente di gestione dei penitenziari e di corruzione politica.\nPolitica.\nLa Costituzione Argentina del 1853 ha istituito un sistema di governo rappresentativo, repubblicano e federale, che \u00e8 stato mantenuto da tutte le riforme costituzionali fatte in seguito. L'Argentina si form\u00f2 dall'unione federale delle province dopo la dissoluzione del Vicereame del R\u00edo de la Plata.\nLe province sono autonome, com'\u00e8 scritto nell'articolo 121 della Costituzione: \u00abLe province mantengono tutti i poteri non delegati dalla Costituzione al governo federale, e che sono espressamente riservati a patti speciali al momento della sua costituzione.\u00bb.\nLa Costituzione in vigore \u00e8 il testo che venne impostato dalla Convenzione Costituzionale del 1994. Le autorit\u00e0 federali si svolgono nella Citt\u00e0 Autonoma di Buenos Aires, denominata \"Capitale della Repubblica\" o \"Capitale Nazionale\" nella costituzione, ma in modo informale chiamata \"Capitale Federale\".\nPolitica interna.\nPotere esecutivo.\nIl potere esecutivo \u00e8 esercitato dal Presidente della Nazione Argentina, il quale viene eletto direttamente tramite suffragio diretto a doppio turno assieme al candidato alla vicepresidenza. Il secondo turno ha luogo tra i due pi\u00f9 votati se nel primo turno il candidato maggiormente votato non aveva ottenuto pi\u00f9 del 45% dei voti validi o, se dopo aver ottenuto tra il 40% e il 45%, egli ha un divario inferiore al 10% rispetto al secondo candidato pi\u00f9 votato. Il presidente e il vice presidente rimangono in carica quattro anni e possono essere riconfermati per un secondo mandato immediatamente successivo. Il Gabinetto dei Ministri \u00e8 guidato da ministri del Capo del Gabinetto dei ministri, che si occupa della gestione del paese ed \u00e8 responsabile verso il Congresso.\nPartiti politici.\nI principali partiti del paese sono:\nA seguito della crisi economica del 2001 sia il PJ che l'UCR si sono fratturati, lasciando posto a movimenti politici nati da questi partiti storici.\nDal PJ sono nati:\nDall'UCR sono nati:\nPolitica estera.\nL'Argentina, insieme ad altri paesi del Sud America, fa parte del Mercosur e dell'Organizzazione degli Stati Americani, del Gruppo di Rio e del G15. Ha partecipato a ogni fase dell'operazione di Haiti, e ha anche contribuito alle operazioni di mantenimento della pace in varie parti del mondo. In riconoscimento del suo contributo alla sicurezza internazionale e la pace, il presidente statunitense Bill Clinton nomin\u00f2 l'Argentina come un importante alleato non-NATO nel gennaio del 1998.\nEssa \u00e8 uno degli stati fondatori (9 dicembre 2007) della Banca del Sud e partecipa al suo capitale.\nL'Argentina mantiene una disputa sulla sovranit\u00e0 delle isole Falkland, sulle Sandwich Australi, sulle Isole Aurora e sulla Georgia del Sud, amministrate dal Regno Unito, insieme con le sue aree marittime circostanti. Sostiene inoltre quasi 1 milione di kilometri quadrati in Antartide, non riconosciuti da altri paesi, tranne parzialmente dal Cile.\nNel corso del 2006 ci fu un contenzioso con l'Uruguay a causa dell'inizio della costruzione di un impianto di cellulosa da parte della societ\u00e0 finlandese Mets\u00e4-Botnia nella citt\u00e0 uruguayana di Fray Bentos. L'Argentina ha citato in giudizio l'Uruguay davanti alla Corte internazionale di giustizia sostenendo che l'installazione della fabbrica di cellulosa sarebbe inquinante e violerebbe lo Statuto del fiume Uruguay redatto nel 1975.\nEconomia.\nL'economia dell'Argentina \u00e8 caratterizzata da grande ricchezza e variet\u00e0 di risorse naturali, una popolazione con un elevato grado di alfabetizzazione, un sistema agricolo ben sviluppato ed una solida base industriale che la pone come la nazione pi\u00f9 sviluppata dell'America Latina insieme al Cile. Tuttavia nell'ultimo quarto di secolo, l'Argentina ha vissuto momenti di grave crisi economica (2001, 2014). \u00c8 la terza potenza economica dell'America Latina, dopo il Brasile ed il Messico, ed \u00e8 la 26\u00aa del pianeta. Il PIL procapite a parit\u00e0 di potere d'acquisto nel 2012 ammontava a 17.917 dollari USA, secondo in tutta l'America Latina dietro solo al Cile. Il PIL nominale nel 2012 ammontava a 475.211 milioni di dollari USA e a 735.125 a parit\u00e0 di potere d'acquisto. La povert\u00e0 nel marzo del 2008 era del 20,8% e l'indigenza era pari al 5,7%. La disoccupazione nel quarto trimestre del 2007 era del 7,5% mentre il lavoro sommerso era pari al 6,0% della Forza Lavoro. La moneta della nazione \u00e8 il peso argentino dal 1992. Le esportazioni nel 2007 totalizzarono 55.780 milioni di dollari mentre le importazioni ammontarono a 42.525 milioni generando un \"surplus\" di 13.255 milioni.\nIl paese ha un debito estero di 123.196 milioni di dollari (dic. 2007), pari al 21,56% del PIL.\nUn problema endemico dell'economia Argentina nel XXI secolo \u00e8 l'alta inflazione: l'INDEC indic\u00f2 per il 2012 un tasso d'inflazione del 9,9%, estremamente pi\u00f9 basso di quella calcolato da organi privati e dai governi provinciali. Sotto pressione del FMI, che accus\u00f2 l'Argentina di calcolare l'inflazione in modo errato da diversi anni, nel 2014 il governo ha ammesso il tasso reale d'inflazione, considerato verosimile dal FMI. Al 2014, l'inflazione risulta maggiore di quella del 2007, ai tempi cio\u00e8 del governo di N\u00e9stor Kirchner.\nSempre all'inizio del 2014, con l'inflazione attorno al 28%, il Peso argentino ha subito una svalutazione consistente (14% in una sola seduta) che lo ha portato ad un minimo di 8,34 pesos per dollaro, il valore pi\u00f9 basso dai tempi della crisi del 2002.\nSempre nel 2014, l'Argentina non \u00e8 riuscita a trovare un accordo sul debito ed \u00e8 in \"default\" per la seconda volta in 13 anni. Al termine di una maratona negoziale svoltasi a New York, la trattativa con gli \"hedge fund\" creditori si \u00e8 conclusa senza nessun accordo. Il \"default\", dopo il declassamento dell'Argentina da parte dell'agenzia di \"rating\" Standard &amp; Poor's \u00e8 scattato alle ore sei del 31 luglio 2014..\nCon l'inflazione dei prezzi al consumo che cresce al ritmo del 30% annuo, e sull'orlo di una nuova crisi finanziaria dopo quella dei \"tango bond\", il 10 maggio 2018 il Governo argentino ha chiesto al Fondo Monetario Internazionale un prestito-ponte da 30 miliardi di dollari per liquidare gli interessi dei titoli di debito pubblico a breve scadenza. Dopo mesi di tensioni, il costo del denaro \u00e8 stato elevato al 33%, nel tentativo di rivalutare il peso (e di fermare la speculazione internazionale), mentre un oligopolio di tre \"player\" controlla l'intero settore della distribuzione nazionale: la francese Carrefour, la cilena Disco e l'argentina Coto, determinano i prezzi senza che vi sia un reale stimolo alla concorrenza.\nSettore primario.\nL'Argentina \u00e8 uno dei primi paesi al mondo per produzione agricola e per allevamento, in particolare dei bovini. I principali prodotti agricoli sono la soia, il mais, il frumento. Per quanto riguarda l'allevamento, l'Argentina \u00e8 uno dei maggiori esportatori di carne bovina e ovina. Una parte consistente della produzione agricola della nazione \u00e8 destinata all'esportazione (15%), mentre il resto \u00e8 destinata come materia prima per le industrie alimentari. Cereali, latte e carne bovina rappresentano la base dell'alimentazione degli argentini. La Pampa rappresenta la regione Argentina dove si concentra maggiormente la produzione agricola.\nL'Argentina possiede una considerevole quantit\u00e0 di petrolio e gas che ha permesso lo sviluppo di una fiorente industria petrolchimica, che insieme alla produzione di soia e l'industria metal-meccanica costituisce la base dell'economia Argentina. L'esportazione del petrolio \u00e8 pari al 20% del totale mentre il 4,6% della produzione del greggio \u00e8 destinata all'industria petrolchimica. I giacimenti petroliferi sono concentrati nella Provincia di Neuqu\u00e9n. Bahia Blanca \u00e8 il principale porto dell'Argentina per l'esportazione di petrolio. La pesca ha un ruolo marginale nell'economia del paese sudamericano, al contrario la silvicoltura ha un ruolo fondamentale per l'economia Argentina.\nSettore secondario.\nL'industria manifatturiera Argentina \u00e8 il settore che partecipa di pi\u00f9 alla formazione del Prodotto Interno Lordo (17,5%). Insieme al commercio e al settore pubblico \u00e8 il settore occupazionale pi\u00f9 rilevante dell'Argentina, 13% nel 2007. L'industria edile apporta il 6,7% del PIL e il 9,5% dell'occupazione totale. L'Industria Argentina si divide in agraria e non agraria. L'industria agraria \u00e8 dominata dall'industria alimentare e lavorazione della carne. Per quanto riguarda la produzione non agraria l'industria pi\u00f9 importante \u00e8 quella automobilistica, seguita da quella chimica, metallurgica e infine cartaria. L'area industriale pi\u00f9 importante del paese si estende dalla Gran Buenos Aires fino a Cordoba, passando per Rosario. Altri centri rilevanti sono Tucuman, San Luis e la Terra del Fuoco. A causa delle privatizzazioni l'industria navale ha perso notevole importanza e posti di lavoro.\nSettore terziario.\nIl turismo \u00e8 una risorsa importante per la repubblica, il settore partecipa al PIL con il 7,41%. I turisti provengono in massima parte da altri paesi dell'America Latina, dal Nord America e dall'Europa. Le principali attrazioni sono la Patagonia, famosa per le sue montagne, laghi di origine glaciale, ghiacciai e foreste vergini, le Cascate dell'Iguaz\u00fa, al confine con il Brasile e il Paraguay. Buenos Aires, la metropoli, \u00e8 centro di cultura e avanguardia dell'intero Cono Sud. Mendoza e San Juan sono province vitivinicole. La Puna de Atacama e il treno delle nuvole nella provincia di Salta. La fauna marina, come la balena franca australe, i pinguini, i leoni marini sudamericani (Otaria flavescens) sono presenti nella provincia di Chubut. Il Parco Nazionale \"El Palmar\" e il carnevale di Gualeguaych\u00fa nella provincia di Entre R\u00edos.\nPer quanto riguarda i trasporti, l'Argentina possiede 37.740\u00a0km di autostrade, 600.000\u00a0km di strade municipali. Sono circa 8.500.000 gli autoveicoli circolanti nel paese e circa 5.300.000 le automobili. La ferrovia \u00e8 sviluppata solo nella parte centrale del paese per circa 40.000\u00a0km. Sono circa 11.000 i chilometri navigabili.\nI principali porti sono Buenos Aires, Rosario, Mar del Plata, Bahia Blanca, La Plata.\nIl principale aeroporto del paese \u00e8 quello di Ezeiza, a Buenos Aires, utilizzato solo per i voli internazionali e Aeroparque, nel centro della stessa citt\u00e0 utilizzato per i voli nazionali e per i voli da e per l'Uruguay. La compagnia aerea di bandiera, Aerol\u00edneas Argentinas, dopo essere stata privatizzata, \u00e8 dal 2008 ritornata sotto la gestione statale. Le principali fonti di energia elettrica sono: idraulica, termica e nucleare.\nTrasporti.\nFerrovie.\nLe linee ferroviarie sono molto diffuse: in Argentina infatti, ci sono 35.000\u00a0km di rete, che fanno s\u00ec che l'Argentina sia uno dei paesi dell'America Latina col maggior numero di chilometri di ferrovia. Una volta i chilometri erano 47.000 e l'Argentina era uno dei paesi con la rete ferroviaria maggiore in assoluto. Dei 12.000 chilometri chiusi, parte viene utilizzata per il servizio turistico come il \"Tren a las Nubes\" nella provincia di Salta, \"La Trochita\", che collega Esquel a El Mait\u00e9n ed il \"Tren del Fin del Mundo\" ad Ushuaia.\nI pullman.\nIl metodo pi\u00f9 facile per spostarsi in Argentina \u00e8 costituito dagli autobus a lunga percorrenza (detti \"colectivos\" o \"micros\"), alcuni dei quali a due piani.\nOgni citt\u00e0 o paese ha una stazione degli autobus, dove si trovano anche gli sportelli delle varie compagnie, ognuna con la propria offerta di orari, prezzi e servizi.\nSi pu\u00f2 optare per un viaggio in un \"colectivo\" tradizionale, oppure scegliere un \"coche semi-cama\" o \"coche cama\", dove i sedili sono pi\u00f9 larghi e si possono reclinare fino a diventare orizzontali; inoltre, nei viaggi pi\u00f9 lunghi, viene servito il pasto (colazione, pranzo o cena) e, a volte, anche coperta e cuscino. Distributori di t\u00e8, caff\u00e8 e acqua calda sono a disposizione di tutti i passeggeri.\nI bagagli vengono sistemati nei vani in basso e su di essi viene collocata un'etichetta con un numero, che servir\u00e0 per il ritiro una volta arrivati a destinazione.\nTrasporto navale.\nIl Porto di Buenos Aires \u00e8 uno dei pi\u00f9 grandi di tutto il continente americano: qui arrivano crociere e, soprattutto, navi mercantili provenienti da Stati Uniti, Brasile, Cina e da parte dell'Europa oltre che dall'Africa occidentale.\nDal porto di Buenos Aires partono diverse navi traghetto dirette in Uruguay. Dallo stesso porto partono alcuni transatlantici.\nTrasporto aereo.\nBuenos Aires ha due aeroporti: quello principale, Buenos Aires-Ezeiza ha un traffico di pi\u00f9 di otto milioni di passeggeri l'anno ed \u00e8 sede della compagnia aerea di bandiera Aerol\u00edneas Argentinas e un altro, situato a 2 chilometri dal centro di Buenos Aires, l'aeroporto di Buenos Aires-Newbery, nel quartiere Palermo. I collegamenti interni sono efficienti. I voli internazionali pi\u00f9 frequentati sono quelli verso il Brasile, il Cile, gli Stati Uniti e la Spagna oltre che verso Messico, Italia e Cina.\nScienza e tecnologia.\nGli aspetti pi\u00f9 importanti della tecnologia in Argentina riguardano medicina, fisica nucleare, le biotecnologie, le nanotecnologie, e diversi campi relativi alle principali attivit\u00e0 economiche del paese.\nL'Argentina \u00e8 stato il primo paese latino-americano premiato con un Premio Nobel (l'Argentina ha avuto 5 premi Nobel, di cui 3 a livello scientifico). Molti altri argentini hanno contribuito allo sviluppo scientifico in tutto il mondo, dovendo a volte emigrare per farlo. Probabilmente per questo, l'Argentina \u00e8 a volte indicata come la \"dotta dell'America Latina\" (in castigliano: \"La docta Latinoamericana\").\nUna importante figura del XX secolo nel campo della cardiochirurgia fu quella di Ren\u00e9 Favaloro, il primo ad eseguire, il 9 maggio 1967, un intervento chirurgico tramite il bypass aorto-coronarico.\nAmbiente.\nFlora e Fauna.\nTrentadue parchi nazionali sono stati istituiti per proteggere questo ambiente cos\u00ec vasto e diversificato che ospita specie uniche al mondo di flora e fauna, quali il caimano (o yacar\u00e9), il puma, il mar\u00e0 (o lepre di Patagonia), il guanaco (un animale simile al lama che risiede in pianura), il nand\u00f9 (simile allo struzzo), il condor delle Ande, il fenicottero, svariate specie di mammiferi marini e strani uccelli di mare. Anche le boscaglie spinose, le foreste vergini pluviali, i cactus fioriti e le immense distese di foreste di araucaria del Cile e di faggio australe sono protetti.\nCultura.\nArte.\nArchitettura.\nL'architettura coloniale fior\u00ec intorno al XVII secolo per merito di architetti europei. In questo periodo vennero edificate la sede del consiglio municipale e le cattedrali di Buenos Aires e di C\u00f3rdoba, caratterizzate da facciate monumentali e ricche decorazioni interne. Nel XIX secolo le costruzioni delle citt\u00e0 adottarono uno stile accademico ed eclettico. Risalirono ai primi del Novecento il Palazzo del Congresso e il Teatro C\u00f3lon di Buenos Aires realizzati da Victor Meano, il pi\u00f9 prestigioso architetto dell'epoca.\nPittura.\nNei primi anni del XIX secolo, al tempo di indipendenza e l'apertura del paese, diversi artisti stranieri visitarono e vissero in Argentina, lasciando anche le loro opere. Tra loro vi fu il marinaio britannico Emeric Essex Vidal (1791-1861), un acquerellista che lasci\u00f2 importanti testimonianze del passato argentino. Carlos E. Pellegrini (1800-1875), ingegnere francese, si dedic\u00f2 alla pittura per necessit\u00e0 e fu il padre del futuro presidente Carlos Pellegrini. Un altro marinaio, Adolfo D'Hastrel Navy (1805-1875), pubblic\u00f2 nel 1875 i suoi disegni e acquerelli in un libro intitolato \"Colecci\u00f3n de vistas y costumbres del R\u00edo de la Plata\".\nNel terzo decennio del secolo appare Carlos Morel (1813-1894), che \u00e8 considerato il primo pittore rigorosamente argentino. Poco dopo segu\u00ec Prilidiano Pueyrred\u00f3n (1823-1870) e C\u00e1ndido L\u00f3pez (1840-1902), che dipinsero dei gauchos e delle guerre dell'Argentina pre-moderna.\nDalla met\u00e0 del XIX secolo furono fondate le prime istituzioni artistiche del paese: in particolare sorse la \"Sociedad Est\u00edmulo de Bellas Artes\" e il Museo Nazionale delle belle arti, il cui primo direttore fu il pittore Eduardo Schiaffino. La grande ondata di immigrazione europea (1870-1930), stabil\u00ec un forte rapporto con la pittura europea soprattutto proveniente da pittori italiani o figli di italiani. Eduardo S\u00edvori (1847-1918), introdusse il Naturalismo, con classici come \"El despertar de la criada\", seguito da pittori come Reynaldo Giudici (1853-1927) ed Ernesto de la C\u00e1rcova (1866-1927), quest'ultimo noto principalmente per \"Sin pan y sin trabajo\". \u00c1ngel della Valle (1852-1903), svilupp\u00f2 una corrente di pittura che rappresentava la campagna creola, con opere come \"La Vuelta del Mal\u00f3n\".\nSenza dimenticare uno dei pi\u00f9 importanti artisti argentini del XX secolo, Emilio Pettoruti.\nUn tipico stile artistico della pittura e del disegno \u00e8 rappresentato dal fileteado, inserito nel 2015 nella lista dei patrimoni immateriali dell'umanit\u00e0 dell'UNESCO.\nPatrimoni dell'umanit\u00e0.\nL'Argentina dispone di un importante patrimonio culturale tanto che ben 11 siti sono stati inseriti nella Lista dei patrimoni dell'umanit\u00e0 dell'UNESCO:\nLetteratura.\nLa letteratura argentina all'origine fu d'importazione, come evidenzi\u00f2 una delle opere pi\u00f9 significative, intitolata \"La Argentina\" (1602) scritta dal prete spagnolo Mart\u00edn del Barco Centenera, incentrata sulla conquista e sulla nascita di Buenos Aires. L'autore che segn\u00f2 l'inizio di una letteratura nazionale fu Esteban Echeverr\u00eda (1805-1851), ispiratosi inizialmente al romanticismo francese e intorno al 1838 orientatosi al realismo narrativo con il racconto \"El matadero\" (\"Il mattatoio\"). L'Ottocento vide imporsi la figura dello scrittore, giornalista ed educatore Domingo Faustino Sarmiento (1811-1888), celebre anche per le narrazioni storiche, come il \"Facundo\" (1845), e del massimo rappresentante della letteratura gauchesca, Jos\u00e9 Hern\u00e1ndez, che espresse lo spirito del mondo rurale in un linguaggio semplice e quasi dialettale.\nLa letteratura argentina in seguito si svilupp\u00f2 seguendo le influenze europee e quindi sia il romanticismo di Victor Hugo, sia il naturalismo di \u00c9mile Zola crearono proseliti tra gli scrittori locali. I primi decenni del Novecento si caratterizzarono per la tendenza modernista, nel caso di Leopoldo Lugones (1874-1938), impregnata di messianismo sociale, e per la vivace polemica sociale, al centro della quale si mise la rivista \"Mart\u00edn Fierro\". Due furono le correnti di letteratura sociale, una di sinistra denominata \"Boedo\" e l'altra tradizionalista definita \"Florida\". Come ben evidenziato dall'elenco di autori sottostante, la letteratura argentina si dimostr\u00f2 negli anni successivi aperta a tutte le influenze, dall'avanguardia all'indagine psicologica:\nTeatro.\nNel periodo coloniale il teatro era rivolto ad un pubblico ricco e colto. Nel 1772 venne fondato il \"Teatro de la Rancheria\", basato su repertorio spagnolo. Dopo la Rivoluzione di maggio il teatro ricevette l'impulso del movimento culturale scaturito a quel tempo. Oltre alla \"Sociedad del buen gusto del teatro\", formata nel 1817, si diffuse il genere nazional-popolare, costituito dal \"teatro gaucho\", derivato dalla letteratura omonima, dal \"teatro creolo\", primitivo ma spontaneo, e dal teatro borghese.\nTra gli autori pi\u00f9 significativi si annoverarono il realista Florencio S\u00e1nchez, affermatosi verso la fine dell'Ottocento, Nemesio Trejo, autore del \"g\u00e9nero chico\" considerato un anello di congiunzione fra il teatro comico spagnolo e lo spirito \"criollo\", e il riformista Antonio Cunill, in auge negli anni trenta del Novecento.\nFumetti.\nNel XX secolo, nell'ambito dei fumetti, \u00e8 da ricordare la figura di Quino, celebre autore della striscia a fumetti del personaggio di Mafalda (1964). Altro importante fumettista argentino che visse tra il XX e il XXI secolo fu Roberto Fontanarrosa.\nMusica.\nSe la storia della musica Argentina fu influenzata, alle sue origini, dalle tendenze europee e soprattutto italiane, nell'Ottocento sorsero vari istituti musicali ed il Conservatorio di Buenos Aires, fondato nel 1893 da Alberto Williams, il pi\u00f9 autorevole rappresentante della rinascita musicale locale. Verso la fine dell'Ottocento nacquero importanti movimenti culturali, quali la Nueva Musica e la Liga de compositores argentinos, basati sulla valorizzazione della antica tradizione indigena. Il fondatore di tale lega e forse il pi\u00f9 importante compositore di musica classica del novecento fu Alberto Ginastera, mentre il pi\u00f9 illustre esponente della musica tradizionale argentina del XX secolo fu Atahualpa Yupanqui. Riformatore del tango e colui che \u00e8 considerato il pi\u00f9 importante musicista del suo Paese \u00e8 Astor Piazzolla, introdusse intorno agli anni 60 il Nuevo tango e fu autore di composizioni famose come \"Libertango\" (1974). Tra le cantanti argentine spicca Mercedes Sosa, considerata la \"voce dell'America Latina\". Altri cantanti e musicisti argentini noti sono Luis Alberto Spinetta, importante esponente del rock argentino e Gustavo Cerati, noto, in particolare, per gli assolo di chitarra. Nota esponente del pop latino \u00e8 invece Marie Claire D'Ubaldo. Molto noto per la musica pop anche il cantante Axel. Tra i canti e le danze rivalutate vi furono la \"milonga\", il \"malambo\", accompagnati da strumenti a corde, a fiato e a percussione, come il \"siku\" (flauto), il \"bombo\" (tamburo), il \"charango\" (chitarra).\nTra gli altri musicisti e compositori ricordiamo:\nGiora Feidman, Martha Argerich, Charly Garc\u00eda, Gustavo Santaolalla, Lalo Schifrin, Diego Torres, Roberto Goyeneche, Soledad Pastorutti, Susana Rinaldi, Amelita Baltar, Luciano Pereyra, Eduardo Fal\u00fa, Ariel Ram\u00edrez, Jaime Torres, Norberto An\u00edbal Napolitano, M\u00e1ximo Diego Pujol, Andr\u00e9s Calamaro, Pedro Aznar, Fito P\u00e1ez, Patricia Sosa, Alejandro Lerner, Axel Witteveen, Valeria Lynch, Pimpinela, Daniel Barenboim, Alberto Ginastera.\nBalli.\nTango, Milonga, Chamam\u00e9, Folclore Argentino, Cuarteto, Chacarera, Cueca, Zamba, Huella.\nLe figure di Carlos Gardel (1887-1935) e Julio de Caro (1899-1980), in particolare, vengono celebrate l'11 dicembre, in onore alla loro data di nascita, con la \"Giornata nazionale del Tango\".. Noto musicista di tango argentino fu anche An\u00edbal Troilo. Un tipo di fisarmonica e strumento importante per le orchestre di tango \u00e8 rappresentato dal Bandone\u00f3n.\nCinema.\nIl cinema argentino, tra i primi in America Latina, vide nella citt\u00e0 di Buenos Aires gli inizi delle proiezioni cinematografiche.\nSport.\nCalcio.\nLo sport pi\u00f9 seguito e praticato dagli argentini \u00e8 il calcio. La nazionale di calcio argentina ha conquistato due Coppe del Mondo: nel 1978 e nel 1986. \u00c8 prima nella classifica delle nazionali di calcio sudamericane per vittorie di Coppe America: 15, appaiata alla nazionale uruguiana, la pi\u00f9 recente nel 2021. Ha vinto inoltre due ori olimpici (2004 e 2008), 6 mondiali under 20 (record assoluto) e la prima edizione della Confederations Cup (nel 1992).&lt;br&gt;\n\u00c8 argentino il calciatore che secondo molti critici sportivi e tifosi \u00e8 considerato il migliore di tutti i tempi: ovvero Diego Armando Maradona. E ancora tra i pi\u00f9 grandi calciatori argentini di sempre ricordiamo Alfredo Di St\u00e9fano e Jos\u00e9 Manuel Moreno. Un altro calciatore esploso negli ultimi anni e tra i pi\u00f9 grandi della storia del calcio \u00e8 Lionel Messi, attuale capocannoniere della Nazionale argentina con ben 71 reti.\nPallacanestro.\nAnche la pallacanestro \u00e8 molto diffusa: la nazionale maschile argentina ha vinto la medaglia d'oro alle Olimpiadi di Atene 2004 e quella di bronzo alle Olimpiadi di Pechino 2008. Uno dei pi\u00f9 noti cestisti \u00e8 Emanuel Gin\u00f3bili, guardia dei San Antonio Spurs, tra i pi\u00f9 forti mancini nella storia dell'NBA.\nRugby.\nNel rugby la Nazionale di rugby a 15 dell'Argentina \u00e8 costantemente fra le prime nazioni al mondo della Classifica mondiale, ottenendo anche il terzo posto nella Coppa del Mondo di rugby 2007.\nDal 2012 partecipa al Tri Nations, torneo intercontinentale che si gioca tra le nazionali di Australia, Nuova Zelanda e Sudafrica, ribattezzato per l'occasione The Rugby Championship.\nTennis.\nNel tennis vi \u00e8 un'antica tradizione che ha portato diversi tennisti tra i primi del mondo, come Guillermo Vilas, Jos\u00e9 Luis Clerc, Gabriela Sabatini, Paola Su\u00e1rez, Gast\u00f3n Gaudio, Guillermo Coria, David Nalbandian, Gisela Dulko e nel presente Juan Mart\u00edn del Potro. In Coppa Davis l'Argentina \u00e8 stata finalista in cinque edizioni (1981, 2006, 2008, 2011 e 2016), vincendo l'ultima edizione.\nHockey su prato.\nLa nazionale femminile di Hockey \u00e8 stata due volte campione del mondo, nel 2002 e 2010, mentre quella maschile ha vinto la medaglia d'oro alle Olimpiadi di Rio 2016.\nPallavolo e polo.\nLa pallavolo e il polo hanno un buon seguito in Argentina.\nPallamano.\nNegli ultimi anni si \u00e8 molto sviluppata la pallamano: la Nazionale argentina ha disputato la fase finale nelle ultime tre edizioni dei Campionati del mondo ed \u00e8 campione panamericano 2011, vittoria che ha permesso la qualificazione per la prima volta nella storia della Nazionale argentina di pallamano alle \nOlimpiadi di Londra 2012.\nGiochi olimpici.\nLa prima medaglia d'oro olimpica per l'Argentina fu conquistata nella disciplina del Polo ai Giochi della VIII Olimpiade, di Parigi 1924.\nMa la prima medaglia olimpica per l'Argentina fu vinta da Luis Brunetto, medaglia d'argento nel salto triplo, a Parigi 1924.\nSport motoristici.\nPer quanto riguarda gli sport motoristici, soprattutto nell'automobilismo nei primi anni del Campionato mondiale di Formula 1 \u00e8 emersa una schiera di piloti capaci di ben figurare, tra i quali Juan Manuel Fangio, considerato il terzo pilota pi\u00f9 vittorioso di tutti i tempi dopo Michael Schumacher e Lewis Hamilton, vincitore di cinque campionati mondiali nel 1951, 1954, 1955, 1956 e 1957, \u00d3scar G\u00e1lvez e Juan G\u00e1lvez. Da ricordare anche Jos\u00e9 Froil\u00e1n Gonz\u00e1lez, il quale fece vincere per la prima volta la Ferrari nel Gran Premio di Gran Bretagna del 1951 e Carlos Reutemann, vicecampione del mondo nel 1981 alle spalle di Nelson Piquet. L'automobilismo \u00e8 ancora molto praticato a livello nazionale, con campionati di ampio seguito come Turismo Nacional, Turismo Carretera e TC2000. Nella disciplina del turismo si sono messi in luce negli ultimi anni Jos\u00e9 Mar\u00eda L\u00f3pez, 3 volte campione del mondo WTCC (dal 2014 al 2016) e gli attuali piloti Honda nel mondiale N\u00e9stor Girolami e Esteban Guerrieri.\nTradizioni.\nGastronomia.\nLa cucina argentina \u00e8 spesso influenzata da quella mediterranea e si basa, in particolare, sull'utilizzo di carne e farina di frumento. La tradizione gastronomica del paese varia a seconda della regione: la zona nordest, essendo fortemente influenzata dai guaran\u00ed e dalle loro cure basate su piante ed erbe, ha un'alimentazione tipica caratterizzata soprattutto da manioca, papaya, zucca, formaggio e pesce. Nella zona centrale, di influenza spagnola, prevale la carne, oltre a grano, bollito ed empanadas, accompagnati poi da pasta, rag\u00f9 e pizza quando arrivarono gli italiani (dai quali discende una gran parte della popolazione argentina). Infine, nella Patagonia, che occupa la parte meridionale dell'Argentina, con cibi tipici della zona oltre il pesce fornito dalla comoda posizione sulla costa dell'oceano Atlantico. Pi\u00f9 tardi, con l'arrivo dei tedeschi, si diffusero le marmellate di frutta.\nTuttavia, il cibo tipico dell'Argentina resta la carne (in particolare quella bovina): la sua qualit\u00e0 \u00e8 riconosciuta mondialmente, infatti \u00e8 frutto di un'accurata produzione alla base della quale c'\u00e8 il concetto di \"libero allevamento\", ovvero gli animali sono liberi di pascolare sui prati all'aria aperta piuttosto che rimanere rinchiusi in dei recinti, crescendo sani e forti. Successivamente, la carne viene sottoposta a trattamenti del tutto naturali e a precisi controlli di qualit\u00e0."}
{"id": "2153414", "revid": "320578", "url": "https://it.wikipedia.org/wiki?curid=2153414", "title": "Josepfh fritzl", "text": ""}
{"id": "2153415", "revid": "36426", "url": "https://it.wikipedia.org/wiki?curid=2153415", "title": "Metropolis (film 1926)", "text": ""}
{"id": "2153424", "revid": "110157", "url": "https://it.wikipedia.org/wiki?curid=2153424", "title": "Nokia 2310", "text": "Il Nokia 2310 \u00e8 un telefono cellulare designato a coprire una fascia di costo media-bassa del mercato. In molti casi si pu\u00f2 considerare di un cellulare adatto ai bambini, ed in molti paesi, viene commercializzato con piani tariffari per studenti."}
{"id": "2153426", "revid": "287204", "url": "https://it.wikipedia.org/wiki?curid=2153426", "title": "Campionato albanese di calcio a 5 2004-2005", "text": "Il Campionato albanese di calcio a 5 2004/2005 (Kampionati Mini-Futbollit 2004/2005) \u00e8 la seconda edizione della manifestazione nazionale di calcio a 5 dell'Albania. La formula prevedeva dapprima 2 gironi da otto squadre con gare di andata e ritorno (dal 12 novembre 2004 al 27 marzo 2005) e successivamente una fase finale a playoff (dal 14 al 24 aprile 2005) dove hanno preso parte le prime quattro classificate di ogni girone."}
{"id": "2153427", "revid": "178779", "url": "https://it.wikipedia.org/wiki?curid=2153427", "title": "Campionato svizzero maschile di pallacanestro", "text": ""}
{"id": "2153432", "revid": "547034", "url": "https://it.wikipedia.org/wiki?curid=2153432", "title": "People's Choice Awards per la serie TV drammatica", "text": "Il People's Choice Award alla serie TV drammatica favorita (\"Favorite Network TV Drama\") \u00e8 un premio televisivo assegnato annualmente."}
{"id": "2153434", "revid": "599013", "url": "https://it.wikipedia.org/wiki?curid=2153434", "title": "Giovanni Maria Tolosani (disambigua)", "text": ""}
{"id": "2153435", "revid": "125636515", "url": "https://it.wikipedia.org/wiki?curid=2153435", "title": "Eugenia di York", "text": "Biografia.\nInfanzia.\n\u00c8 stata battezzata nella chiesa di St. Mary Magdalene a Sandringham, dal vescovo di Norwich, il 23 dicembre 1990; \u00e8 stata la prima discendente reale ad essere battezzata in una chiesa aperta al pubblico. \u00c8 stata chiamata come l'imperatrice Eugenia di Francia, intima amica della famiglia reale ai tempi della regina Vittoria.\nI suoi genitori divorziarono nel 1996, quando Eugenia aveva soltanto sei anni.\nNel 2002, a 12 anni, le venne diagnosticata una forma di scoliosi e dovette subire un intervento correttivo al Royal National Orthopaedic Hospital.\nEducazione e carriera.\nDa piccola, Eugenia frequent\u00f2 la Winkfield Montessori dal 1992 al 1993 e quindi la Upton House School di Windsor fino al 1995. Avendo ormai raggiunto i 5 anni di et\u00e0, pass\u00f2 quindi a frequentare la Coworth Park School dal 1995 al 2001, per passare poi alla St George's School, vicino al castello di Windsor fino al 2003. Nei successivi cinque anni, Eugenia frequent\u00f2 il Marlborough College nel Wiltshire.\nNel 2012 si \u00e8 laureata in storia dell'arte e letteratura inglese all'Universit\u00e0 di Newcastle. Inizialmente Eugenia fu rifiutata dall'Universit\u00e0 di Newcastle, ma le fu poi offerto un posto quando l'ufficio delle ammissioni si rese conto del suo status di reale.\nNel 2013 si \u00e8 trasferita a New York, per un anno, per lavorare come manager alla Paddle8.\nNel 2015 ha iniziato a lavorare presso la galleria d'arte Hauser &amp; Wirth a Londra come direttore associato.\nIncarichi di corte.\nNel 2011, come primo incarico di corte accompagn\u00f2 il padre a visitare il Royal National Orthopaedic Hospital e divenne patrona dello \"Hospital's Redevelopment Appeal\". Nel 2014, Eugenia inaugur\u00f2 l'unit\u00e0 per bambini e, in collaborazione con Daisy London Jewellery cre\u00f2 un braccialetto in edizione limitata per raccogliere fondi sempre per il Royal National Orthopaedic Hospital.\nNel gennaio 2013, Eugenia e sua sorella Beatrice visitarono Berlino ed Hannover per una serie di incarichi, tra cui rappresentare la regina alla riapertura dei ricostruiti \"Hanoverian Royal Palace\" e \"Schloss Herrenhausen\", bombardati dalla Royal Air Force durante la seconda guerra mondiale.\nVita privata.\nLa principessa ha avuto dal 2010 una relazione con l'imprenditore vinicolo, e lontano cugino, Jack Christopher Stamp Brooksbank (nato il 3 maggio 1986). Il 22 gennaio 2018 Buckingham Palace annunci\u00f2 ufficialmente il loro fidanzamento. Il matrimonio \u00e8 stato celebrato il 12 ottobre 2018 nella cappella di San Giorgio nel castello di Windsor. \nIl 25 settembre 2020 Kensington Palace ha annunciato che la principessa era in attesa del primo figlio, nato il 9 febbraio 2021 al Portland Hospital di Londra, un maschio, che viene chiamato August Philip Hawke Brooksbank.\nTitoli e trattamento.\n In quanto nipote della sovrana del Regno Unito per la linea di discendenza maschile, la principessa Eugenia ha il titolo di Principessa del Regno Unito di Gran Bretagna ed Irlanda del Nord con il trattamento di Sua Altezza reale (\"Her Royal Highness\")\nIl titolo e trattamento completo \u00e8 il seguente "}
{"id": "2153437", "revid": "290948", "url": "https://it.wikipedia.org/wiki?curid=2153437", "title": "Giubbotto salvagente", "text": "Il giubbotto salvagente (chiamato anche \"giubbotto di salvataggio\" o \"giubbotto galleggiante\") \u00e8 uno tipo di attrezzatura da utilizzare per il sostentamento delle persone, anche con abiti indossati, in caso di necessit\u00e0 per salvataggio o per attivit\u00e0 sportive tipo sci-nautico o wind surf in caso di caduta e/o eventuale stato di incoscienza.\nUtilit\u00e0.\n\u00c8 prevalentemente utilizzato come prevenzione di annegamento in caso di naufragio di imbarcazione/i e navi e per questo \u00e8 obbligatorio per tutti i natanti e imbarcazioni che navighino ad una distanza di oltre i 300 metri dalla costa, ed in tutte le navi e imbarcazioni atte al trasporto di passeggeri e relativo equipaggio. Quindi deve essere predisposto per legge l'imbarco e lo stivaggio di un numero sufficiente per il numero di persone trasportabili dal mezzo nautico o navale e deve avere una galleggiabilit\u00e0 diversa in base alla distanza dalla costa in cui viene utilizzato.\nDescrizione.\nLa caratteristica principale e per cui deve essere certificato dal RINA, o di qualsiasi altro ente certificatore abilitato dallo Stato, \u00e8 di dover sostenere una persona con la testa fuori dall'acqua anche in stato di incoscienza. Generalmente \u00e8 di tipo a galleggiamento fisso, cio\u00e8 con all'interno della intercapedine e relative sacche cucite, del materiale galleggiante, tipo polistirolo o sughero, questo \u00e8 il tipo obbligatorio per legge. Pu\u00f2 essere anche del tipo a galleggiamento variabile e quindi gonfiabile, con bombolino a gas o aria per il gonfiaggio automatico o a strappo, e nel caso di utilizzo per attivit\u00e0 sportive, e rendere quindi agevoli i movimenti, pu\u00f2 essere del tipo gonfiabile a bocca a piacimento attraverso un tubo di gomma con valvola di non ritorno e posto a fianco del viso.\nIn base alla zona e all'attivit\u00e0 \u00e8 necessaria una diversa galleggiabilit\u00e0 (espressa in scala Newton), che deve essere di almeno 100N, 150N o 275N in base al nuovo regolamento internazionale.\nDeve essere dotato di fischietto e bande riflettenti ad alta visibilit\u00e0, occasionalmente pu\u00f2 essere dotato di luce ad accensione automatica in caso di contatto con l'acqua.\nCinture di salvataggio.\nSono una tipologia di giubbotto di salvataggio molto diffusa sulle navi.\nSono composte da stoffa imbottita di sughero o polistirolo, sono pi\u00f9 ingombranti dei giubbotti autogonfiabili, per\u00f2 il costo di produzione \u00e8 molto pi\u00f9 basso.\nGeneralmente esistono solo di due tipi, 100N e 150N, garantiscono una buona galleggiabilit\u00e0 e non ostruiscono completamente i movimenti.\nNon sono per\u00f2 da confondersi con i giubbotti che fungono da aiuto al galleggiamento di solamente 50N.\nLa nuova normativa impone che le tutte le cinture di salvataggio marchiate EN (in quanto prodotte in accordo alle norme tecniche del Comitato europeo di normazione) vengano sostituite con le nuove ISO (internazionali) pi\u00f9 facili da indossare e di costo ancora minore.\nHanno inoltre l'obbligo di avere un fischietto marchiato RINA e bande retroriflettenti ad alta visibilit\u00e0. \u00c8 possibile aggiungerci anche luci di emergenza ad accensione automatica al contatto con l'acqua.\nPer i non-nuotatori viene consigliato un livello di galleggiamento personale superiore rispetto ai 100 Newton canonici inerenti all'ambito sottocosta.\nSalvagenti autogonfiabili.\nI salvagenti autogonfiabili sono particolari giubbotti salvagenti che si gonfiano al contatto con l'acqua oppure tirando l'apposito cordino di gonfiaggio.\nQuesti particolari giubbotti di salvataggio sono molto pi\u00f9 pratici e possono essere indossati anche in caso di normale Lavoro a bordo se si presenta il rischio di caduta in acqua con eventuale stato di incoscienza. Il sistema di gonfiaggio automatico prevede una pastiglia idrosolubile che al contatto con l'acqua salata si scioglie facendo gonfiare il giubbotto; il giubbotto \u00e8 anche dotato di un tubo per il gonfiaggio a bocca e un fischietto che deve essere per legge marchiato RINA. Questi giubbotti sono di almeno 150N Ma esistono anche di 275N, 300N o pi\u00f9.\nSono anche obbligatori per alcuni lavoratori, tipo gli addetti al molo nei porti.\nQuesti giubbotti salvagente per\u00f2 sono molto pi\u00f9 costosi. Pu\u00f2 essere aggiunta anche una luce di emergenza ad attivazione automatica al contatto con l'acqua e un cappuccio paraspruzzi, che protegger\u00e0 la testa e la faccia da eventuali onde o schizzi. \u00c8 possibile aggiungere varie imbracature di sicurezza tipo il nastro sottocoscia, necessario per evitare che una volta gonfiato il giubbotto tenda a risalire sopra la testa.\nQualora il giubbotto in questione sia sprovvisto di meccanismo di gonfiaggio automatico a contatto con l'acqua, le persone che non sanno nuotare dovrebbero indossarlo gi\u00e0 gonfiato completamente, per motivi di sicurezza poich\u00e9 se cadessero in acqua non sarebbe garantito il tiraggio della leva d'emergenza.\nStoria.\nIn tempi passati sono stati emblematici i casi di annegamento di passeggeri che non sapevano nuotare o erano appesantiti dagli abiti, quando questi supporti di sopravvivenza non erano obbligatori o ne erano imbarcati per un numero inferiore di passeggeri.\nDurante una tempesta anomala accorsa a Whitby, Inghilterra, il 9 febbraio 1861, anneg\u00f2 tutto l'equipaggio della nave di soccorso del paese, tranne un componente: fu Henry Freeman, il solo ad indossare un giubbotto salvagente di concezione moderna.\nDa allora divenne ambasciatore della sicurezza in acqua e ricevette due medaglie di argento al valor civile."}
{"id": "2153438", "revid": "1924342", "url": "https://it.wikipedia.org/wiki?curid=2153438", "title": "People's Choice Awards per la serie TV commedia", "text": "Il People's Choice Award alla serie TV commedia favorita (\"Favorite Network TV Comedy\") \u00e8 un premio televisivo assegnato annualmente.\nAlbo d'oro.\nAnni 1990-1999.\n1990"}
{"id": "2153441", "revid": "324090", "url": "https://it.wikipedia.org/wiki?curid=2153441", "title": "Denpasar", "text": "La citt\u00e0 di Denpasar \u00e8 il capoluogo amministrativo di Bali, famosa isola dell'Indonesia, situata tra l'isola di Giava e quella di Lombok.\nInfrastrutture e trasporti.\nAeroporti.\nIl pi\u00f9 grande aeroporto dell'isola, l'Aeroporto Internazionale Ngurah Rai, \u00e8 chiamato anche Denpasar Airport, pur essendo pi\u00f9 vicino a Kuta che a Denpasar.\nMonumenti e luoghi d'interesse.\nImportanti monumenti che si possono visitare a Denpasar sono:"}
{"id": "2153442", "revid": "671029", "url": "https://it.wikipedia.org/wiki?curid=2153442", "title": "Campionato albanese di calcio a 5 2005-2006", "text": "Il Campionato albanese di calcio a 5 2005/2006 (Kampionati Mini-Futbollit 2005/2006) \u00e8 la terza edizione della manifestazione nazionale di calcio a 5 dell'Albania, si \u00e8 disputato a partire dal novembre 2005 per la prima volta a girone unico. Al termine del campionato \u00e8 stato necessario un match di spareggio per decidere chi tra KS Flamurtari Valona e KF Tirana sarebbe stato campione d'Albania.\nGara di spareggio per il titolo.\nLa gara per decidere la vincitrice del campionato si \u00e8 svolta in una partita secca con due tempi da trenta minuti."}
{"id": "2153443", "revid": "1401415", "url": "https://it.wikipedia.org/wiki?curid=2153443", "title": "Nokia 2600", "text": "Il Nokia 2600 \u00e8 un telefono cellulare GSM Nokia con display a colori e suonerie polifoniche.\nAl suo interno sono presenti i videogiochi \"Bounce\" e \"Nature Park\"."}
{"id": "2153444", "revid": "767487", "url": "https://it.wikipedia.org/wiki?curid=2153444", "title": "Roland Robertson", "text": "Le sue teorie su quest'argomento sono focalizzate su un approccio pi\u00f9 fenomenologico e psicosociale rispetto a quelle di teorici materialisti come Immanuel Wallerstein o Fredric Jameson. Per Robertson l'aspetto pi\u00f9 interessante della nostra modernit\u00e0 globalizzata \u00e8 il modo in cui si \u00e8 formata una coscienza globale delle persone. Divide la globalizzazione in una serie di \"fasi\" che evidenziano gli aspetti centrali di ere differenti nella sua storia e asserisce che siamo entrati nella quinta fase, quella che lui chiama dell'Incertezza Globale.\nLa sua opera principale \u00e8 \"Globalizzazione: Teoria Sociale e Cultura Globale\" (1992), in cui fu il primo sociologo a definire il termine globalizzazione. La sua definizione \u00e8 basata sul termine affaristico giapponese glocalizzazione, che lui introdusse nel dibattito scientifico occidentale."}
{"id": "2153447", "revid": "1598666", "url": "https://it.wikipedia.org/wiki?curid=2153447", "title": "People's Choice Awards per la nuova serie TV commedia", "text": "Il People's Choice Awards alla nuova serie TV commedia (\"Favorite New TV Comedy\") \u00e8 un premio televisivo assegnato dal 1990 al 2017."}
{"id": "2153451", "revid": "1543377", "url": "https://it.wikipedia.org/wiki?curid=2153451", "title": "Max Laudadio", "text": "Biografia.\nNato in Toscana, ma di origini pugliesi, \u00e8 stato autore di alcuni programmi per Disney Channel nel 1999, e nello stesso anno ha inoltre condotto programmi su Match Music.\nDal 2001 al 2002, su Rai Radio 2, ha condotto in diretta \"Il Tropico del Cammello\". Nel 2006 ha condotto in diretta su RTL 102.5 \"Chi c'\u00e8 c'\u00e8, chi non c'\u00e8 non parla\" e \"Tanto Domani \u00e8 Domenica\" e dal 2007 al 2008 \"Il Ficcanaso\".\nDal 2000 al 2003 prende parte al cast de \"Le iene\" in qualit\u00e0 di inviato; dal 2003 prende invece lo stesso ruolo per \"Striscia la notizia\". Dal 2009 al 2011 conduce la versione domenicale del programma, ovvero \"Striscia la Domenica\".\nInoltre, \u00e8 stato anche un attore teatrale; attore protagonista de \"La bisbetica domata\" e \"Molto rumore per nulla\" (1998), attore protagonista dei musical \"Caino e Abele\" (1999) e \"Studio 54\" (2005), attore protagonista della commedia \"La morte dei comici\" (2005).\nHa partecipato agli spot pubblicitari di ING Direct, Moka Jenne e Moment.\nNel 2011 partecipa a \"Baila!\" in qualit\u00e0 di concorrente, in coppia con Marcella Bella.\nNel 2013 gli viene conferito il \"Premio alla voce della gente\" alla decima edizione del Leggio d'oro.\nNel 2014 ha iniziato a esporre le fotografie del progetto \"Quattr'occhi sul mondo\" : Aprile 2014 Milano art Gallery, Milano - curata da Vittorio Sgarbi. Giugno/Luglio 2014 Palazzo Leti Sansi, Spoleto - curata da Vittorio Sgarbi. Aprile /Marzo 2015 Museo Fondazione Luciana Matalon , Milano - curata da Nello taietti . Marzo 2015 , Mido FieraMilano.\nNel 2017 con il brano \u201cLiberi\u201d \u00e8 tra i grandi protagonisti del programma benefico \"Con il cuore, nel nome di Francesco\" in onda su Rai 1 per la conduzione di Carlo Conti. Nello stesso anno conduce su TV2000 il programma \"Missione Possibile\" sulle attivit\u00e0 missionarie in diverse zone disagiate del mondo."}
{"id": "2153452", "revid": "1906976", "url": "https://it.wikipedia.org/wiki?curid=2153452", "title": "CoIP", "text": "CoIP (Communications over Internet Protocol) definisce la trasmissione di dati multimediali mediante il Protocollo Internet.\nEsso pu\u00f2 essere definito come un'estensione per VoIP (Voice over Internet Protocol), poich\u00e9 include anche invio di testo, immagini e altri tipi di file multimediali (anche i video)."}
{"id": "2153455", "revid": "287204", "url": "https://it.wikipedia.org/wiki?curid=2153455", "title": "41\u00b0 parallelo Nord", "text": ""}
{"id": "2153458", "revid": "965226", "url": "https://it.wikipedia.org/wiki?curid=2153458", "title": "Ugo Cappellacci", "text": "Biografia.\nNato a Cagliari, \u00e8 sposato e con tre figli. \u00c8 nipote di Carlo Meloni.\nHa collaborato con l'Universit\u00e0 degli studi di Cagliari dal 1990 al 1993, alle cattedre di programmazione e sviluppo e contabilit\u00e0 degli enti pubblici.\nDal 2001 al 2003 fu presidente della Sardinia Gold Mining, societ\u00e0 al centro delle polemiche per il disastro ambientale nella zona di Furtei.\nDopo essere stato eletto, all'unanimit\u00e0, nel gennaio 2008, coordinatore del partito Forza Italia per la provincia di Cagliari, nell'agosto del 2008 \u00e8 stato nominato coordinatore regionale, mandato ricoperto sino all'elezione a presidente della regione.\nNel febbraio 2009 \u00e8 stato proclamato presidente della Regione Sardegna con 502.084 voti (51,88%), restandolo fino al 2014.\n\u00c8 stato componente (invitato permanente) dell'Ufficio di presidenza della Conferenza delle regioni e delle province autonome, nonch\u00e9 membro titolare del Consiglio nazionale dell'AICCRE (Associazione italiana dei comuni, delle province, delle regioni e della altre comunit\u00e0 locali).\nIn seno al Comitato delle regioni di Bruxelles, \u00e8 stato membro titolare nel Bureau di Presidenza del CdR, membro titolare del Bureau del gruppo politico EPP (PPE - Partitolo Popolare Europeo), nonch\u00e9 membro titolare della Commissione CIVEX (Commission for citizenship, governance, institutional and external affaires) e della Commissione ENVE (Commission for the environment, climate change and energy) della quale, dal marzo 2010 e il primo vice presidente per il mandato 2010-2015.\nAlle politiche del 2018 \u00e8 eletto alla Camera con Forza Italia; il 18 luglio dello stesso anno ufficializza cos\u00ec le dimissioni da coordinatore regionale del partito: \u201cQuando un partito diventa incapace di generare nuova classe dirigente, \u00e8 un\u2019entit\u00e0 destinata a morire. Faccio per questo, con un comportamento coerente, un passo di lato perch\u00e9 \u00e8 giusto favorire il ricambio\u201d.\nProcedimenti giudiziari.\nCaso Cisi-Fideuram.\nCappellacci e il presidente della Regione Masala furono indagati per l'indagine Cisi, costola della pi\u00f9 importante maxi-inchiesta Fideuram sulla truffa agli enti regionali. Secondo l'accusa, Cappellacci avrebbe firmato tre decreti assessoriali del maggio e giugno 2004 (alla vigilia del voto) con i quali autorizzava il pagamento di emolumenti a Guida e ad altri membri del consiglio d'amministrazione del Cisi. Compenso per prestazioni che non sarebbero state mai svolte. Cappellacci fu prosciolto perch\u00e9 il fatto non costituisce reato.\nAppalti dell'energia eolica e P3.\nIl 15 maggio 2010 si apprende che il Governatore \u00e8 indagato per presunta corruzione nell'aggiudicazione degli appalti dell'energia eolica sull'isola. Nel luglio 2010 l'imprenditore \u00e8 stato arrestato Flavio Carboni, coinvolto a Roma nell'inchiesta sugli impianti eolici da effettuare in Sardegna che vede indagato anche il governatore PDL della Sardegna Ugo Cappellacci, insieme a Pasquale Lombardi, geometra ed ex esponente della Democrazia Cristiana nonch\u00e9 ex sindaco del suo paese di origine in provincia di Avellino, e all'imprenditore Arcangelo Martino, ex assessore comunale di Napoli vengono arrestati con l'accusa di presunte pressioni sui giudici della Corte Costituzionale per l'approvazione del Lodo Alfano, la riammissione della lista civica regionale \"Per la Lombardia\" (annessa al candidato di centrodestra per le elezioni regionali del 2010 della regione Lombardia Roberto Formigoni) e infine favorire la nomina a presidente della Corte d'Appello di Milano al pm Alfonso Marra poi eletto. Essi avrebbero favorito anche la posizione di Nicola Cosentino come candidato governatore di centrodestra per la Campania per le elezioni regionali del 2010. Scalzato nella candidatura da Stefano Caldoro Carboni, Lombardi e Martino avrebbero cominciato una campagna denigratoria all'interno del PDL campano per affossare la candidatura di Caldoro promuovendo quella dell'ex sottosegretario all'Economia Cosentino. Il giorno 16 luglio 2010 viene ascoltato dai pm romani accusato di corruzione e violazione del segreto d'ufficio. Dopo 6 ore di lungo interrogatorio Cappellacci dichiara:\"Sono sereno, ho fatto l'interesse della Sardegna e ho fiducia nei magistrati\". Il 3 gennaio 2012 viene rinviato a giudizio per abuso d'ufficio.\nIl 18 novembre 2013 la Procura di Roma ottiene il rinvio a giudizio per abuso d'ufficio del governatore Cappellacci, ma mai \u00e8 stata contestata l'appartenenza alla cosiddetta loggia P3. Mentre per gli altri imputati il 16 marzo 2018 arrivano le condanne in primo grado, per Cappellacci scatta la prescrizione; il suo legale ha affermato che potrebbe impugnare la sentenza per ottenere l'assoluzione piena.\nCrac di Carloforte.\nIl 15 giugno 2012 viene richiesto il rinvio a giudizio nell'inchiesta sul crac della municipalizzata di Carloforte: dovr\u00e0 rispondere di bancarotta per una societ\u00e0, di cui era presidente del consiglio di amministrazione, fallita nel 2010 con un passivo accertato di circa due milioni di euro. In particolare \u00e8 accusato di aver consapevolmente approvato bilanci nei quali venivano occultate le pesanti e crescenti perdite e sulla base dei quali il comune di Carloforte acquist\u00f2 quote della societ\u00e0 che in realt\u00e0 non valevano nulla.. Il 13 gennaio 2014 viene assolto con formula piena dall'accusa di bancarotta.\nCrac Sept Italia.\nL'8 marzo 2013 la Procura di Cagliari sollecita il rinvio a giudizio del governatore per l'inchiesta relativa al crac milionario della Sept Italia, azienda specializzata nella produzione di vernici, della quale Cappellacci faceva parte in qualit\u00e0 di membro del consiglio di amministrazione. \u00c8 accusato di bancarotta per dissipazione e documentale. Il 28 settembre 2016 viene condannato in primo grado a 2 anni e sei mesi dalla seconda sezione penale del tribunale di Cagliari.. Il 14 dicembre del 2021 Cappellacci \u00e8 stato assolto perch\u00e9 il fatto non sussiste Cagliari.\nCorruzione.\nNel marzo 2018, appena eletto deputato, viene indagato per corruzione perch\u00e9 avrebbe ricevuto una tangente da 80.000 euro nel 2013 per aver fatto ricevere un finanziamento pubblico da 750.000 euro alla societ\u00e0 Fm Fabbricazioni metalliche."}
{"id": "2153461", "revid": "287204", "url": "https://it.wikipedia.org/wiki?curid=2153461", "title": "Campionato albanese di calcio a 5 2006-2007", "text": "Il Campionato albanese di calcio a 5 2006/2007 (Kampionati Mini-Futbollit 2006/2007) \u00e8 la quarta edizione della manifestazione nazionale di calcio a 5 dell'Albania, si \u00e8 disputato a partire da novembre 2006 ed \u00e8 tornato alla formula dei 2 gironi con fase finale a playoff."}
{"id": "2153462", "revid": "287204", "url": "https://it.wikipedia.org/wiki?curid=2153462", "title": "44\u00b0 parallelo Nord", "text": ""}
{"id": "2153470", "revid": "585241", "url": "https://it.wikipedia.org/wiki?curid=2153470", "title": "Cima delle Anime", "text": "La Cima delle Anime (3.470 - \"Hinterer Seelenkogel\" in tedesco) \u00e8 una montagna delle Alpi Retiche orientali (sottosezione Alpi Venoste). Si trova lungo il confine tra l'Italia e l'Austria.\n\u00c8 possibile salire sulla vetta partendo dalla localit\u00e0 \"Plan (Pfelders)\" (1.620\u00a0m) di Moso in Passiria e passando dal Rifugio Plan (\"Zwickauer H\u00fctte\" - 2.980\u00a0m)."}
{"id": "2153474", "revid": "729019", "url": "https://it.wikipedia.org/wiki?curid=2153474", "title": "Etica secolare", "text": "L'etica secolare \u00e8 una branca della filosofia morale in cui l'etica \u00e8 basata solamente sulle facolt\u00e0 umane come la logica, la ragione e l'intuizione morale e non \u00e8 derivata da rivelazione o consigli soprannaturali (che \u00e8 la fonte dell'etica religiosa). L'etica secolare pu\u00f2 essere vista come una vasta variet\u00e0 di sistemi etici e morali basate principalmente sull'umanesimo, il secolarismo e il libero pensiero.\nLa maggioranza di concetti morali secolari consistono a grande scala sull'accettazione del contratto sociale e a scala individuale su alcune forme di attribuzione di intrinseco valore delle cose, derivata dall'intuizione etica o da una logica deduzione che stabilisca una preferenza di una cosa sull'altra, come nel rasoio di Occam. Approcci come l'utilitarismo e l'egoismo etico sono considerati piuttosto radicali.\nPrincipi dell'etica secolare.\nA dispetto della vastit\u00e0 e diversit\u00e0 delle loro visioni filosofiche, gli etici secolari generalmente condividono uno o pi\u00f9 principi:\nEtica umanista.\nL'umanesimo sostiene la moralit\u00e0 universale basata sulle comunanze della natura umana e quella conoscenza del giusto o dello sbagliato \u00e8 basata sulla nostra migliore comprensione dei nostri interessi individuali o comuni, piuttosto che derivata da una fonte trascendentale o arbitrariamente locale, inoltre rifiuta completamente la fede come base per l'azione. L'intento dell'etica umanista \u00e8 quello di ricercare validi principi di condotta individuale sociali e politici, giudicandoli sulla loro abilit\u00e0 di migliorare l'essere umano e la responsabilit\u00e0 individuale oltre che di eliminare la sofferenza umana.\nL'Unione internazionale etico-umanistica (IHEU) \u00e8 l'organizzazione mondiale che riunisce tutte le altre per coloro che aderiscono alla filosofia di vita umanista.\nL'umanesimo \u00e8 conosciuto per adottare i principi della Regola d'oro come citato da Oscar Wilde: \"L'egoismo non \u00e8 vivere come uno desidera di vivere, \u00e8 chiedere agli altri di vivere come uno desidera vivere.\" Questo enfatizza il rispetto per l'identit\u00e0 e gli ideali degli altri.\nEtica secolare e religione.\nC'\u00e8 chi sostiene che la religione non \u00e8 assolutamente necessaria per avere un comportamento morale. Il Dalai Lama ha detto che compassione e affetto sono valori umani indipendenti dalla religione: \"abbiamo bisogno di questi valori umani. Io chiamo queste etiche secolari, convinzioni secolari. Non c'\u00e8 relazione con una religione particolare. Anche senza religione, anche come non-credenti, noi abbiamo la capacit\u00e0 di promuovere queste cose.\" \nColoro che sono scontenti dell'orientamento negativo della tradizionale etica religiosa credono che le proibizioni possano solo stabilire il limite assoluto di ci\u00f2 che una societ\u00e0 \u00e8 disposta a tollerare del peggio delle persone, e non le guidano invece a ottenere il loro meglio. In altre parole, qualcuno che segue tutte queste proibizioni sta semplicemente evitando di essere un criminale, non sta agendo come una influenza positiva sul mondo. essi concludono che l'etica razionale pu\u00f2 portare a una vita etica pienamente compiuta, mentre le proibizioni religiose sono insufficienti.\nCi\u00f2 non significa che religione ed etica secolare si escludano a vicenda. Infatti, molti principi, come ad esempio la Regola d'oro, sono presenti in entrambi i sistemi, e alcune persone religiose, cos\u00ec come i Deisti, preferiscono adottare un approccio razionale all'etica.\nFilosofi e testi filosofici chiave.\nHolyoake.\n\"English Secularism\" scritto da George Jacob Holyoake nel 1896, definisce cos\u00ec il secolarismo:\n\"Il Secolarismo \u00e8 un codice di doveri riguardanti questa vita, fondato su considerazioni puramente umane, e inteso principalmente per quelli che trovano la teologia indefinita o inadeguata, inaffidabile o incredibile. I suoi principi essenziali sono tre: (1) Il miglioramento di questa vita con mezzi materiali. (2) Che la scienza e disponibile come provvidenza dell'uomo. (3) Che \u00e8 bene fare del bene. Che ci sia o meno dell'altro bene, il bene della vita attuale \u00e8 bene, ed \u00e8 bene cercare tale bene.\"\nHolyoake sosteneva che il secolarismo non doveva assolutamente interessarsi di questioni religiose (in quanto irrilevanti), e doveva quindi essere distinto da libero pensiero e ateismo. In questo era in disaccordo con Charles Bradlaugh, e il disaccordo divise il movimento secolare tra coloro che sostenevano i movimenti anti-religiosi e l'attivismo come non necessari o desiderabili e coloro che ritenevano il contrario.\nNietzsche.\nFriedrich Nietzsche bas\u00f2 i suoi lavori di etica sul rifiuto della cristianit\u00e0 e dell'autorit\u00e0 in generale o sul nichilismo morale. Molti lavori di Nietzsche parlano di una moralit\u00e0 padrone-schiavo, della forza di volont\u00e0 o di qualcosa di pi\u00f9 forte che sottomette il pi\u00f9 debole, dell'adattamento darwinistico e della volont\u00e0 di vivere. Nietzsche espresse la sua filosofia morale attraverso la sua collezione di lavori, i pi\u00f9 importanti dei quali per l'etica secolare sono La gaia scienza (nel quale la famosa frase Dio \u00e8 morto \u00e8 usata per la prima volta), Cos\u00ec parl\u00f2 Zarathustra, Oltre il bene e il male e Sulla genealogia della morale.\nKant.\nSull'etica, Kant scrisse lavori sia di descrizione della natura dei principi universali, sia di dimostrazione procedurale della loro applicazione. Kant afferm\u00f2 che solo una \"buona volont\u00e0\" \u00e8 moralmente lodevole, ossia che fare ci\u00f2 che appare etico per le ragioni sbagliate \u00e8 non moralmente un atto di bont\u00e0. L'enfasi di Kant sugli intenti dell'individuo o sulla ragione di agire \u00e8 solitamente contrastata con il principio dell'utilitarianismo secondo cui la bont\u00e0 di un'azione \u00e8 da giudicare solo rispetto al suo risultato. L'utilitarianismo \u00e8 un imperativo ipotetico, se uno vuole _____ , deve fare _____. Il contrasto \u00e8 rispetto all'etica kantiana dell'imperativo categorico, secondo cui l'atto morale \u00e8 fatto per il suo stesso bene ed \u00e8 incorniciato: Uno deve fare _____ o alternativamente, uno non deve fare _____ .\nPer esempio, sotto l'etica kantiana, se una persona dovesse dare soldi in beneficenza come dovere religioso (e non facendolo incorrerebbe in una punizione divina) allora la donazione non sarebbe un atto moralmente valido.\nUtilitarismo.\nL'utilitarismo (dal latino utilis, utile) \u00e8 una teoria dell'etica che prescrive la massimizzazione quantitativa di buone conseguenze per la popolazione. \u00c8 una forma di consequenzialismo. Il bene da massimizzare \u00e8 solitamente la felicit\u00e0, il piacere o la soddisfazione. Sebbene alcune teorie utilitariste sembrano ricercare di massimizzare altri fini, questi effetti generalmente hanno qualcosa a che fare con il benessere delle persone (o delle persone e degli animali non umani). Per queste ragioni, l'utilitarismo \u00e8 spesso associato al termine consequenzialit\u00e0 del welfare.\n\u00c8 lodevole di menzione che l'utilitarismo \u00e8 compatibile sia con l'etica secolare che religiosa, dato che esso \u00e8 il \"risultato finale\" che \u00e8 fondamentale (opposto all'etica kantiana discussa sopra). Usando lo stesso scenario precedente, sarebbe irrilevante se una persona dando soldi in beneficenza lo facesse per convinzione personale o religiosa, il mero fatto che la donazione sia effettuata \u00e8 un motivo sufficiente per essere classificato \"moralmente giusto\"."}
{"id": "2153476", "revid": "39991", "url": "https://it.wikipedia.org/wiki?curid=2153476", "title": "Regola d'oro", "text": ""}
{"id": "2153479", "revid": "292162", "url": "https://it.wikipedia.org/wiki?curid=2153479", "title": "Interocrea", "text": ""}
{"id": "2153480", "revid": "536103", "url": "https://it.wikipedia.org/wiki?curid=2153480", "title": "Scandale", "text": "Scand\u00e0le (IPA: , \"\u03a3\u03c7\u03b1\u03bd\u03b4\u03ac\u03bb\u03b7\" in greco, \"Scandali\" in calabrese) \u00e8 un comune italiano di abitanti della provincia di Crotone in Calabria.\nStoria.\nIl comune di Scandale si trova su una collina al centro del Marchesato, in provincia di Crotone, tra il mar Jonio e le montagne della Sila.\nIl nome \"Scandale\" (\"\u03a3\u03c7\u03b1\u03bd\u03b4\u03ac\u03bb\u03b7\") deriva dal greco ed \u00e8 precisamente il \u201clegno della trappola nel quale si attacca l'esca\u201d. In senso generale significa \u201ctrappola\u201d. Un comune omonimo si trova sull'isola greca di Lesbo.\nIl paese \u00e8 di remote origini, nel territorio sono stati trovati alcuni reperti antichi, quali una grande ascia neolitica di pietra scura, reperti litici e fittili che si possono ammirare nel museo di Crotone. In localit\u00e0 Lustra sono stati rinvenuti i ruderi di una fattoria ellenistica e diversi reperti archeologici, che testimoniano lo svolgimento di attivit\u00e0 legate alla lavorazione tessile e allo stoccaggio di prodotti agricoli. I reperti sono risalenti al IV secolo a.C., quindi riferibili al periodo brettio.\nIn particolare il materiale che fu rinvenuto in contrada Prebenda, gi\u00e0 segnalato dall'archeologo Paolo Orsi, proveniente dalla stipe di un santuario rurale del IV-III secolo a.C.\nTra le offerte votive alcune statuette con symplegma, una veste indossata in modo particolare, figure femminili in terracotta del tipo tanagrine e busti fittili con corone di foglie. Ragguardevole, per le dimensioni, \u00e8 la parte inferiore di una statuetta in terracotta con schiniere, adornata da un corto mantello. Alla fine dell'Ottocento, intorno a Scandale, il marchese Armando Lucifero trov\u00f2 una ventina di tombe che gli studiosi collocano tra il VI e il III secolo a.C.\nNell'odierno comune di Scandale sorgeva il centro di San Leone, sede diocesana gi\u00e0 attestata nel IX secolo, andato distrutto durante l'assedio di Siberene dell'840 ad opera degli arabi.\nIl vecchio paese, che si trovava poco distante dall'attuale Scandale, scomparve nel Quattrocento, finch\u00e9 dal XIII al XV secolo divenne feudo della nobile famiglia Sanfelice.\nL'odierna Scandale \u00e8 stata fondata nel 1555 dal conte Galeotto Carafa di Santa Severina, su una collina popolarmente conosciuta col nome di Gaudioso.\nI suoi abitanti godevano di tutti i privilegi, le immunit\u00e0 e le giurisdizioni contenuti nei diciannove capitoli concessi nel 1555 al tempo della fondazione del Casale.\nSecondo la documentazione del tesoriere di Calabria Ultra, Turino Ravaschieri, nel 1561 in questo paese abitavano 25 famiglie di lingua arbereshe e una sola italiana.\nDal 1555 fece parte del territorio di Santa Severina, insieme a San Mauro, quindi ebbe come feudatari i Ruffo, i Carafa, gli Sculco di Crotone e infine i Grutther.\nEssendo il paese filoborbonico, nel 1799 gli scandalesi furono i primi ad unirsi all'esercito della Santafede del cardinale Fabrizio Ruffo: dopo aver assaltato Crotone e confiscato i beni dei cosiddetti \"giacobini\", molti seguirono il cardinale fino a Napoli.\nIl 26 luglio 1806 il comune di Scandale rispose negativamente alla richiesta di viveri fatta dalle truppe francesi comandate dal generale Reynier. Quest'ultimo, per vendetta, mand\u00f2 vari reparti di cavalleria e fanteria al comando del generale Berthier e del famoso Guglielmo Pepe, allora giovane ufficiale di Napoleone, a saccheggiare il paese. Nello scontro che segu\u00ec, morirono 25 scandalesi ed un numero imprecisato di soldati francesi.\nNel terremoto del 1832 crollarono decine di case, tre persone morirono e molte rimasero ferite. Le case crollate furono ricostruite dal barone Drammis e dal comune.\nLe due chiese pi\u00f9 antiche sono: la chiesa madre dedicata a San Nicola, costruita subito dopo il 1555, e la chiesa dell'Addolorata, anticamente chiesa dell'Annunziata, fondata nel 1571.\nStemma del comune di Scandale.\nLa blasonatura dello Stemma Civico di Scandale affonda le proprie radici poco tempo prima del periodo corrispondente ai secoli XVII-XVIII, ordinata e fatta tra il 1951 ed il 1971 secondo la ricostruzione dei dati in possesso dell'Archivio di Napoli e secondo anche il catasto onciario dell'anno 1743, n. 7008, dati esistenti nello stesso A.S.N., dov'\u00e8 conservato lo stesso stemma. Vi figura un vescovo o un santo e, poich\u00e9 patrono della cittadina di Scandale \u00e8 San Nicola Vescovo, si presume che sia proprio lui ad essere raffigurato nello stemma.\nPrima di aderire alla blasonatura dello stemma e alla sua ricostruzione, l'Amministrazione Comunale pro tempore suggerisce - per una maggiore rispondenza della blasonatura allo stemma stesso, gi\u00e0 usato nel 1790 - la modifica della figura del Vescovo, nel senso che il pastorale dovesse essere impugnato dalla mano sinistra e non da quella destra (come risultava), la quale doveva invece piegarsi in atto benedicente.\nI baroni Drammis.\nLa famiglia Drammis discende dal colonnello Salvatore Drammis, che venne in Italia al tempo della calata degli spagnoli in questo paese. Egli vi si stabil\u00ec e prese in acquisto le terre di Fota, come pure la Baron\u00eca che ne dipendeva. Tutti i dipendenti di questo Salvatore Drammis si sono distinti per le virt\u00f9 sociali, la loro intelligenza ed il loro patriottismo. Nicola Drammis spos\u00f2 la nobile signorina Donna Domenica Orsini; da questo matrimonio \u00e8 nato il barone Salvatore Drammis. Per dieci anni, Nicola fu a capo del partito liberale e vi rest\u00f2 fino alla restaurazione. Ebbe per amici e corrispondenti, lo storico Pietro Colletta e Giuseppe Poerio.\nSalvatore eredit\u00f2 dai suoi le virt\u00f9 patriottiche, che sono ereditarie nella famiglia, e per l quali ebbe a soffrire discretamente, da parte del Governo d'allora, che non essendo riuscito a guadagnarlo col terrore, fece ricorso all'onore ed alla lusinga: ma tutte le sue offerte furono respinte con dignit\u00e0. Nell'anno 1832, che vide il terribile terremoto della Calabria, Salvatore Drammis fece costruire a sue spese 40 case a Scandale, suo paese, e le diede in propriet\u00e0 a dei poveri del luogo, senza chiedere altra ricompensa che quella che d\u00e0 la coscienza per aver adempiuto un dovere di filantropia.\nNel 1843, la carestia decim\u00f2 le popolazioni della Calabria Ulteriore, ma gli abitanti di Scandale furono eccettuati, perch\u00e9 Salvatore Drammis procur\u00f2 loro grano e farina che egli comprava al mercato di Crotone ad un prezzo meno elevato di due terzi che questo, dai venditori. Atti di beneficenza sotto un gran numero di aspetti riempirono tutta la sua esistenza. Nel 1860, egli forn\u00ec, a suo rischio e pericolo, un gran numero di giovani al generale Garibaldi e li equipaggi\u00f2 a sue spese. Nel 1861, alla testa di cento uomini circa, tutti pagati da lui, Salvatore Drammis vinse la reazione e preserv\u00f2 dalle invasioni, non solo la sua localit\u00e0, ma anche parecchi villaggi: a Sua Maest\u00e0 sembr\u00f2 che ci\u00f2 fosse meritorio della Croce di Cavaliere dell'Ordine dei SS. Maurizio e Lazzaro e della medaglia d'argento al valor militare. Il barone Drammis si occup\u00f2 dell'allevamento ed inoltre della coltura delle graminacee. Avendo introdotto nella sua propriet\u00e0 dei soggetti esteri di razza bovina ed ovina, ottenne dall'incrocio che fece fare di ciascuna di queste razze, un tipo che, a buon diritto, si ritiene esser superiore a quelli calabresi. Dopo tanti stenti e lunga esperienza fin\u00ec per acclimatare parecchi cereali di prima qualit\u00e0, per i quali ottenne la Medaglia di bronzo all'Esposizione Internazionale di Londra e del Re Vittorio Emanuele II, una promozione all'Ordine dei SS. Maurizio e Lazzaro, Corrispondente della Societ\u00e0 Reale di Catanzaro, il barone Salvatore si occup\u00f2, dopo due anni, della coltura dei cotoni esteri. Dal suo matrimonio con Mariangela Fazio, discendente da illustre famiglia albanese, stabilitasi da cinque secoli in questo paese, nacquero sei bambini.\nUno di questi, la futura donna Mica, and\u00f2 a Napoli a studiare e frequent\u00f2 la stessa scuola della figlia del Re Ferdinando II, con la quale intrecci\u00f2 rapporti di affettuosa e fraterna amicizia, come il padre barone Drammis aveva fatto con il Re, illustre genitore della ragazza. Andava spesso a trovarlo alla corte. Lo annunciavano: \u00abViene il barone delle Calabrie\u00bb, ed otteneva subito il passo; il sovrano lo riceveva da amico. Se pur forse in diversa misura, la stessa cosa fu con i suoi successori ed in seguito, il barone di turno con i principi e sovrani di Casa Savoia, fino all'ultimo erede al trono, lo sfortunato Principe di Piemonte che il barone don Guglielmo Drammis, di ancora fresca memoria, padre e nonno degli eredi don Antonio e figli, fu il primo a ricevere a fianco del podest\u00e0 pro tempore, quando negli anni trenta Umberto II di Savoia pass\u00f2 per Scandale.\nNacquero solidi rapporti tra nobili e funzionari, tant'\u00e8 che il barone Drammis progettava di consolidare ulteriormente il matrimonio della figlia Domenica con un nobile marchese napoletano alla corte di Ferdinando II, amico del Re. Ma donna Mica non si sent\u00ec di amare il Marchese, poich\u00e9 amava proprio uno degli amministratori del padre, sin da quando egli era alle sue dipendenze ed anche dopo, quando il giovane emerse socialmente.\nIl noto patriota, poeta ed educatore Vincenzo Gallo-Arcuri, un fine intellettuale vissuto nell'Ottocento, ebbe a dedicare alla nobile signorina scandalese, Mica dei Baroni Drammis, la tragedia in cinque atti \"Vanetta Orseolo\" con nota biografica di Benedetto Croce, edita da Barbera di Firenze nel 1870.\nMonumenti e luoghi d'interesse.\nChiesa di San Nicola Vescovo.\nNon \u00e8 facile stabilire con sufficiente certezza a quando risale la parrocchia di San Nicola Vescovo di Scandale. Fonti riportano che probabilmente venne costruita nel 1631, come da una pietra murata all'ingresso centrale, mentre un atto del 1783 riporta che essa sarebbe stata costruita in tale periodo e finita nel 1792, notizia che potrebbe riguardare il suo ripristino, dopo che il terremoto della Calabria del 1783 aveva provocato danni notevoli nella zona.\nSoltanto l'altare maggiore \u00e8 del sec. XVIII, come ricorda una lapide del tenore che segue: \"Questo altare \u00e8 stato costruito nel 1765 a spese di Don Nicola Romano, Sindico e di Don Nicola Brescia, Procuratore della Cappella\".\nSi ammirava sul retro altare il quadro a muro di San Nicola, Patrono della Parrocchia, che nel 1934 fu rimpiazzato da un quadro identico del pittore Alfonso Grasso di Lucca.\nAltre significative e belle opere pittoresche si ammiravano nella cappella di Sant'Antonio di Padova ed in quella dedicata al santo calabrese Francesco da Paola, prima di andare distrutte nel corso dei lavori di ripristino della chiesa, alluvionata negli anni sessanta. Raffiguravano i pi\u00f9 celebri miracoli dei due grandi Santi, specie di quelli di San Francesco, disegnati in tredici spazi ovali che conferivano alla cappella un fascino ascetico, suggestivo, quasi mistico, oltre ad un certo valore artistico.\nIn un angolo, sulla sinistra entrando nella chiesa, era sistemato il battistero in pietra, chiuso in uno stipo di legno pregiato, che veniva aperto solo quando si amministravano i battesimi. Battistero ora composto dal solo fonte e dal leone che lo regge sulle proprie spalle (in restaurazione), probabile resto della cattedrale di San Leone, in territorio di Scandale, poi scomparsa.\nLiberati dagli intonaci sovrapposti, sono stati portati alla luce altri due altari, sormontati da stupende colonne di pietra bianca, dedicati uno alla Vergine del Rosario di Pompei, quadro di non poco valore; l'altro alla Madonna del Carmine, fattura in pietra di artigiano del Seicento della Scuola di Umbriatico. Belle e magnifiche altre colonne di stessa pietra, nella parte esterna della chiesa, sormontano il portale del centro; altre ancora, ma pi\u00f9 modeste, sormontano i due portali laterali.\nAi piedi del primo portale, un grossolano rivestimento cementizio ricopre l'antico \"scalone\" e il D.O.M. consueto, con l'anno di costruzione della chiesa, che \u00e8 appunto il 1631, pur non escludendo che essa possa esser sorta anche precedentemente.\nDi qualche interesse storico era il vecchio orologio comunale, sistemato ad un lato del tempio, azionato con il vecchio sistema di ricarica a mano e al quale si accedeva, per tale compito o per ragioni tecniche, mediante lunghe scale di legno a pioli. Mentre all'altro lato, nella parte esterna, un marmo ricorda la Consacrazione di Scandale a Maria Santissima, avvenuta nel 1960, per le mani dell'Arcivescovo di Santa Severina Mons. Giovanni Dadone, per la cronaca originario di Cant\u00f9, in provincia di Como, che da parroco nei luoghi si offerse ostaggio ai tedeschi per risparmiare i fedeli ed il paese, minacciati di rappresaglie. \u00c8 del 1960 anche il periodo di restauro della chiesa che, danneggiata dalle alluvioni, perse la sua antica solennit\u00e0, privata come fu del magnifico soffitto a cassettoni di legno, del coro sospeso tra le navate con il bell'organo a canne, e dallo stipo in legno pregiato, che custodiva il fonte battesimale. Anche dietro l'altare maggiore e nella vecchia sagrestia, l'usura del tempo aveva gi\u00e0 consumato, rendendoli irrecuperabili, l'antico coro presbiterale e gli stipi lavorati entrambi ad arte per la conservazione dei paramenti e vasi sacri.\nAd eccezione di qualche rudere (Convento della Stella, chiesa della Piet\u00e0, di Santa Caterina, dello Stretto di Luccio), non vi sono indizi e documenti per stabilire l'ubicazione delle cappelle, degli oratori e delle altre chiese scomparse.\nChiesa di Santa Maria del Condoleo.\nLa chiesa mariana, nota anche come Santuario di Condoleo, risalirebbe all'Ottocento-Novecento; \u00e8 situata a nord dell'abitato, sulla statale 107 Silana-Crotonese, di fronte alla chiesa della Difesa, in basso, su un poggio prospiciente il versante del Tacina. Il Santuario \u00e8 dedicato alla Vergine dallo stesso nome (dal latino \"Cum-doleo\") che vuol dire \"partecipazione e condivisione del dolore\"; della qualcosa \u00e8 convinta la gente del posto, che venera l'Immagine di Condoleo e la festeggia solennemente negli anni dispari (un tempo all'ottava di Pasqua), quando si vuole abbia operato un miracolo grande, facendo piovere abbondantemente in periodo di forte siccit\u00e0, per cui gli scandalesi si disperavano vedendo andare in rovina tutto il raccolto di quell'anno. Il quadro, prima, era custodito nella chiesetta de \"La Stella\", poi scomparsa e della quale ancora oggi restano i ruderi. Non si conosce l'origine della chiesa. Fino a qualche tempo addietro, il Santuario era cadente, poi fu restaurato a cura del parroco Mons. Renato Cosentini col contributo della popolazione e degli emigrati del paese e riaperto al culto il 6 gennaio 1971, con la benedizione di S.E.Mons. Giuseppe Agostino, Arcivescovo di Crotone-Santa Severina, dalla cui diocesi la parrocchia di Scandale ancora dipende. Tuttavia negli anni novanta il Santuario torn\u00f2 ad essere inutilizzabile, finch\u00e9 nel 2008 furono commissionati i lavori di restauro fino al 2009, quando la chiesa venne nuovamente riaperta al culto. Anche in tale chiesa, un marmo ricorda: \"A devozione degli emigrati scandalesi in Stati Uniti d'America\".\nChiesa di Maria Santissima dell'Addolorata.\nQuest'altra chiesa, dedicata alla Madonna Addolorata, sarebbe anch'essa del Settecento, come la parrocchiale di San Nicola, ma ugualmente non si dispone di dati sufficienti per la conferma. \u00c8 la sua architettura a richiamare qual periodo. Sita nel vecchio centro urbano, poco distante dalla prima, sub\u00ec evidentemente in passato lo spostamento dell'ingresso principale da una via secondaria ed angusta a una piazza intitolata oggi a San Francesco d'Assisi, dove si affaccia il palazzo baronale dei Drammis, di stile architettonico e dello stesso secolo XVIII. Poi negli anni cinquanta, essa ha subito la trasformazione in ricovero per bimbe sole e abbandonate del Crotonese, voluto dal parroco Cosentini, con riadattamenti interni, ricavando nel lato sotto il campanile, la cappella in cui furono trasferiti l'altare e la Vergine Addolarata. Nella cappella, ai piedi dell'altare, \u00e8 posto un marmo con la seguente incisione: \"A devozione del barone Drammis, A.D. 1900...si vuole, per lo scampato pericolo di morte di un membro della famiglia baronale.\nAnticamente la Chiesa era intitolata alla Madonna Annunziata, lo conferma anche una via, nei pressi della chiesa, che porta lo stesso nome.\nChiesa di Santa Maria della Difesa.\nPosta a sud dell'abitato, quest'altra chiesa locale \u00e8 anch'essa dedicata alla Madonna, appunto a Santa Maria della Difesa. Come per le altre chiese, pure di questa non si hanno dati certi sull'origine. Si sa soltanto, da una notizia riguardante il feudatario Carlo Sculco di Santa Severina, che nella seconda met\u00e0 del secolo XVII la chiesa gi\u00e0 esisteva. Rimessa in sesto dai fedeli una prima volta, vi furono fatti ancora nel 1978 altri lavori per degli atti vandalici perpetrati nel corso degli anni da alcuni nomadi che si erano accampati nei dintorni. Cos\u00ec essa torn\u00f2 ad essere, come e pi\u00f9 di prima, accogliente e meta di pellegrini, che dalla Vergine della Difesa si sentono amati e protetti.\nTorre di avvistamento.\nSulla strada che porta da Scandale a Crotone, sono visibili i pochi ruderi di un'antica torre, importante per gli avvistamenti delle orde turco-saracene.\nL'ingegnere Giovan Battista Manni, nel 1687, citando i confini del Corso di Gullo, cita la torre di Scandale, gi\u00e0 all'epoca disabitata:\n\u201cIl Corso di Gullo confina [\u2026] da Ponente con la Gabella di Scandale la Torre, nel quale passa il ruscello detto di Crisafi, da Maestro con li beni dell'Universit\u00e0 [cio\u00e8 del Comune], e da tramontana con il Feudo di Fota.\nPossiede in detto Corso la Gabella di Scandale la Torre, territorio seminatorio, mediocre colline, dentro del quale vi \u00e8 una Torre diruta senza tetto\u201d.\nCorazzo, la chiesa di San Giuseppe e l'Eremo della Santa Croce.\nNella frazione Corazzo, \u00e8 presente una Chiesa dedicata a San Giuseppe Operaio (nella foto) che sorge nel centro del villaggio. A circa un chilometro sorge un eremo, dedicato alla Santa Croce, voluto da don Luigi Antonio Cantafora, poi diventato vescovo della diocesi di Lamezia Terme.\nL'eremo della Santa Croce, situata in localit\u00e0 Turrutio \u00e8 una costruzione progettata e realizzata per essere luogo di incontro, di preghiera e contemplazione. Si svolgono riunioni religiosi e incontri di meditazioni tra le varie comunit\u00e0 parrocchiali dei paesi circostanti. L'eremo \u00e8 custodito dalle suore domenicane. Il plesso religioso \u00e8 situato nel bel mezzo della natura e offre, a chi cerca silenzio nella contemplazione, il posto pi\u00f9 adeguato per la preghiera e la meditazione.\nParticolare dell'eremo \u00e8 la grande croce bianca che abbraccia la Valle del Neto, capace di creare un paesaggio, sotto grandi aspetti, suggestivo. Sorgono all'interno dell'eremo, diverse sale di preghiere e una cappella in cui si celebra la Santa Messa.\nEconomia.\nEconomia agraria.\n\u00c8 da ricordare che tra il 1954 e il 1955, Manlio Rossi-Doria avvi\u00f2 a Scandale, un\u2019inchiesta sulla riforma agraria, buona parte di questa ricerca \u00e8 riportata nel libro Manlio Rossi-Doria \"Un paese di Calabria \" a cura di Michele De Benedictis. Sia il diario sia il rapporto di ricerca, ci presentano un\u2019impeccabile analisi tecnica ed economica, nonch\u00e9 un quadro illuminante della vita scandalese, nella fase critica di rottura degli antichi equilibri economici e sociali.\nRossi-Doria dopo l'esperienza di Scandale, si allontan\u00f2 progressivamente dall\u2019attivit\u00e0 della riforma agraria, che pi\u00f9 volte, negli anni successivi, ebbe modo di apprezzare per la rivoluzionariet\u00e0 rispetto alla stasi economico-sociale delle aree latifondistiche meridionali e, allo stesso tempo, di criticare per la pesantezza burocratica degli enti di riforma e per la mancanza di una politica per la produttivit\u00e0 agricola nel Sud.\nNella sua lunga esperienza politica e sociale, prov\u00f2 grande delusione per la politica clientelare delle classi dirigenti del Sud e per i risultati dell\u2019intervento straordinario della Cassa per il Mezzogiorno.\nGeografia antropica.\nLa frazione Corazzo e l'antica Leonia.\nSituata nella zona pianeggiante antistante il fiume Neto, nacque negli anni cinquanta grazie alla riforma agraria e su iniziativa dell'O.V.S. Prese questa denominazione nel 1225, quando Federico II assegn\u00f2 tutto il territorio all'abate Milo dell'abbazia di Santa Maria di Corazzo. Di questa abbazia adesso rimangono solo i ruderi in provincia di Catanzaro. Nel 1276, la zona pi\u00f9 abitata sulla riva destra del Neto era la contrada Turrotio di Corazzo, che aveva all'epoca 904 abitanti (il doppio di quelli di Scandale).\nPoco distante dal paese c'era fino al 1571 il piccolo vescovado di San Leone, distrutto dagli arabi nell'840, insieme a Santa Severina. Secondo alcuni storici, sembra che anticamente si chiamasse Leonia e sorgesse in localit\u00e0 San Leo, nei pressi di Scandale e fu successivamente ricostruita a Gallopp\u00e0, prendendo la denominazione di San Leone.\nInfrastrutture e trasporti.\nScandale \u00e8 attraversata dalla Strada statale 107 bis.\nSport.\nLa principale squadra di calcio della citt\u00e0 \u00e8 l'U.S. Scandale 1976, fondata appunto nel 1976, che milita nel girone B di Prima Categoria."}
{"id": "2153481", "revid": "599013", "url": "https://it.wikipedia.org/wiki?curid=2153481", "title": "Poliossometallati", "text": "I poliossometallati (POMs) sono particolari composti chimici costituiti da \"cluster\" in genere polianionici, formati da tre o pi\u00f9 ossoanioni dei metalli di transizione, legati tra loro tramite gli atomi di ossigeno, in modo da formare strutture tridimensionali chiuse. I metalli costituenti, detti \"addendi\", sono in genere vanadio, molibdeno e tungsteno, ma si conoscono anche vari poliossoanioni di niobio, tantalio e cromo. Questi metalli addendi sono solitamente nel loro massimo stato di ossidazione, e le specie risultanti sono diamagnetiche, con un colore variabile da incolore ad arancione. Esistono due famiglie principali di POMs:\nEsistono inoltre poliossometallati contenenti anche molecole organiche connesse con legame covalente o ionico; tali composti sono noti come \"complessi poliossometallati ibridi organici-inorganici\".\nFormazione.\nGli ossidi dei metalli d0 come V2O5, MoO3 e WO3 si sciolgono in soluzione basica formando anioni ortometallati , e . Abbassando il pH questi ortometallati vengono protonati formando ossidi-idrossidi come e . Queste specie danno processi di condensazione perdendo acqua e formando legami M\u2013O\u2013M. Una sequenza abbreviata di questi processi di condensazione nel caso dei vanadati \u00e8:\nQuando la reazione di acidificazione \u00e8 condotta in presenza di fosfati o silicati si ottengono eteropolimetallati. Ad esempio, l'anione fosfotungstato \u00e8 formato da un insieme di 12 ossianioni tungsteno ottaedrici che circondano un gruppo centrale fosfato.\nStoria.\nIl primo composto poliossometallato noto \u00e8 stato il fosfomolibdato d'ammonio, che contiene l'anione ed \u00e8 stato descritto da Berzelius nel 1826. Nel 1934 J. F. Keggin determin\u00f2 la struttura dell'analogo anione fosfotungstato. Questa struttura \u00e8 ora nota come struttura di Keggin dal nome dello scopritore. In seguito furono le determinate le strutture di altri di questi anioni, a volte note con nomi particolari, e si \u00e8 studiata la chimica di queste specie e la loro applicazione nel campo della catalisi.\nStrutture.\nLe strutture dei POMs sono in genere illustrate tramite poliedri che simboleggiano un metallo centrale attorniato da atomi di ossigeno ai vertici, come mostrato nelle figure seguenti. Nei casi pi\u00f9 comuni i poliedri costituenti sono tetraedri (tipo MO4) o ottaedri (tipo MO6) che si connettono condividendo lati, vertici o pi\u00f9 raramente facce, come nel caso dello ione .\nAlcuni motivi strutturali sono ricorrenti. Lo ione di Keggin si osserva sia in molibdati che in tungstati, con differenti eteroatomi centrali. Lo ione di Lindqvist e le altre strutture della prima riga nella figura seguente sono isopolimetallati, cio\u00e8 contengono un solo tipo di metallo. Le altre strutture sono eteropolimetallati, e contengono pi\u00f9 di un tipo di metallo. Le strutture di Keggin e di Dawson contengono eteroatomi come fosforo o silicio con coordinazione tetraedrica; la struttura di Anderson ha un atomo centrale con coordinazione ottaedrica che pu\u00f2 essere alluminio.\nApplicazioni.\nI poliossometallati sono utilizzati commercialmente come catalizzatori per l'ossidazione di composti organici. \nLa variet\u00e0 di dimensioni, struttura e composizione elementare dei poliossometalati porta ad una vasta gamma di propriet\u00e0 e di possibili applicazioni future. Alcune sono:"}
{"id": "2153483", "revid": "287204", "url": "https://it.wikipedia.org/wiki?curid=2153483", "title": "Campionato albanese di calcio a 5 2007-2008", "text": "Il Campionato albanese di calcio a 5 2007/2008 (Kampionati Mini-Futbollit 2007/2008) \u00e8 la quinta edizione della manifestazione nazionale di calcio a 5 dell'Albania, si \u00e8 disputato a partire da novembre 2007 ed ha confermato la formula dei 2 gironi con fase finale a playoff."}
{"id": "2153484", "revid": "24443", "url": "https://it.wikipedia.org/wiki?curid=2153484", "title": "Hinterer Seelenkogel", "text": ""}
{"id": "2153485", "revid": "21081850", "url": "https://it.wikipedia.org/wiki?curid=2153485", "title": "Vesperi", "text": ""}
{"id": "2153493", "revid": "80910266", "url": "https://it.wikipedia.org/wiki?curid=2153493", "title": "Ente autonomo per la gestione delle aziende termali", "text": "L'Ente autonomo per la gestione delle aziende termali, in acronimo EAGAT, era un ente pubblico italiano che gestiva 13 concessioni termali in Italia. Le pi\u00f9 importanti si trovavano in Emilia-Romagna e in Toscana.\nStoria.\nIstituito nel 1960 con legge 649/60, dal Ministero delle partecipazioni statali per gestire le partecipazioni statali e le concessioni del settore termale, nel 1978 EAGAT viene messo in liquidazione con legge 641/78 e le sue partecipazioni vengono conferite in gestione fiduciaria a EFIM.\nNel 1995 EFIM cede le 13 aziende termali a IRI."}
{"id": "2153494", "revid": "196390", "url": "https://it.wikipedia.org/wiki?curid=2153494", "title": "Kampionati Mini-Futbollit 2003/2004", "text": ""}
{"id": "2153495", "revid": "196390", "url": "https://it.wikipedia.org/wiki?curid=2153495", "title": "Kampionati Mini-Futbollit 2004/2005", "text": ""}
{"id": "2153496", "revid": "196390", "url": "https://it.wikipedia.org/wiki?curid=2153496", "title": "Kampionati Mini-Futbollit 2005/2006", "text": ""}
{"id": "2153497", "revid": "204322", "url": "https://it.wikipedia.org/wiki?curid=2153497", "title": "Rial (F1)", "text": ""}
{"id": "2153502", "revid": "110157", "url": "https://it.wikipedia.org/wiki?curid=2153502", "title": "Castelsilano", "text": "Castelsilano (fino al 1950 nota come Casino di Calabria, IPA: ) \u00e8 un comune italiano di abitanti della provincia di Crotone in Calabria.\nOrigini del nome.\nL'attuale denominazione \"Castelsilano\" risale al 13 maggio 1950, quando il Presidente della Repubblica Luigi Einaudi concesse alla popolazione locale un cambio della precedente dicitura di \"Casino di Calabria\", motivo di scherno degli abitanti per via dell'ambiguo significato del termine \"casino\"\".\"\nSecondo una leggenda, il toponimo \"Casino\" sarebbe invece legato a un casino di caccia eretto dal Scipione Rota, principe di Cerenzia, al termine di una contesa fra due feudatari confinanti, Nicola Cortese, duca di Verzino, e Franco Cavalcanti, duca di Caccuri. Stando a questa leggenda, il Rota si sarebbe posto come intermediario tra i due litiganti e li avrebbe invitati nel proprio feudo per una battuta di caccia che, conclusasi con un cospicuo bottino e con un abbondante banchetto, port\u00f2 alla riappacificazione dei litiganti, con il Rota che matur\u00f2 la decisione di costruire un \"casino\" di caccia dove i tre si sarebbero potuti di nuovo riunire per ulteriori battute. A prescindere dalle motivazioni dietro alla costruzione dell'edificio, il casino di caccia del Rota fu evvettivamente costruito nel 1650.\nStoria.\nIl comune di Castelsilano fu creato ufficialmente il 14 agosto 1811 con il nome di \"Casino di Calabria\", sebbene la fondazione del paese risalga al 1685 con il toponimo di \"Castrum Casini\". Solo il 13 maggio 1950, dietro petizione popolare al Presidente della Repubblica Luigi Einaudi, il nome venne sostituito con quello attuale.\nIl paese, caratterizzato da una forte vocazione agricola, fu interessato da un rilevante fenomeno di emigrazione verso il Sudamerica.\nDurante gli eventi successivi alla strage di Ustica si verific\u00f2 un episodio che si presume legato ad esso: la caduta di un MiG-23 dell'aviazione libica, che attir\u00f2 l'attenzione di tantissimi giornalisti, curiosi, poliziotti e agenti segreti. Nel film di Marco Risi \"Il muro di gomma\" vengono mostrate alcune immagini di un paese in provincia di Palermo, Altofonte, spacciato per Castelsilano a causa di impossibilit\u00e0 di ripresa nel comune calabrese.\nEconomia.\nAgricoltura.\nUn importante contributo all'economia del paese \u00e8 stata per molto tempo la raccolta e il commercio di castagne.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla realizzazione di arazzi e di coperte, oltrech\u00e9 per la produzione di mobili intagliati.\nInfrastrutture e trasporti.\nCastelsilano \u00e8 collegata con la Strada statale 107 Silana Crotonese."}
{"id": "2153505", "revid": "1123126", "url": "https://it.wikipedia.org/wiki?curid=2153505", "title": "Albert Malcolm Ranjith Patabendige Don", "text": "Biografia.\nFormazione.\nNato in una famiglia cattolica e primo di quattordici figli, studia in una scuola dei Fratelli delle scuole cristiane di La Salle. Dal 1966 al 1970 frequenta il seminario maggiore di Kandy. Successivamente, grazie all'intervento del cardinale Thomas Benjamin Cooray a Roma, ottiene il baccellierato in teologia presso la Pontificia Universit\u00e0 Urbaniana.\nIl 29 giugno 1975 \u00e8 ordinato presbitero da papa Paolo VI nella basilica di San Pietro in Vaticano. Continua gli studi nell'Urbe presso il Pontificio Istituto Biblico, allievo dei futuri cardinali Carlo Maria Martini e Albert Vanhoye, dove ottiene la licenza in Sacra Scrittura nel 1978, con tesi sulla Lettera agli Ebrei di san Paolo (con relatore lo stesso Vanhoye). Nello stesso anno fa ritorno in Sri Lanka, dove insegna presso il St. Thomas' College di Kotte.\nNoto poliglotta, parla fluentemente oltre la lingua madre singalese, il tamil, il greco, il latino, l'ebraico, l'italiano, l'inglese, il francese, il tedesco e lo spagnolo.\n\u00c8 considerato un convinto difensore della tradizione liturgica e dottrinale della Chiesa cattolica.\nMinistero sacerdotale.\nAl suo ritorno in Sri Lanka diviene viceparroco a Pamunugama, quindi parroco a Payagala e Kalutara. Si tratta di villaggi di poveri pescatori, che lo portano ad adottare iniziative in favore della giustizia sociale. In seguito affermer\u00e0 \"l'amore per la liturgia e l'amore per i poveri\" [...] \"sono stati la bussola della mia vita di sacerdote\".\nNel 1983 \u00e8 nominato Direttore nazionale delle Pontificie Opere Missionarie. Ha rivitalizzato l'Opera della Santa Infanzia e, come coordinatore diocesano per lo sviluppo umano, ha introdotto iniziative coraggiose in settori quali l'edilizia, la pesca e vari progetti di lavoro autonomo.\nMinistero episcopale.\nVescovo ausiliare di Colombo.\nAlbert Malcolm Ranjith Patabendige Don \u00e8 nominato vescovo ausiliare di Colombo il 17 giugno 1991 e gli viene assegnata la sede titolare di Cabarsussi. Fu ordinato vescovo il 31 agosto 1991 dall'arcivescovo di Colombo Nicholas Marcus Fernando, co-consacranti i vescovi Thomas Savundaranayagam e Oswald Gomis. Diviene vicario generale incaricato della pastorale parrocchiale e dell'apostolato dei laici tra il 1991 e il 1995. \u00c8 quindi presidente di comitati organizzatori per la beatificazione del venerabile Joseph Vaz e per la visita di papa Giovanni Paolo II in Sri Lanka nel gennaio 1995.\nVescovo di Ratnapura.\nIl 2 novembre 1995 diviene vescovo della nuova diocesi di Ratnapura, situata all'interno del Paese con appena il due per cento di cattolici e a maggioranza buddista. Prende possesso della diocesi, nella cattedrale cittadina, il successivo 18 dicembre. Lo stesso anno \u00e8 nominato anche segretario generale della Conferenza episcopale di Sri Lanka e presidente della commissione episcopale per la giustizia e la pace. Mantiene la carica fino al 1\u00ba ottobre 2001 quando viene richiamato a Roma.\nCuria romana.\nNominato segretario aggiunto della Congregazione per l'evangelizzazione dei popoli e presidente delle Pontificie opere missionarie e, in pari tempo, elevato alla dignit\u00e0 arcivescovile, \u00e8 il primo vescovo cingalese ad essere chiamato a servizio della Curia romana. Assume anche l'incarico di presidente delle Pontificie Opere Missionarie, organismo preposto al coordinamento degli sforzi missionari della Chiesa per la crescita delle Chiese locali nei paesi di missione.\nNunzio apostolico.\nIl 29 aprile 2004 viene nominato nunzio apostolico in Indonesia e Timor Est e gli fu assegnato il titolo arcivescovile di Umbriatico. Anche in questo caso, si tratta del primo cingalese ad ottenere questo importante incarico, nonch\u00e9 tra i pochi a non provenire dal consueto cursus di studi e di carriera che si addice normalmente ai diplomatici della Santa Sede.\nIn questa veste, \u00e8 stato determinante nel migliorare le relazioni reciproche tra la Santa Sede e l'Indonesia, tradizionalmente non cos\u00ec amichevoli.\nRitorno in Curia romana.\nDal 10 dicembre 2005 \u00e8 nominato segretario della Congregazione per il culto divino e la disciplina dei sacramenti. In tale veste, si \u00e8 pi\u00f9 volte distinto per le sue prese di posizione vicine all'ambito tradizionalista. Per fornire alcuni esempi, sull'uso della lingua latina ha affermato: \"Pur lodando l'uso delle lingue vernacolari\", ha criticato il \"totale abbandono della lingua latina\" e \"l'accettazione di tutti i tipi di \"novit\u00e0\" derivanti da una secolarizzazione e antropocentrismo teologico e liturgico tipico della mentalit\u00e0 dell'Occidente\". Ancora, sull'uso di consegnare la Comunione nella mano e in piedi: \"Credo che sia giunto il momento di\" [...] \"abbandonare la pratica attuale che non \u00e8 stata richiesta dalla Sacrosanctum Concilium, n\u00e9 dai Padri conciliari, ma \u00e8 stata accettata solo dopo la sua illegittima introduzione in alcuni paesi\". \u00c8 un convinto sostenitore della Messa tridentina.\nArcivescovo di Colombo e cardinale.\nIl 16 giugno 2009 papa Benedetto XVI lo ha nominato arcivescovo metropolita di Colombo. Il successivo 29 giugno riceve a Roma il pallio di metropolita. Al ritorno in patria \u00e8 stato accolto con grande solennit\u00e0 persino dal Presidente della Repubblica Mahinda Rajapaksa. La presa di possesso della Diocesi \u00e8 stata il 5 agosto con una cerimonia privata, mentre la prima messa solenne per l'inizio del suo ministero episcopale l'ha celebrata l'8 agosto.\nDall'aprile 2010 \u00e8 presidente della Conferenza Episcopale Singalese.\nBenedetto XVI lo ha elevato al rango di cardinale con il titolo presbiterale di San Lorenzo in Lucina nel concistoro del 20 novembre 2010. Prende possesso della chiesa titolare il 13 febbraio 2011.\nNel novembre 2011 ha proposto l'istituzione di un organismo nazionale per il dialogo interreligioso, volto ad arginare il proselitismo dei movimenti evangelici e pentecostali e la reazione della maggioranza buddista contro tutte le Chiese cristiane, talora anche in forma violenta. La proposta \u00e8 stata accolta favorevolmente dai leader buddisti, anche nell'ottica di prevenire l'approvazione di una legge per contrastare il fenomeno delle conversioni religiose.\nDal 13 al 15 gennaio 2015 ha accolto papa Francesco in visita apostolica nell'Arcidiocesi e in tutto il Paese asiatico.\n\u00c8 uno dei cardinali che ha celebrato la messa tridentina dopo la riforma liturgica.\n\u00c8 membro consultore della Congregazione per il culto divino e la disciplina dei sacramenti e della Congregazione per l'evangelizzazione dei popoli.\nIl 12 settembre 2015 papa Francesco lo nomina suo Inviato Speciale al Congresso Eucaristico Nazionale dell'India, in programma a Mumbai dal 12 al 15 novembre successivi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2153506", "revid": "712828", "url": "https://it.wikipedia.org/wiki?curid=2153506", "title": "Breccia di Rohan", "text": ""}
{"id": "2153515", "revid": "108777999", "url": "https://it.wikipedia.org/wiki?curid=2153515", "title": "Evi Zamperini Pucci", "text": "Biografia.\nEvelina Pucci nasce a Trapani da Stefano (1895-1955) - ufficiale pilota decorato al valore durante la Prima guerra mondiale, avvocato e in seguito, dal 1932 al 1933, Segretario federale del Partito Nazionale Fascista di Trapani - e da Sara Laudicina (1901-93), seconda di cinque figli. Sorella di Elda Pucci e cugina della pittrice Carla Accardi.\nNel settembre 1942 - assieme alla sorella Elda - partecipa alle gare di tennis del \"VII Campionato nazionale femminile\" della G.I.L., risultando sconfitta nelle fasi eliminatorie.\nDopo gli studi al Liceo Ximenes di Trapani, conosce a Erice, durante la Seconda guerra mondiale, Arnaldo Zamperini (1911-1993) - ingegnere e ufficiale della Regia Marina Militare, che nel dopoguerra raggiunger\u00e0 il grado di Ammiraglio ispettore capo delle Armi Navali - che sposa il 25 novembre 1945 dopo aver raggiunto la maggiore et\u00e0, e con il quale ha un figlio al quale danno il nome Gladio (1946-2014).\nL'alternarsi degli incarichi professionali del marito porta a spostare ripetutamente la residenza della famiglia: Messina (1945), Taranto (1945-46), Venezia (1946-47, dove nasce il figlio), Milano (1947-50), La Spezia (1950-53), Genova (1953-56), Taranto (1956-57), Roma (1957-60), ancora La Spezia (1960-63), ancora Milano (1963-71).\nDurante la permanenza a Roma frequenta il corso di specializzazione in composizione Ikebana tenuto da Florence Merg\u00e9 presso l'ISMEO (Istituto per il Medio ed Estremo Oriente).\nNotata la mancanza di testi sull'ikebana in lingua italiana, in seguito al trasferimento a Milano si propone all'editore G\u00f6rlich per tradurre dei testi dall'inglese o dal francese; l'editore la invita invece a scriverne uno: nasce cos\u00ec \"Composizioni floreali ikebana\" (scritto con Gigliola Magrini e pubblicato anche in traduzione francese e spagnola), nel quale la tecnica della composizione floreale ikebana \u00e8 illustrata attraverso le composizioni di Florence Merg\u00e9 e della stessa Evi Zamperini Pucci.\nNel 1966 pubblica \"Lezioni di ikebana\" (primo libro interamente scritto da lei e illustrato prevalentemente da sue composizioni). In esso illustra la storia ed i significati simbolici e rituali dell'ikebana, gli strumenti e le tecniche per praticarla e per prolungare la vita dei fiori recisi; la parte predominante \u00e8 per\u00f2 dedicata all'insegnamento metodico degli stili della composizione floreale.\nNegli anni 1965-68 frequenta presso la sezione lombarda dell'ISMEO un corso triennale al termine del quale ottiene il Diploma di Lingua Giapponese; successivamente approfondisce i suoi studi di ikebana presso la Scuola Ikenobo di Tokio.\nNel 1970 pubblica \"Alfabeto ikebana\", nel quale spiega il significato simbolico e mostra le possibilit\u00e0 d'uso delle varie specie di fiori (illustrati nel testo secondo l'ordine alfabetico) all'interno delle composizioni ikebana.\nIl 1972 \u00e8 invece l'anno di \"Fiori sulla tavola\" - un manuale sull'impiego dei fiori per ornare le tavole imbandite - e \"Arte floreale ikebana\" pubblicato con l'editore De Agostini e tradotto in francese ed inglese.\nNel 1976 pubblica una serie di schede sull'ikebana nel primo volume (dedicato ai fiori) dell'enciclopedia \"Fiori e verde\", diretta da Giorgio Voghi e pubblicata in edicola a dispense dalla Rizzoli.\nDagli anni sessanta agli ottanta ha inoltre fatto mostre personali di ikebana, partecipato a conferenze, fatto parte di giurie di concorsi di composizione floreale, scritto articoli su periodici femminili (\"Gioia\", \"Annabella\" ed altri) o specializzati (tra i quali \"Il floricultore. Rassegna di floricultura italiana\", \"Tempo verde. Fiori, piante, erbe in casa e all'aperto\", \"Piante in casa\"), pubblicando anche cicli di inserti sull'Ikebana.\nEvi Zamperini Pucci ha inoltre svolto a Milano una lunga attivit\u00e0 di insegnamento dell'ikebana - interrotta solo nel 1992, quando divenne assistente personale della sorella Elda al Parlamento europeo - contribuendo in maniera decisiva alla diffusione in Italia di questa tecnica di composizione.\nHa trascorso gli ultimi anni della sua vita dividendosi tra La Spezia, Milano, Pavia e Palermo."}
{"id": "2153518", "revid": "306856", "url": "https://it.wikipedia.org/wiki?curid=2153518", "title": "Cima Tessa", "text": "La Cima Tessa (3.318 - \"Texelspitze\" in tedesco) \u00e8 una montagna delle Alpi Retiche orientali (sottosezione Alpi Venoste), situata nel Gruppo Tessa. Si trova in Val Senales nel comune di Senales."}
{"id": "2153519", "revid": "729019", "url": "https://it.wikipedia.org/wiki?curid=2153519", "title": "Tuskegee Airmen", "text": "Il Tuskegee Airmen \u00e8 stato un reparto nato per addestrare i piloti di caccia degli Stati Uniti d'America riservato agli uomini di colore, attivo tra il 1941 e il 1946.\nStoria.\nDopo l'entrata degli Stati Uniti d'America nella seconda guerra mondiale, il presidente Roosevelt volle fortemente un reparto di piloti di aerei da caccia, e in seguito anche da bombardamento, interamente composto e comandato da uomini di colore. Numerosi uomini si arruolarono e si formarono presso la locale universit\u00e0 Tuskegee University per prendere parte a questo progetto, considerandolo come uno stimolo per combattere la discriminazione razziale ancora in atto in quegli anni nel Paese. Nacque cos\u00ec a \"Chehaw Alabama\" il 99th Fighter Squadron, meglio noto come Tuskegee Airmen e spesso soprannominato Redtails, \"code rosse\" con base operativa presso l'odierno aeroporto municipale di Moton Field di Tuskegee nella contea di Macon.\nQuesti aviatori furono impiegati nelle varie battaglie svoltesi nel Mediterraneo, nel Pacifico e in Italia con compiti di bombardamento, ricognizione e pattugliamento aereo. In seguito vennero impiegati come scorta ai bombardieri strategici nelle missioni sopra la Germania e l'Austria.\nOnorificenze.\nIl 29 marzo 2007 \u00e8 stato riconosciuto ai circa 300 superstiti il maggiore riconoscimento del congresso degli Stati Uniti d'America, la Medaglia d'Oro \u00e8 stata consegnata dal presidente George W. Bush."}
{"id": "2153521", "revid": "253269", "url": "https://it.wikipedia.org/wiki?curid=2153521", "title": "Stephan Dupuis", "text": "Biografia.\nNato e cresciuto a Montr\u00e9al nel Qu\u00e9bec, fino da bambino rimane affascinato dalla cinematografia fantastica, inizia ben presto a disegnare, affinando con gli anni la sua tecnica. Successivamente inizia a scolpire, creando modelli basati su personaggi classici come il Fantasma dell'Opera e il Mostro della laguna nera. Senza frequentare scuole di trucco, continua a sviluppare le proprie tecniche di protesi e colorazione, utilizzando amici e familiari come cavie.\nAll'et\u00e0 di 20 anni ha la possibilit\u00e0 di lavorare come assistente in un film girato a Montreal, \"Citt\u00e0 in fiamme\" del 1979. Il suo lavoro piace ai produttori e si mette in luce agli occhi di Dick Smith, con quale studia negli anni seguenti a New York, apprendendo nuove tecniche e continuando a sviluppare le proprie tecniche di trucco e di effetti speciali. Nel 1981 lavora per David Cronenberg in \"Scanners\", dando vita ad un sodalizio artistico che continua tutt'oggi. Proprio grazie ad un film di Cronenberg, Dupuis vince un Oscar al miglior trucco nel 1987 per la creatura da lui realizzata per il film \"La mosca\" (con Chris Walas).\nTra i notevoli lavori di Dupuis, vanno ricordati \"Cape Fear - Il promontorio della paura\", \"Robocop\", \"Virtuality\", \"Jason X\" e \"300\", per Cronenberg ha lavorato in \"Crash\", \"eXistenZ\", \"Spider\", \"A History of Violence\" e \"La promessa dell'assassino\", in quest'ultimo ha curato personalmente i numerosi tatuaggi sparsi per il corpo di Viggo Mortensen. Nel 2008 per il film \"Milk\" ha realizzato la trasformazione di Sean Penn in Harvey Milk."}
{"id": "2153522", "revid": "24443", "url": "https://it.wikipedia.org/wiki?curid=2153522", "title": "Texelspitze", "text": ""}
{"id": "2153523", "revid": "767487", "url": "https://it.wikipedia.org/wiki?curid=2153523", "title": "Neu! 4", "text": "Neu! 4 \u00e8 il quarto album discografico in studio del duo tedesco Neu!.\nIl disco.\nRegistrato nel 1985 l'album \u00e8 rimasto inedito per circa dieci anni, \u00e8 stato rispolverato nel 1995 in concomitanza all'uscita del disco dal vivo \"Neu!'72 Live!\"."}
{"id": "2153524", "revid": "1573940", "url": "https://it.wikipedia.org/wiki?curid=2153524", "title": "Collegiata di Sant'Ambrogio (Varazze)", "text": "La collegiata di Sant'Ambrogio \u00e8 sita in piazza Sant'Ambrogio nel centro storico di Varazze, in provincia di Savona. La chiesa \u00e8 sede della parrocchia omonima del vicariato di Albisola-Varazze della diocesi di Savona-Noli. L'edificio si trova all'interno delle mura medievali del nucleo storico.\nStoria.\nLa chiesa ha pianta a croce latina con cupola e un campanile cuspidato a cinque piani a tre ordini di trifore (appartenente ad un edificio pi\u00f9 antico e alcune chiuse nel XVII secolo) in stile romanico-gotico. Proprio la rossa torre campanaria \u00e8 ci\u00f2 che rimane visibile del primo impianto originario del XIV secolo, soppiantato nel 1535 dalla nuova edificazione. Nuovi lavori furono intrapresi nel 1655 con il spostamento a levante della facciata e pi\u00f9 recentemente, nel 1916, con la nuova ed attuale facciata in stile Neorinascimentale su disegno del varazzino Luigi Guglielmo Camogli.\nNei pressi della struttura sono ancora visibili i resti della primaria chiesa romanica di Sant'Ambrogio, inglobata nella cinta muraria del XII secolo, citata in un documento del 1139 del vescovo della diocesi di Savona Aldizio in seguito alla donazione di questa chiesa al vescovo di Betlemme Ansellino.\nDescrizione.\nArchitettura.\nL'interno della collegiata \u00e8 diviso in tre navate con cappelle e sei altari settecenteschi laterali in stile barocco; la navata mediana \u00e8 stata affrescata con \"Storie di sant'Ambrogio\" da Giuseppe Isola, quest'ultimo anche autore delle raffigurazioni degli \"Evangelisti\" nei pennacchi della cupola, mentre le decorazioni pittoriche dei transetti sono opera di Lazzaro De Maestri.\nTra i dipinti e le statue sono conservati della navata destra un polittico su tavola in fondo oro del XVI secolo di Giovanni Barbagelata raffigurante \"Sant'Ambrogio, santi e angeli musicanti\" nella quarta cappella e la tela \"Apparizione di Ges\u00f9 a san Gregorio\" di Orazio De Ferrari nel transetto della stessa cappella; una tavola di Luca Cambiaso della \"Madonna e i santi Giovanni Battista e Francesco d'Assisi\" nella cappella a destra della navata maggiore; statue di \"Ges\u00f9\" e \"San Giovanni Battista\" dello scultore Antonio Brilla del 1873.\nNel presbiterio e nel catino absidale affreschi di Giuseppe Isola, Antonio Quinzio e Francesco Semino e, sull'altare maggiore, la statua in marmo dell\"'Assunzione di Maria\" dello scultore Francesco Maria Schiaffino del 1740.\nNella navata sinistra l'affresco \"Il beato Jacopo da Varazze che rappacifica le fazioni genovesi\" di Santino Tagliafichi; la statua di \"Santa Caterina da Siena\", patrona di Varazze, dello scultore Anton Maria Maragliano nella terza cappella; l\"'Annunciazione\" di Francesco da Milano datata al 1535 nella seconda cappella e, nella prima, la tela della \"Madonna\" di Bernardo Castello.\nAltri dipinti di scuola pittorica ligure sono la \"Discesa dello Spirito Santo\" e le \"Nozze di Cana\" di Lazzaro De Maestri e altri autori quali Domenico Fiasella e Andrea De Ferrari.\nIl sagrato \u00e8 caratterizzato da una pavimentazione tipica ligure, detta \"risseu\", a ciottoli bianchi e neri. A fianco della chiesa, sorge l'oratorio di San Giuseppe e della Santissima Trinit\u00e0.\nOrgano a canne.\nL'organo a canne della chiesa \u00e8 il frutto dell'ampliamento, effettuato nel 1983 dalla ditta organaria cremasca Inzoli, di un precedente strumento costruito negli anni trenta del XX secolo dall'organaro torinese Giuseppe Mola.\nLo strumento \u00e8 a trasmissione elettrica, con consolle mobile indipendente, con tre tastiere di 61 note ciascuna e pedaliera concavo-radiale di 32, nella navata. Il materiale fonico \u00e8 diviso in due corpi distinti:"}
{"id": "2153526", "revid": "298229", "url": "https://it.wikipedia.org/wiki?curid=2153526", "title": "Campionati panpacifici di nuoto 1987", "text": "I II Campionati panpacifici di nuoto si svolsero a Brisbane, in Australia, dal 13 al 16 agosto 1987."}
{"id": "2153529", "revid": "56818", "url": "https://it.wikipedia.org/wiki?curid=2153529", "title": "Cristiana scientista", "text": ""}
{"id": "2153539", "revid": "156378", "url": "https://it.wikipedia.org/wiki?curid=2153539", "title": "Evelina Pucci", "text": ""}
{"id": "2153541", "revid": "123161188", "url": "https://it.wikipedia.org/wiki?curid=2153541", "title": "\u00c1ngel Sanz Briz", "text": "Biografia.\nDopo aver studiato legge, il suo primo incarico diplomatico fu al Cairo. Fu in seguito mandato a Budapest nel 1942, dove fu tra i protagonisti del salvataggio delle vite di pi\u00f9 di cinquemila ebrei dall'Olocausto, grazie ai privilegi concessi all'ambasciata spagnola e alla sua influenza come diplomatico.\nNell'inverno del 1944 - tra il novembre e il dicembre - non riconoscendo il nuovo governo ungherese delle Croci Frecciate, lasci\u00f2 Budapest e si rifugi\u00f2 a Berna, in Svizzera. Fu l'italiano Giorgio Perlasca a continuare l'opera di protezione degli ebrei minacciati dalla ferocia nazista, spacciandosi presso le autorit\u00e0 ungheresi e tedesche come console spagnolo facente funzione per Sanz Briz.\nDopo la guerra Sanz Briz continu\u00f2 la carriera diplomatica: fu inviato negli Stati Uniti, in Svizzera, in Francia, in Per\u00f9, nei Paesi Bassi, in Belgio e in Cina nel 1973, divenendo il primo ambasciatore spagnolo nel paese asiatico. Nel 1976 fu inviato a Roma nelle vesti di ambasciatore di Spagna presso la Santa Sede. Mor\u00ec nella citt\u00e0 capitolina l'11 giugno 1980.\nFu lo stesso Sanz Briz a raccontare nel libro di Federico Ysart \"Los jud\u00edos en Espa\u00f1a\" come riusc\u00ec a salvare la vita degli ebrei ungheresi durante la guerra.\nNel 1991 a Sanz Briz fu riconosciuto postumo, dal museo dell'Olocausto Yad Vashem, il titolo di Giusto tra le Nazioni e gli fu assegnata alla memoria la croce dell'Ordine al Merito della Repubblica d'Ungheria."}
{"id": "2153542", "revid": "156378", "url": "https://it.wikipedia.org/wiki?curid=2153542", "title": "Evelina Zamperini", "text": ""}
{"id": "2153543", "revid": "156378", "url": "https://it.wikipedia.org/wiki?curid=2153543", "title": "Evi Zamperini", "text": ""}
{"id": "2153545", "revid": "767487", "url": "https://it.wikipedia.org/wiki?curid=2153545", "title": "Empire (Ohio)", "text": "Empire \u00e8 un comune degli Stati Uniti d'America, nella Contea di Jefferson, nello Stato dell'Ohio."}
{"id": "2153546", "revid": "741067", "url": "https://it.wikipedia.org/wiki?curid=2153546", "title": "I misteri della giungla nera (miniserie televisiva)", "text": "I misteri della giungla nera \u00e8 una miniserie televisiva del 1991 in tre puntate diretta da Kevin Connor, con Stacy Keach, Virna Lisi e Kabir Bedi, liberamente ispirata al romanzo \"I misteri della jungla nera\" di Emilio Salgari.\nDalla miniserie \u00e8 stato in seguito ricavato un film, ancora con lo stesso titolo, della durata di 103 minuti. \nTrama.\nNell'India del XIX secolo, il palazzo reale di Rangnagar viene assaltato dalle truppe del rajah nemico Mohan Singh. Il rajah di Rangnagar, la sua famiglia e le sue guardie vengono trucidati. Tra i pochi superstiti vi sono il principe bambino Tremal Naik, nascosto dalla sua balia prima dell'irruzione dei nemici, e il guerriero Kammamuri, che da allora se ne prender\u00e0 cura come un figlio, dopo aver deposto le armi ed essersi adattato a vivere come un pescatore lungo un fiume. Un giorno i due salvano un cucciolo di tigre rimasto orfano, al quale il fanciullo d\u00e0 il nome Dharma.\nIl colonnello dei lancieri Eddie Corishant accoglie presso la sua guarnigione la moglie Sara e le figliolette Ada e Deborah, appena giunte dall'Inghilterra. Ada \u00e8 incuriosita dal passaggio del corteo del rajah Mohan Singh, arrivando a fermare l'elefante che lo trasporta. Il rajah culla l'idea che la giovinetta dai biondi capelli potrebbe diventare, secondo un'antica profezia, una sacerdotessa della dea Kal\u00ec per la setta dei Thug della quale \u00e8 a capo. Durante una festa popolare, si mette telepaticamente in contatto con lei e la spinge ad avvicinarsi ad un cobra dal veleno mortale, dal quale viene salvata dall'intervento di Kammamuri, al quale va la riconoscenza di Sara Corishant.\nMohan Singh, convinto che Ada sia la predestinata, fa s\u00ec che questa una notte si allontani da casa, venga prelevata dai suoi seguaci e condotta in un tempio nel folto della foresta, dove rester\u00e0 per essere istruita nel culto di Kal\u00ec, perch\u00e9 un giorno la dea possa parlare attraverso di lei.\nDiversi anni dopo, Tremal Naik, ora un prestante giovane, mentre si \u00e8 inoltrato nella giungla per seguire Dharma, si ritrova davanti Ada. Questa ne \u00e8 dapprima impaurita, mai poi pensa che si tratti dell'uomo che ogni notte le parla nel tempio senza farsi vedere. Quando Tremal Naik apre bocca, Ada si accorge che la voce \u00e8 diversa e fugge, ma perde un braccialetto: questo \u00e8 consegnato dal giovane a un missionario che lo fa pervenire ai Corishant, che lo riconoscono come appartenuto alla loro figlia scomparsa. Kammamuri, all'oscuro di tutto, viene fatto arrestare ingiustamente da Edward Corishant; Tremal Naik non \u00e8 presente poich\u00e9, ricercando Ada che gli \u00e8 rimasta nel cuore, \u00e8 giunto nel tempio dei Thug, dove sta per compiersi un sacrificio umano. Grazie anche a Dharma, riesce a impedire il barbaro atto e a fuggire con Ada su una canoa. Mohan Singh, messosi in contatto telepatico con Ada, le ordina di uccidere Tremal Naik mentre questi dorme, ma la ragazza non ce la fa ed invece finisce con l'abbracciarlo.\nMentre Kammamuri, riconosciuto da Sara come colui che dieci anni prima aveva salvato la figlia dal serpente, viene liberato, Tremal Naik, trovato in compagnia di Ada che stava riconducendo alla sua famiglia, \u00e8 creduto uno dei rapitori e al processo \u00e8 condannato a dieci anni di lavori forzati nella terribile colonia penale di Davenpore. Per cercare di salvare il suo figlio adottivo dall'ingiusta condanna, Kammamuri disseppellisce le sue armi e la sua corazza e irrompe a Davenpore, eliminando gli aguzzini di Tremal Naik e facendolo evadere. Gli racconta poi della sua nobile nascita e del periodo che continuer\u00e0 a correre finch\u00e9 gli antichi nemici di suo padre saranno ancora vivi.\nA casa Corishant, Ada si sente fuori posto, sia per i tanti anni di lontananza, sia perch\u00e9 il padre non ha creduto alle sue parole a favore del giovane indiano che l'ha salvata. Mohan Singh, intanto, non ha rinunciato ai suoi progetti su Ada, e l'attira ancora nelle sue grinfie invitando la famiglia Corishant ad un ricevimento nel proprio palazzo. Avendo di nuovo soggiogato la mente di Ada coi suoi poteri ipnotici, la convince che per farsi perdonare dalla dea Kal\u00ec dovr\u00e0 offrirle in sacrificio umano la sorella Deborah. Il misfatto viene sventato grazie a Tremal Naik, di cui ora Edward Corishant si fida poich\u00e9 i thug hanno attentato anche alla sua vita: il giovane conduce i lancieri nel tempio in mezzo alla giungla. Mohan Singh riesce a ritirarsi portando con s\u00e9 Ada, ma Tremal Naik lo insegue per affrontarlo: dopo avergli rivelato di essere l'assassino dei suoi genitori, quando sta per essere trafitto dalla sua spada svanisce in un nero turbine.\nMentre Deborah va in sposa ad un ufficiale inglese, l'unione di Ada e Tremal Naik viene benedetta da Edward Corishant. I due giovani partono per Rangnagar, dove ricostruiranno la reggia e faranno rifiorire il regno. \nDistribuzione.\nItalia.\nLa miniserie and\u00f2 in onda nella sua versione in tre puntate su Rai 1 a partire dal 3 febbraio 1991. Fu poi replicata sulla stessa rete nel 1993 in forma di lungometraggio."}
{"id": "2153547", "revid": "156378", "url": "https://it.wikipedia.org/wiki?curid=2153547", "title": "Evi Pucci", "text": ""}
{"id": "2153551", "revid": "156378", "url": "https://it.wikipedia.org/wiki?curid=2153551", "title": "Evelina Pucci Zamperini", "text": ""}
{"id": "2153552", "revid": "21082643", "url": "https://it.wikipedia.org/wiki?curid=2153552", "title": "WBC 2006", "text": ""}
{"id": "2153553", "revid": "156378", "url": "https://it.wikipedia.org/wiki?curid=2153553", "title": "Evi Pucci Zamperini", "text": ""}
{"id": "2153555", "revid": "21082651", "url": "https://it.wikipedia.org/wiki?curid=2153555", "title": "WBC 2009", "text": ""}
{"id": "2153556", "revid": "315341", "url": "https://it.wikipedia.org/wiki?curid=2153556", "title": "Faro costiero automatico", "text": ""}
{"id": "2153569", "revid": "1684799", "url": "https://it.wikipedia.org/wiki?curid=2153569", "title": "Rudolf von Sebottendorff", "text": "Fu una figura importante nelle attivit\u00e0 della Societ\u00e0 Thule, un'organizzazione occultista tedesca nata dopo la Prima guerra mondiale che influenz\u00f2 molti membri del partito nazista. Sebottendorff era massone e praticava la meditazione sufi, l'astrologia, la numerologia e l'alchimia.\nBiografia.\nGlauer nacque in Hoyerswerda (a nord-est di Dresda in Sassonia, Germania), figlio di un macchinista di locomotiva della Slesia. Sembra che avesse lavorato come tecnico in Egitto tra il 1897 e il 1900 ma, come lui stesso raccontava, trascorse l\u00ec meno di un mese nel 1900, dopo una breve carriera nella marina mercantile. Nel luglio dello stesso anno si rec\u00f2 in Turchia, dove si stabil\u00ec nel 1901 e lavor\u00f2 come ingegnere in una grande tenuta.\nVerso il 1905 ritorn\u00f2 a Dresda dove spos\u00f2 Klara Voss, ma la coppia divorzi\u00f2 nel 1907. Un articolo del \"M\u00fcnchener Post\" (14 marzo 1923) riport\u00f2 che Glauer era stato condannato per truffa e contraffazione nel 1909 - Goodrick-Clarke (1985: 251) insiste che si tratta di un refuso di stampa e che l'anno sarebbe il 1908.\nNel 1911 Glauer divent\u00f2 un cittadino dell'Impero Ottomano e sembra che subito dopo sia stato adottato (sotto la legge turca) da un espatriato, il Barone Heinrich von Sebottendorff. L'adozione fu poi ripetuta in Germania: la sua validit\u00e0 legale \u00e8 stata messa in discussione, ma essa fu sostenuta dalla famiglia Sebottendorff (Goodrick-Clarke 1985: 140-41) e su questa base Glauer affermava il suo diritto a portare il nome Sebottendorff e il titolo di Freiherr.\nDopo aver combattuto nell'esercito turco-ottomano durante la Prima guerra balcanica, nel 1913 Sebottendorff torn\u00f2 in Germania con un passaporto turco. Fu esentato dal prestare servizio militare durante la Prima guerra mondiale per la sua cittadinanza ottomana e per una ferita ricevuta durante la Prima Guerra balcanica.\nInfluenze occulte e mistiche.\nInizialmente Glauer era interessato alla teosofia e alla massoneria. Nel 1901 fu introdotto da una famiglia di massoni greco-ebrei in una loggia massonica, che si pensa fosse affiliata al Rito di Menfi francese.\nIn Turchia cominci\u00f2 a interessarsi alla numerologia, alla cabala e al sufismo (compresi gli esercizi mistici segreti ancora praticati dai sufi dell'ordine Bektashi). Forse si convert\u00ec all'Islam, ma le prove (i suoi scritti semi-autobiografici) su questo punto non sono decisive. Nel suo romanzo autobiografico \"Der Talisman des Rosenkreuzers\" (\"Il talismano dei Rosacroce\"), Sebottendorff fa una distinzione tra la massoneria influenzata dal sufismo turco e quella convenzionale.\nVerso il 1912 Sebottendorff si convinse di aver scoperto ci\u00f2 che lui chiamava \"la chiave per la realizzazione spirituale\", descritta da uno storico posteriore come \"un insieme di esercizi di meditazione che poco somigliavano al sufismo o alla massoneria\" (Sedgwick 2004: 66).\nPartecipazione alla Societ\u00e0 Thule.\nVerso il 1916 Sebottendorff aveva un unico seguace. In quell'anno per\u00f2 entr\u00f2 in contatto con la societ\u00e0 segreta \"Germanenorden\" e quindi fu nominato \"Ordensmeister\" (capo del gruppo locale) per la divisione bavarese dello scismatico Germanenorden Walvater del Sacro Graal. Stabilitosi a Monaco, il 18 agosto 1918 egli fond\u00f2 la Societ\u00e0 Thule, che divenne sempre pi\u00f9 politicizzata. Nello stesso anno Sebottendorff partecip\u00f2 alle prime riunioni che porteranno alla nascita del Partito Tedesco dei Lavoratori (DAP), il partito a cui Adolf Hitler ader\u00ec nel 1919, trasformandolo poi in Partito Nazionalsocialista dei Lavoratori Tedeschi (NSDAP), o Partito Nazista.\nMa a quell'epoca Sebottendorff aveva lasciato la Societ\u00e0 Thule e la Baviera, essendo stato accusato di negligenza per aver fatto conoscere i nomi di molti membri importanti della Societ\u00e0 Thule alla effimera Repubblica Sovietica Bavarese, con la conseguente condanna a morte di sette membri dopo l'attacco al governo di Monaco nell'aprile del 1919 - un'accusa che Sebottendorff non respinse mai. Sebottendorff fugg\u00ec in Germania, poi in Svizzera e in Turchia.\nUltimi anni.\nDopo aver lasciato la Germania, Sebottendorff pubblic\u00f2 \"Die Praxis der alten t\u00fcrkischen Freimauerei: Der Schl\u00fcssel zum Verst\u00e4ndnis der Alchimie\" (\"La pratica dell'antica massoneria turca: la chiave per comprendere l'alchimia\") e poi, nel 1925, \"Der Talisman des Rosenkreuzers\" (Il talismano dei rosacroce), un romanzo semi-autobiografico che \u00e8 la fonte principale per la prima parte della sua vita (vedi: \"Rosacroce\").\nTorn\u00f2 in Germania nel gennaio del 1933 e pubblic\u00f2 \"Bevor Hitler kam: Urkundlich aus der Fr\u00fchzeit der Nationalsozialistischen Bewegung\" (Prima che arrivasse Hitler: documenti dei primi giorni del Movimento Nazional-Socialista), che trattava della Societ\u00e0 Thule e del Partito Nazista. Naturalmente il libro a Hitler non piacque, e fu messo al bando. Sebottendorff fu arrestato ma riusc\u00ec a scappare (presumibilmente grazie a qualche amico dei tempi di Monaco) e nel 1934 torn\u00f2 in Turchia.\nSebottendorff fu un agente dei servizi segreti tedeschi a Istanbul nel periodo 1942-1945, ma pare che lavorasse contemporaneamente anche per l'esercito britannico. Herbert Rittlinger, che lo aveva reclutato, in seguito lo descrisse come un agente \"inutile\" (\"eine Null\"), ma lo mantenne in servizio per una sorta di affetto che aveva per \"questo strano uomo squattrinato, che non conosceva la sua storia, fingeva entusiasmo per la causa nazista e ammirazione per le SS ma che in realt\u00e0 sembrava poco interessato all'uno e alle altre, preferendo parlare dei tibetani\" (Sedgwick 2004: 97).\nSi pensa che Sebottendorff si sia suicidato l'8 maggio 1945, gettandosi nel Bosforo."}
{"id": "2153571", "revid": "109651", "url": "https://it.wikipedia.org/wiki?curid=2153571", "title": "La passione dell'ebreo", "text": ""}
{"id": "2153572", "revid": "1318658", "url": "https://it.wikipedia.org/wiki?curid=2153572", "title": "Boles\u0142aw Prus", "text": "Scelse lo pseudonimo Prus, poich\u00e9 era legato da vincoli familiari ai Prus, famiglia prestigiosa appartenente alla Szlachta (la nobilt\u00e0 polacca). Fu legato, come tanti altri autori suoi connazionali prima e dopo di lui, tanto alla Patria da prender parte, appena quindicenne, alla Rivolta di Gennaio (1863) contro l'Impero Russo oppressore: fu per questo catturato e imprigionato. Divenne giornalista nel 1872 a Varsavia e partecip\u00f2 attivamente alla vita culturale della citt\u00e0. Occasionalmente, su alcuni quotidiani sono comparsi suoi brevi racconti e romanzi. Realizzata l'impossibilit\u00e0 di poter ottenere all'epoca l'indipendenza della Polonia dall'Impero, si dedic\u00f2 attivamente, e - si potrebbe dire - \"positivisticamente\", allo studio dei problemi sociali del tempo.\nNel 2012 l'UNESCO ha celebrato il centenario della sua morte, ricordando Prus come un importante autore della Letteratura mondiale oltrech\u00e9 di quella polacca.\nBiografia.\nDall'infanzia al Liceo.\nNacque a Hrubiesz\u00f3w, citt\u00e0 oggi situata nel Voivodato di Lublino, posta sul confine con la Ucraina, nella Polonia orientale, da Antoni e Apolonia G\u0142owacki. Sua madre, nata Apolonia Trembi\u0144ska, mor\u00ec quando aveva solo tre anni, nel 1850: il giovane Aleksander visse parte dell'infanzia con la nonna materna Marcjanna a Pu\u0142awy, sempre nel Voivodato di Lublino, poi con la zia Domicela Olszewska a Lublino. Nel 1856 perse anche il padre.\nNel 1862 il fratello Leon, pi\u00f9 vecchio di lui di tredici anni e di professione insegnante, lo port\u00f2 con s\u00e9 a Siedlce, nel Voivodato della Masovia, e poi a Kielce, nel Voivodato Swi\u0119tokrzyskie. L'anno successivo, appena sedicenne, prese parte alla Rivolta di Gennaio contro l'Impero Russo, spinto come molti altri giovani dall'entusiasmo degli insegnanti. Il fratello Leon, convinto proprio dal giovane Aleksander, divenne subito uno dei leader della rivolta, ma durante essa fu colpito per la prima volta da una malattia che lo accompagn\u00f2 sino alla morte (1907). La rivolta fu domata dallo zar, che ordin\u00f2 imprigionamenti e deportazioni in Siberia.\nIl 1\u00ba settembre 1863 il neosedicenne Aleksander aveva preso parte alla rivolta del villaggio Bia\u0142ka, a quattro chilometri da Siedlce, e ne aveva riportato dei danni, soprattutto agli occhi, rovinati dalla polvere da sparo. Per questo, quando fu catturato dai russi, fu portato all'ospedale, ma i medici non lo salvarono da quello che era stato un vero e proprio trauma adolescenziale, poi manifestatosi come agorafobia.\nCinque mesi dopo, nel 1864, fu nuovamente arrestato e imprigionato nel Zamek w Lublinie (Castello di Lublino) e sarebbe stato certamente fucilato se la Corte Militare non avesse accertato l'appartenenza ai Prus, ancora molto influenti in Polonia. Il 7 maggio fu rilasciato a patto che trascorresse il resto della propria adolescenza con lo zio Klemens Olszewski, marito di Domicela, com'era stato stabilito il 30 aprile.\nTornato alla vita quotidiana, Aleksander frequent\u00f2 il Ginnasio a Lublino, dove ebbe come professore J\u00f3zef Sk\u0142odowski, nonno del Premio Nobel Marie Curie. Diplomatosi il 30 giugno 1866, decise di continuare gli studi a Varsavia, citt\u00e0 alla quale ha legato il suo nome.\nStudente e giornalista.\nGiunto a Varsavia per studiare Matematica e Fisica, inizi\u00f2 ad avere difficolt\u00e0 finanziarie nel 1868, cos\u00ec dovette tornare a Pu\u0142awy nel 1869 per studiare all'Istituto d'Agricoltura locale. A questa cittadina \u00e8 legato il breve racconto \"Ple\u015b\u0144 \u015bwiata\" (\"La muffa del Mondo\"), scritto anni dopo, nel 1884. Tornando al 1869, per una discussione avuta con il suo docente di lingua russa fu espulso e cos\u00ec, senza soldi e, apparentemente, speranze, decise di studiare da autodidatta. Suo unico punto di riferimento nello studio fu \"La Logica\" del filosofo ed economista britannico John Stuart Mill (all'epoca ancora vivente).\nNel 1872, tornato a Varsavia, Aleksander inizi\u00f2 la sua fortunata carriera di giornalista e cos\u00ec, come ha pi\u00f9 tardi sostenuto, impar\u00f2 la scienza dello scrivere e a usare i doni dell'intelletto. Scrisse e pubblic\u00f2, nello stesso tempo, alcune opere filosofiche di un certo interesse scientifico: \"Sulla struttura dell'universo\" e \"Sulle scoperte e le invenzioni\". Lesse e comment\u00f2 con apprezzati articoli vari filosofi, economisti e studiosi contemporanei tra i quali il gi\u00e0 citato Mill, Darwin, Alexander Bain, Herbert Spencer e il meno conosciuto Henry Thomas Buckle. A livello puramente letterario, s'interess\u00f2 soprattutto al grande H.G. Wells, uno dei maggiori autori di Fantascienza di sempre.\nIn quanto giornalista, in questi anni visit\u00f2 diversi luoghi che ne influenzarono l'opera: la miniera di sale di Wieliczka, la citt\u00e0 di Na\u0142\u0119cz\u00f3w (Voivodato di Lublino) - nella quale si trova una sua statua - e nel 1887 a M\u0142awa pot\u00e9 assistere a un'eclissi solare. Quanto al lavoro, Filosofia, Scienza e Letteratura a parte, teneva soprattutto le pagine della cronaca. Scrisse comunque molto sulle varie discipline scientifiche, Matematica soprattutto, sostenendo, come del resto tutti gli autori positivisti, la loro importanza \"nella vita sociale e nazionale\".\nFu soprattutto il pensiero sociologico di Herbert Spencer a influenzarlo: infatti l'idea che solo il pi\u00f9 forte in natura sopravvive \u00e8 il motivo ricorrente di diversi suoi racconti e romanzi. Aleksander, che aveva iniziato a firmarsi \"Boles\u0142aw Prus\", ne parla descrivendolo come \"l'Aristotele del XIX secolo\". Il paragone, comunque, non regge: il grande filosofo greco fu un punto di riferimento culturale sino al Romanticismo, quando i poeti si allontanarono dalla \"Poetica\" e il romanzo ottenne il proprio successo: Spencer \u00e8 ancora oggi una figura essenziale della nostra cultura, ma il suo campo \u00e8 di gran lunga meno vasto di quello di Aristotele. Fu quindi Spencer, e non Auguste Comte, il suo \"filosofo di riferimento\".\nCon la fama e il sostegno dei letterati suoi contemporanei, Boles\u0142aw Prus ottenne finalmente stabilit\u00e0 per le proprie finanze. Cos\u00ec, il 14 gennaio 1875, spos\u00f2 Oktawia Trembi\u0144ska, sua lontana cugina - come si faceva tra nobili. Ella fu la sua unica moglie e da lei non ebbe mai figli, cos\u00ec pi\u00f9 tardi decise di adottare Emil Trembi\u0144ski (nato l'11 settembre 1886), un suo nipote, quando questi aveva solo due anni.\nInizia dunque in questo periodo la sua attivit\u00e0 di scrittore, ma inizialmente la sua fama di autore fu limitata a racconti di un certo umorismo. Tuttavia fu questo un periodo di breve durata: infatti, nel 1878 l'Universit\u00e0 di Varsavia gli chiese di ritirare un feroce articolo contro il poeta connazionale Wincenty Pol e Prus, rifiutando, venne duramente attaccato e contestato da critici, professori e studenti - uno di questi ultimi, tale Jan Sawicki, arriv\u00f2 a schiaffeggiarlo nel corso di una conferenza. Questo episodio rimase sempre impresso nella memoria dello scrittore: a Parigi, anni dopo, ricord\u00f2 di avere avuto un attacco di agorafobia quel giorno e di aver inizialmente pensato di denunciare lo studente.\nLa produzione letteraria.\nNel 1882 Prus succedette allo scrittore connazionale positivista Aleksander \u015awi\u0119tochowski alla guida della rivista filosofica e letteraria \"Nowiny\" (\"Novit\u00e0\"), nella quale - raccont\u00f2 pi\u00f9 tardi - faceva soltanto \"un'osservazione di fatti sociali\" per dare il proprio contributo all'evoluzione scientifica del proprio Paese. Continu\u00f2 per il resto della propria vita a lavorare per il \"Nowiny\", scrivendo articoli, racconti e occasionalmente romanzi.\nNello stesso tempo, l'attivit\u00e0 letteraria di Prus ebbe un incremento significativo: studiando la concezione delle Arti del filosofo francese Hippolyte Taine, prese maggior coscienza delle proprie capacit\u00e0 e nuovi spunti per altri racconti. Lo scrittore connazionale suo contemporaneo J\u00f3zef Ignacy Kraszewski osserv\u00f2 nella sua opera l'interesse per diversi autori anglofoni e francesi: per i primi il britannico Dickens e lo statunitense Mark Twain, per i secondi Victor Hugo, Gustave Flaubert, Alphonse Daudet e \u00c9mile Zola - tutti \"mostri sacri\" della Letteratura all'epoca ancora viventi. Tuttavia questi interessi non sono necessariamente dimostrazioni di influenze letterarie vere e proprie: infatti lo stile di Prus \u00e8 decisamente originale.\nInizialmente concentr\u00f2 la sua opera su quelle che i britannici chiamano \"micro-story\" o \"micro-fiction\", spaziando da esse alla novella, genere che verso la fine del XIX secolo era ancora coltivato da grandi scrittori (si pensi, per esempio, all'italiano Giovanni Verga). Esse erano di fatto trascrizioni di storielle comuni, forse pure poco originali, ma spassose per il sottile senso dell'umorismo di Prus. I personaggi, infatti, non sono eroi, come di solito sono i protagonisti delle opere dei maggiori autori ottocenteschi - e questo dimostrerebbe apparentemente la scarsa influenza romantica. Dagli autori prima citati, Prus prese la consapevolezza dei limiti dell'essere umano, la voglia di superarli con qualunque espediente e, in parte, l'interesse per il Gotico. Comunque, Prus contrastava la poetica dei Romantici, specialmente dei tedeschi Friedrich Schiller e Novalis: infatti, entrambi sostenevano il valore eterno della Poesia, ma Prus se ne distanziava - e cos\u00ec, inevitabilmente, da tutto il Romanticismo - scrivendo che era la Prosa a essere eterna, perch\u00e9 vicina alla gente e non solo a poche persone privilegiate. Per i Romantici tutto era \"romantik\", Prus, negando quest'altro essenziale principio, dimostra di non esser stato un autore post-romantico, bens\u00ec un convinto positivista. Il Romanticismo, dunque, verso la fine dell'Ottocento non era pi\u00f9 ritenuto moderno.\nScrisse poi - ci si deve rifare a un altro termine inglese - \"historical fiction\". Riguardo ad esse, fu certamente influenzato dal connazionale Premio Nobel per la Letteratura Henryk Sienkiewicz, del quale lesse e apprezz\u00f2 la \"Trilogia\". Nel 1888 Prus scrisse un racconto intitolato \"Una leggenda dell'Antico Egitto\" (\"Z legend dawnego Egiptu\"), il suo ultimo importante racconto prima dei due grandi romanzi, \"La bambola\" e \"Il Faraone\". Il racconto fu essenziale per preparare il terreno sul quale, sette anni dopo, sorse il celebre romanzo storico nel 1895.\nI suoi romanzi pi\u00f9 celebri sono \"La bambola\" e \"Il Faraone\": oltre a essi, si ricordano \"L'avamposto\" (\"Plac\u00f3wka\"), scritto durante un soggiorno a Na\u0142\u0119cz\u00f3w, dove torn\u00f2 frequentemente in questi anni, e \"La nuova donna\" (\"Emancypantki\"), scritto nel 1893 - opera influenzata dall'ideologia femminista e dalla figura della romantica Mary Shelley. \"La bambola\" (\"Lalka\") fu scritta pochi anni prima di quest'ultima, precisamente nel 1889: i protagonisti sono un tale Wokulski, un mercante molto brillante, e Ignacy Rzecki, un commesso con tanti ricordi dell'avventura napoleonica, che affronta i tumulti del suo tempo (la Rivolta di Gennaio e la Guerra turco-russa). \"Lalka\" \u00e8 stato elogiato per la superba descrizione della realt\u00e0 sociale di Varsavia del periodo. Romanzo forse di morale socialista, risente molto dell'influenza del pensiero di Herbert Spencer e della sua citazione, ricorrente, \"sopravvive il pi\u00f9 forte\". Alcuni hanno rispecchiato in questi due personaggi Prus stesso e l'amico filosofo, psicologo e scrittore Julian Ochorowicz.\n\"Il Faraone\".\n\"Il Faraone\" \u00e8 forse il romanzo pi\u00f9 importante di tutta l'opera di Prus: in esso, infatti, Prus tratta forse il tema che gli stava pi\u00f9 a cuore, cio\u00e8 la lotta per il potere nella societ\u00e0 contemporanea.\nInizialmente pubblicato a puntate su una rivista letteraria chiamata \"Tygodnik Ilustrowany\" (\"Settimana Illustrata\"), tra il 1894 e il 1895, \u00e8 certamente l'ultimo significativo contributo di Prus alla Letteratura europea. Secondo il connazionale poeta e saggista novecentesco Czes\u0142aw Mi\u0142osz, \"Il Faraone\" \u00e8 un \"romanzo sui meccanismi del potere politico e, probabilmente, unico nella World Literature\"; di certo \u00e8 un romanzo estremamente originale che ha trovato la propria realizzazione nell'Antico Egitto, cultura che allora come oggi esercitava un notevole fascino. In essa Prus si riscopre autore di cronaca: i molti episodi narrati, infatti, come ne \"La bambola\", sono d'importanza storica e non domestica, come invece sono nella maggior parte dei suoi racconti. Certo, nel romanzo compaiono anacronismi e anatopismi, ma non si tratta di altro se non sottili dettagli: va detto poi che Prus, rispetto a molti scrittori contemporanei, aveva di gran lunga meno accesso a fonti sicure e attendibili. Il protagonista \u00e8 il principe Ramses XIII: la sua vita \u00e8 segnata da sentimenti ed episodi contrastanti, seduzione, subordinazione, diffamazione, intimidazione e anche assassinio. Nella versione inglese di Christopher Kasparek - intitolata \"Pharaoh\" - i critici hanno osservato due cose: la societ\u00e0 esattamente descritta da Herbert Spencer nei suoi trattati riprodotta nell'antichit\u00e0 e un episodio ante litteram: il faraone ricorda incredibilmente la figura del Presidente John F. Kennedy. Romanzo preferito di Stalin e molto popolare in Russia prima e in Unione Sovietica poi, il regista Sergej \u0116jzen\u0161tejn ne trasse spunto per la seconda parte del film \"Ivan il Terribile\". Nel 1966 il regista Jerzy Kawalerowicz present\u00f2 al Festival di Cannes la trasposizione cinematografica del romanzo: il film \u00e8 stato nominato per l'Oscar al miglior film straniero.\nGli ultimi anni.\nDopo un lungo viaggio in Germania e in Svizzera, dove tent\u00f2 di farsi curare l'agorafobia, Prus diminu\u00ec la sua dedizione alla scrittura e cominci\u00f2 a trascorrere pi\u00f9 tempo con gli amici, soprattutto con lo scrittore connazionale Stefan \u017beromski, sua moglie Oktawia e Julian Ochorowicz. Alloggi\u00f2, inoltre, in questi anni a Parigi, sulla Rive gauche, in occasione della traduzione in lingua francese de \"La bambola\". Tornato in Polonia dalla Francia, visse a Na\u0142\u0119cz\u00f3w e si dedic\u00f2 allo studio pi\u00f9 approfondito del Socialismo.\nNel 1897, in occasione della visita a Varsavia dello zar Nicola II - l'ultimo sovrano di Russia -, fu tra coloro che lo accolsero per dargli il benvenuto. Questo dimostra come Prus evitasse di rimanere troppo a lungo da una parte (nel 1863 aveva infatti preso parte alla Rivolta di Gennaio) conservando tuttavia la sua obiettivit\u00e0, almeno nell'attivit\u00e0 giornalistica. Nel 1905, nel corso della Guerra russo-giapponese, un\u00ec la propria illustre voce a quella dei tanti connazionale che chiedevano autonomia, Costituzione e riforme, scrivendo un articolo del 20 dicembre sul quotidiano \"M\u0142odo\u015b\u0107\" (\"Giovent\u00f9\") intitolato \"Oda do m\u0142odo\u015bci\" (\"Ode alla giovent\u00f9\") - titolo ripreso dal connazionale poeta romantico Adam Mickiewicz, anch'egli impegnato per la libert\u00e0 nazionale. In questo caso fu coerente anche nella vita, non solo nell'opera.\nNel corso del 1908 fu pubblicato a puntate sul giornale \"Tygodnik Ilustrowany\" il suo romanzo \"Dzieci\" (\"Bambini\"), opera rivoluzionaria, quasi un'incitazione al terrorismo e all'anarchia. Il romanzo sembra rispecchiare lo spirito bellico dei giovani all'inizio del Novecento, che trover\u00e0 sfogo nella sanguinosa Grande Guerra, scoppiata per altre cause, e, successivamente, per colpa di questa, nel secondo conflitto mondiale. Tre anni dopo fu pubblicato il suo ultimo romanzo, \"Przemiany\" (\"Cambiamenti\").\nIl 19 maggio 1912 Prus si spense a Varsavia nel suo appartamento di via Wilcza 12. Il funerale fu celebrato nella Chiesa di Sant'Alessandro e attualmente Prus riposa nel Cimitero Pow\u0105zki di Varsavia, dove sono sepolti altri illustri polacchi come Julian Tuwim, W\u0142adys\u0142aw Reymont e il Presidente Stanis\u0142aw Wojciechowski. La sua tomba \u00e8 stata scolpita dallo scultore Stanis\u0142aw Jackowski e ricorda vagamente quella di un altro grande autore, il britannico Percy Bysshe Shelley.\nPensiero.\nInfluenze e interessi.\nNel contesto del Positivismo polacco Prus ha un ruolo essenziale: nessun altro autore connazionale appartenente a questo movimento - Julian Ochorowicz, Maria Konopnicka, Adam Asnyk, Gabriela Zapolska nemmeno il Premio Nobel Henryk Sienkiewicz, Micha\u0142 Ba\u0142ucki e Stefan \u017beromski - ha raggiunto la sua fama e, forse, il suo livello. Eppure i suoi studi furono piuttosto disordinati e concentrati soprattutto nel campo della Matematica. Per Auguste Comte e per gli autori positivisti in generale, tuttavia, erano proprio le Scienze il fondamento del mondo e della Letteratura.\nFurono filosofi ed economisti a lui contemporanei a formarne il pensiero: soprattutto John Stuart Mill, autore de \"La Logica\", Herbert Spencer e Charles Darwin. Dei tre, Spencer \u00e8 quello che per\u00f2 amava di pi\u00f9. Lesse inoltre gli autori in Prosa romantici principali: Victor Hugo e Charles Dickens. Apprezz\u00f2, per\u00f2, anche altri grandi scrittori francesi: Flaubert, Zola e Alphonse Daudet - tutti esponenti del Realismo. Un posto a parte spetta al filosofo Hippolyte Taine e allo statunitense Mark Twain.\nEsaltava il valore della Prosa, preferendola alla Poesia, e per questo condann\u00f2 le opere dei romantici Schiller e Novalis. Per questo ebbe una polemica con il poeta connazionale Wincenty Pol, che lo port\u00f2 all'infelice esperienza che fu alla base della sua agorafobia.\nIl racconto breve.\nPrus fu un precursore del racconto breve (short story in Inglese) e della micro-fiction, ma nella Letteratura non mancano esempi di autori contemporanei o precedenti che si cimentarono in questo genere. Bisogna ricordare il russo Vsevolod Michajlovi\u010d Gar\u0161in - l'autore de \"Il Fiore Rosso\" -, che scrisse solo racconti e fu il primo autore est-europeo a scrivere una pazza-storia, gli autori di novelle come Giovanni Verga e, molto prima di lui, Boccaccio. Autori che si sono cimentati in questo genere nel Novecento ne troviamo parecchi, illustri e non: Luigi Pirandello, Grazia Deledda, Jorge Luis Borges, ItaloCalvino, Dino Buzzati, Antonio Tabucchi e altri.\nLo scrittore russo Anton Pavlovi\u010d \u010cechov si ciment\u00f2, oltre che nel racconto breve, anche nella micro-fiction: Prus \u00e8 stato spesso paragonato a \u010cechov.\nPrus su altri autori e sulla Letteratura.\nPrus aveva letto trattati filosofici (soprattutto quelli di Herbert Spencer) e romanzi che oggi fanno parte dei capolavori della Letteratura. Non amava molto la Poesia e aveva condannato diversi poeti, noti e non, come Schiller, Novalis e Wincenty Pol, anche piuttosto duramente: questo ha ostacolato la diffusione della sua opera in Patria e in Europa.\nQuanto alla Prosa, riteneva le opere di Charles Dickens, Mark Twain e Zygmunt Krasi\u0144ski belle e spesso commoventi, ma comunque vecchie, non pi\u00f9 moderne e al passo con i tempi. Neanche Victor Hugo era per lui adatto per i nuovi tempi annunciati da Auguste Comte. Invece Flaubert, Zola e Daudet - tutti a lui cronologicamente pi\u00f9 vicini - erano preferibili proprio perch\u00e9 nuovi. Non sappiamo se abbia letto o no autori italiani.\nPrus era convinto che tutto fosse Letteratura proprio come Novalis che tutto fosse Poesia e \"romantik\", per questo spazi\u00f2 in diversi ambiti: dalla Scienza al Giornalismo. La Storia stessa sarebbe fatta apposta per trarne spunti per racconti e romanzi, come nel caso de \"Il Faraone\": in proposito, la concezione della Storia di Prus ricorda molto quella dei romantici. Tuttavia si allontana da essa in quanto Prus riteneva che fosse il potere il protagonista indiscusso della Storia, come delle persone - \"vive il pi\u00f9 forte\", citazione ricorrente nella sua opera.\nInteresse per l'esoterico e l'occulto.\nPrus divenne un appassionato di ipnotismo, telepatia e di parapsicologia in generale dopo aver assistito ad alcune conferenze sull'argomento tenute dall'amico Julian Ochorowicz, che oltre ad essere scrittore era anche un noto psicologo. Ochorowicz, come il contemporaneo William James, era attratto da questi fenomeni e partendo da essi svilupp\u00f2 un certo interesse per l'Esoterismo, che forse lo port\u00f2 a iscriversi alla Massoneria. Il suo interesse per questi fenomeni coinvolse Prus, che per\u00f2 quasi sicuramente non era legato alla Massoneria: infatti il suo interesse si limitava al campo scientifico e rifiutava gran parte dei principi che ne sono alla base.\nSappiamo comunque che, assieme all'amico Ochorowicz - e forse pi\u00f9 tardi anche con Stefan \u017beromski -, prese parte a delle sedute spiritiche, alcune delle quali della medium italiana Eusapia Palladino.\nIl successo de \"Il Faraone\".\nJulian Ochorowicz ebbe diversi interessi in comune con Prus e, oltre alla parapsicologia e all'Esoterismo, va ricordato quello per l'Antico Egitto. Il risultato dei loro studi e delle loro ricerche \u00e8 stato il materiale che costituisce la base e lo sfondo del romanzo \"Il Faraone\", l'opera pi\u00f9 nota di Prus fuori dalla Polonia. \"L'opera\", secondo il connazionale Premio Nobel per la Letteratura Czes\u0142aw Mi\u0142osz, \"\u00e8 unica nella World Literature, nonostante anacronismi e anatopismi\". Mi\u0142osz ha inoltre detto che \"Il Faraone \u00e8 soprattutto un romanzo sui meccanismi del potere politico\" e questa citazione spiega in parte il suo grande successo internazionale.\nStalin, il celebre dittatore, amava molto \"Il Faraone\" per il motivo sopra citato: infatti non aveva grandi interessi per la Storia. In Unione Sovietica, probabilmente, l'opera \u00e8 stata accolta con pi\u00f9 interesse che nel resto d'Europa, dato che i critici ritenevano Prus un compagno. In realt\u00e0, anche se sembra incredibile, Prus rimase indifferente all'opera di quelli che oggi ricordiamo come i maggiori filosofi dell'Ottocento - cio\u00e8 Marx, Hegel, Nietzsche e Schopenhauer -: per lui il pi\u00f9 grande, \"l'Aristotele del XIX secolo\" era Spencer. Inoltre, bisogna ricordare che il celebre regista sovietico Sergej \u0116jzen\u0161tejn trasse da \"Il Faraone\" spunto nella realizzazione della sua celebre opera: \"Ivan il Terribile, Parte II - La congiura dei boiardi\".\nIl romanzo ottenne grande visibilit\u00e0 nel Regno Unito e negli Stati Uniti solo nel 1963, cio\u00e8 quando il 35\u00ba Presidente John Fitzgerald Kennedy mor\u00ec nell'attentato di Dallas. Il protagonista del romanzo, Ramses, ricorda molto il J.F.Kennedy per il mondo che lo circondava: seduzione, corruzione, tradimento, brama di potere e assassinio. La famiglia Kennedy, come quella del faraone, permetteva l'adulterio e la stessa moglie Jacqueline era cresciuta nella consapevolezza di doverlo tollerare.\nNon \u00e8, comunque, la prima volta che un'opera letteraria sembra anticipare un avvenimento storico reale: infatti, anni dopo, lo scrittore italiano Italo Svevo termin\u00f2 il finale de \"La coscienza di Zeno\" con un avvertimento quasi profetico di un'esplosione, che ricorda molto quella della bomba atomica. Del resto, gi\u00e0 prima di Svevo la \"Bibbia\", nel descrivere la fine di Sodoma e Gomorra, ricorre a una descrizione che ricorda un'esplosione nucleare.\nNel 1966, cavalcando l'onda del successo, il regista polacco Jerzy Kawalerowicz present\u00f2 al 19\u00ba Festival di Cannes la trasposizione cinematografica de \"Il Faraone\".\nElenco delle opere.\nRacconti disponibili su en.wikisource.\nAltri sono disponibili su pl.wikisource"}
{"id": "2153574", "revid": "125928406", "url": "https://it.wikipedia.org/wiki?curid=2153574", "title": "Simon Grechi", "text": "Biografia.\nNato e cresciuto a Roma, Simon Grechi si trasferisce a Milano per poter intraprendere la carriera di modello. Nel 2006 viene scelto come concorrente per la sesta edizione del reality show \"Grande Fratello\" dove arriva fino alla semifinale, eliminato con il 37% dei voti.\nIn seguito all'esperienza televisiva, Simon Grechi, che proprio in questa fase della sua carriera decide di adottare il cognome materno, anzich\u00e9 quello paterno Falsaperla, viene scelto per interpretare il ruolo di Edoardo Mariani nella serie TV \"Carabinieri 7\" del 2008. Dopo \"Carabinieri 7\", ha lavorato nella miniserie televisiva \"Puccini\", sotto la regia di Giorgio Capitani.\nIl 31 marzo 2009 debutta in teatro con la commedia \"Ricette d'amore\" di Cinzia Berni, regia di Roberto D'Alessandro. Successivamente ritorna sul piccolo schermo con le miniserie \"Moana\" (2009), \"I delitti del cuoco\" (2010), \"Tutti pazzi per amore 2\" (2010), \"La ladra\" (2010), e nelle serie \"Non smettere di sognare 2\" (2011), \"Dov'\u00e8 mia figlia?\" (2011) e \"L'una e l'altra\" nel 2012. Prende parte, come protagonista, alla miniserie \"Rosso San Valentino\" (2013).\nSempre nel 2013 partecipa al cast della seconda stagione de \"Le tre rose di Eva\", nel ruolo di don Lorenzo, nuovo misterioso parroco della citt\u00e0 di Villalba.\nNel 2015 partecipa al cast della serie \"Solo per amore\". Dal 13 aprile 2015 prende parte come concorrente alla seconda edizione del programma \"Si pu\u00f2 fare!\" con la conduzione di Carlo Conti su Rai 1.\nNel 2017 \u00e8 co-protagonista della fiction di Rai 1 \"Scomparsa\" con Vanessa Incontrada e Giuseppe Zeno."}
{"id": "2153581", "revid": "2170398", "url": "https://it.wikipedia.org/wiki?curid=2153581", "title": "Stephen Graham", "text": "Biografia.\nGraham nasce nel 1973 a Kirkby, un paese situato nella contea metropolitana di Merseyside. Debutta nel mondo dello spettacolo facendo comparse e brevi apparizioni sino al 2000. In quell'anno infatti accompagna un amico a un'audizione per \"Snatch\", una commedia criminale di Guy Ritchie. Il regista \u00e8 colpito da Graham, e gli propone un ruolo da coprotagonista. Dall'esordio con \"Snatch\", la carriera di Graham \u00e8 andata salendo. Nel 2002 partecipa all'acclamato \"Gangs of New York\" di Martin Scorsese affiancando i personaggi principali per poi tornare alla citt\u00e0 natale a dedicarsi a produzioni locali e indipendenti come \"Satan's Little Helper\" e \"Scummy Man\".\nNel 2006 torna alla ribalta interpretando Combo, una sorta di protagonista/antagonista nel film \"This Is England\", una storia complessa sul mondo degli skinhead e sul razzismo. Proprio per questa interpretazione viene candidato ai British Independent Film Awards 2006 nella categoria \"Miglior attore o attrice non protagonista\", premio poi andato a Leslie Phillips per \"Venus\". Il 6 giugno 2008 si sposa con l'attrice britannica Hannah Walters. Un anno dopo ha interpretato il ruolo del criminale statunitense Baby Face Nelson, in \"Nemico pubblico - Public Enemies\"; e l'ex calciatore scozzese Billy Bremner, nel film \"Il maledetto United\". Nel 2010 interpreta il ruolo di Al Capone nella serie tv \"Boardwalk Empire - L'impero del crimine\". Nel 2011 e nel 2017 interpreta il pirata Scrum nel quarto e nel quinto capitolo della saga \"Pirati dei Caraibi\": \"Oltre i confini del mare\" e \"La vendetta di Salazar\".\nDoppiatori italiani.\nNelle versioni in italiano dei suoi lavori, Stephen Graham \u00e8 stato doppiato da:\nDa doppiatore \u00e8 sostituito da:"}
{"id": "2153590", "revid": "108559", "url": "https://it.wikipedia.org/wiki?curid=2153590", "title": "Barlaam da Seminara", "text": ""}
{"id": "2153596", "revid": "1573940", "url": "https://it.wikipedia.org/wiki?curid=2153596", "title": "Oratorio di San Giuseppe e della Santissima Trinit\u00e0", "text": "L'oratorio di San Giuseppe e della Santissima Trinit\u00e0 \u00e8 un edificio religioso sito in piazza Sant'Ambrogio nel centro storico di Varazze, in provincia di Savona. Sorge a fianco della collegiata parrocchiale di sant'Ambrogio.\nSede dell'omonima Confraternita\nStoria e descrizione.\nL'edificio \u00e8 a navata unica di una trentina di metri di lunghezza e risale al XVI secolo, anche se originariamente la struttura ospitava un ospedale-ospizio fondato nel XII o XIII secolo. All'interno sono conservate otto tele raffiguranti episodi della vita di San Giuseppe, quattro delle quali opera del pittore genovese Giovanni Raffaele Badaracco (1645-1717), tre di ignoto e una di Francesco Campi realizzata nel 1713. Dietro l'altare in marmi policromi si staglia una tela seicentesca, mentre altre due tele del 1875 opere della savonese Veronica Murialdo si trovano nei muri laterali del presbiterio. Sempre nel presbiterio si collocano in due nicchie una pregevole statua della \"Madonna con Bambino\" e una di \"San Giuseppe\" risalenti forse alla fine del Cinquecento.\nVi sono poi un crocefisso processionale con decorazioni in argento di rara bellezza e una cassa processionale della Sacra Famiglia. Entrambe le opere furono eseguite da Anton Maria Maragliano. Di particolare interesse \u00e8 l'organo a canne costruito da Francesco Nicola Bellosio nel 1778, riformato da Giovanni Mentasti nel 1877 e da Gerolamo Mordeglia nel 1925, restaurato dal M\u00b0 Graziano Interbartolo nel 2010. Lungo le pareti corrono le panche in legno e gli scranni per Priore, Sottopriore e Maggiorenti risalenti al XVIII secolo. Vi sono poi conservati altri due crocefissi processionali, una Croce di Passione, una statua lignea del \"Cristo morto\" del XVIII secolo e una statua della \"Madonna Immacolata\", anch'essa risalente al Settecento."}
{"id": "2153602", "revid": "729019", "url": "https://it.wikipedia.org/wiki?curid=2153602", "title": "Sandringham", "text": "Sandringham \u00e8 un villaggio e parrocchia civile sito nella zona centro orientale costiera dell'Inghilterra nella contea di Norfolk. Il villaggio \u00e8 situato a nord della citt\u00e0 di King's Lynn e a nord-ovest di Norwich.\nSandringham \u00e8 noto particolarmente per la residenza reale di Sandringham House. Questa \u00e8 una delle residenze pi\u00f9 amate dalla regina Elisabetta II e da diversi suoi predecessori. Vicino alla residenza reale si trovano le scuderie che ospitano gran parte dei cavalli della regina d'Inghilterra."}
{"id": "2153607", "revid": "92723", "url": "https://it.wikipedia.org/wiki?curid=2153607", "title": "Metreta", "text": "La metreta () era un'unit\u00e0 di misura di volume in uso nell'antica Grecia.\nDefinizione.\nLa metreta, chiamata talora \"anfora greca\", era un'antica unit\u00e0 di misura di capacit\u00e0 per i liquidi, che nel sistema attico di Solone corrispondeva a 144 cotili (\u03ba\u03bf\u03c4\u03cd\u03bb\u03b1\u03b9) o cotile (38,88 litri)."}
{"id": "2153609", "revid": "4252", "url": "https://it.wikipedia.org/wiki?curid=2153609", "title": "Asteio di Durazzo", "text": "Venerato dalla Chiesa cattolica come santo e martire, la sua memoria liturgica ricorre il 5 luglio, come tramanda anche il \"Sinassario Costantinopolitano\", anche se il \"Menologio\" di Basilio e l\"'Annus ecclesiasticus graeco-slavicus\" ne fissano la memoria al 6 luglio.\nBiografia.\nVescovo della citt\u00e0 di Durazzo, nell'odierna Albania, al tempo dell'imperatore Traiano (98-117), Asteio venne catturato su ordine del prefetto dell'Illiria, Agricolao, e costretto ad adorare i simulacri del dio Dioniso. Al suo rifiuto, il santo venne barbaramente flagellato e quindi legato ad una croce, dopo essere stato cosparso di miele e abbandonato al calore e alle punture degli insetti. Era, stando alle fonti, l'anno 100.\nProprio in quei giorni un gruppo di cristiani, Luciano, Esichio, Papio, Saturnino e Germano, sfuggiti alle persecuzioni locali e desiderosi di rifugiarsi a Durazzo, si imbatterono nel cadavere di Asteio martirizzato sulla croce. Confortati dal suo sacrificio, non ebbero timore di dichiararsi seguaci di Cristo e vennero tutti uccisi."}
{"id": "2153610", "revid": "4175", "url": "https://it.wikipedia.org/wiki?curid=2153610", "title": "Etruria cinema", "text": ""}
{"id": "2153617", "revid": "1543377", "url": "https://it.wikipedia.org/wiki?curid=2153617", "title": "Anatolia Story", "text": " \u00e8 un manga fantasy scritto e disegnato da Chie Shinohara.\nIl fumetto \u00e8 iniziato nel gennaio del 1995 in Giappone sulla rivista \"Sh\u014djo Comic\", ha ricevuto il Premio Shogakukan per i manga come miglior sh\u014djo dell'anno nel 2001 ed \u00e8 stato pubblicato in Italia fra il 2005 ed il 2007 dalla Star Comics. \"Anatolia Story\" non ha goduto di una versione animata, ma di molti drama CD.\nTrama.\nYuuri Suzuki \u00e8 una quindicenne giapponese, non particolarmente bella o intelligente, che un giorno viene risucchiata in una pozzanghera e trasportata nello spazio e nel tempo fino al XIV secolo a.C. nella regione dell'Anatolia (l'attuale nord-est della Turchia). Qui viene accolta da un affascinante giovane, che le spiega di essere il principe Kail Mursili e di trovarsi ad \u1e2aattu\u0161a, capitale dell'antico impero Ittita. Yuuri scopre di trovarsi nel passato richiamata da un incantesimo lanciato dalla regina Nakia, ultima moglie dell'imperatore Suppiluliuma,che vuole usare il sangue di Yuri per un sortilegio che le permetterebbe di uccidere tutti gli altri pretendenti alla corona (Kail compreso), cos\u00ec da assicurare il trono a suo figlio Giuda. Kail quindi decide di aiutare Yuuri a tornare in Giappone nel suo tempo prima che il sortilegio possa essere eseguito, ma ci sono tre condizioni da rispettare: le fonti d'acqua di Hattusa devono essere tutte colme (evento che si verifica solo una volta l'anno), Yuri deve indossare i vestiti con cui \u00e8 giunta nel passato, e serve un sacerdote che operi il rito per riportarla a casa. Nakia, per\u00f2, non ha di certo intenzione di facilitarle le cose...\nDrama CD.\nEsistono molti drama CD di \"Anatolia Story\"; nessuno di questi \u00e8 stato pubblicato in Italia."}
{"id": "2153618", "revid": "729019", "url": "https://it.wikipedia.org/wiki?curid=2153618", "title": "Piccola isola della guerra", "text": "La Piccola isola della guerra (), \u00e8 un'isola fluviale della citt\u00e0 di Belgrado, capitale della Serbia.\nLocalizzazione.\nL'isola si trova alla confluenza tra il fiume Sava e il Danubio, tra la sponda sud della grande isola della guerra e la sponda destra del Danubio su cui si affaccia il quartiere di U\u0161\u0107e della muninicipalit\u00e0 di Novi Beograd. Territorialmente, appartiene alla municipalit\u00e0 di Zemun.\nCaratteristiche.\nPrima della Seconda guerra mondiale era considerevolmente pi\u00f9 estesa di adesso. Nel 1948 fu in gran parte sbancata: il suo terreno venne utilizzato per riempire di sabbia le zone paludose di quello che in seguito sarebbe diventato il nuovo insediamento urbano di Novi Beograd.\nAttualmente misura 300 metri di lunghezza, per una larghezza di appena 30 metri. \u00c8 interamente ricoperta di vegetazione e non \u00e8 accessibile al pubblico. Insieme alla grande isola della guerra \u00e8 un'oasi di riproduzione ittica e di passaggio di uccelli migratori, preservata dalla legge."}
{"id": "2153621", "revid": "21083413", "url": "https://it.wikipedia.org/wiki?curid=2153621", "title": "My Name is Earl", "text": ""}
{"id": "2153622", "revid": "125332942", "url": "https://it.wikipedia.org/wiki?curid=2153622", "title": "Williams FW08", "text": "La Williams FW08 \u00e8 una vettura di Formula 1, che ha gareggiato nella stagione 1982, vincendo il titolo mondiale piloti con il finlandese Keke Rosberg. L'altro pilota in scuderia fu Derek Daly. Una versione aggiornata della vettura, la FW08C corse 14 Gran Premi nel stagione 1983 con Rosberg, Jacques Laffite e Jonathan Palmer.\nLa vettura.\nProgettata da Patrik Head e Franck Dernie, la Williams FW08 era la naturale evoluzione della vincente FW07. Una vettura ad effetto suolo molto semplice, molto pulita nell'aerodinamica, spinta dall'ormai vecchio motore aspirato Ford-Cosworth DFV. Particolare fu invece la sua progettazione, perch\u00e9 il progetto originario della FW08 prevedeva una vettura dotata di 6 ruote di uguali dimensioni, 2 anteriori e 4 posteriori, con lo scopo di favorire lo scorrimento dei flussi d'aria sotto la vettura e al contempo diminuire la resistenza all'avanzamento cogliendo questi due obiettivi mediante la riduzione della sezione frontale delle grosse ruote posteriori usate fino ad allora. Pertanto essa venne concepita con un serbatoio molto alto per tenere contenuto il passo. Un prototipo con queste caratteristiche scese realmente in pista durante l'inverno, ma ben presto venne bocciato dalla FIA, che per impedirne l'utilizzo nel campionato mondiale, viet\u00f2 le vetture con 4 ruote motrici. La Williams dovette cos\u00ec ritornare ad una configurazione classica, adattando al regolamento il progetto gi\u00e0 realizzato. La vettura otterr\u00e0 dei particolari primati: sar\u00e0 l'ultima monoposto a vincere un mondiale spinta dal Ford-Cosworth V8 (i turbo gi\u00e0 spopolavano) e l'ultima vettura ad effetto suolo con minigonne (tale soluzione dal 1983 sar\u00e0 vietata per regolamento e si imporr\u00e0 l'obbligo del fondo vettura piatto).\nLa stagione 1982.\nIl mondiale 1982 sar\u00e0 uno dei pi\u00f9 anomali della storia della formula 1 con il finlandese Keke Rosberg che riuscir\u00e0 a vincere il titolo piloti, pur avendo vinto una sola gara su 16 GP disputati e con soli 44 punti all'attivo.\nIl campionato inizi\u00f2 tra le diatribe tra la FISA (all'epoca \"filiale sportiva\" della FIA) e alcuni costruttori inglesi. Le vetture spinte dal vecchio Ford-Cosworth DFV non riescono pi\u00f9 a fronteggiare la maggior potenza delle vetture turbo e per recuperare competitivit\u00e0 adottano stratagemmi illegali come un finto serbatoio dell'acqua per raffreddare i freni (in realt\u00e0 una vera e propria zavorra mobile che in gara veniva svuotata e rendeva le vetture sottopeso). La stessa Williams ne fa le spese, con Rosberg che, giunto secondo viene squalificato al GP del Brasile. Il culmine della diatriba viene raggiunto a Imola per il GP di San Marino dove la totalit\u00e0 delle squadre inglesi - tranne la Tyrrell per un riguardo al suo pilota italiano Michele Alboreto - boicotta l'evento per protesta. La FISA per\u00f2 non cede e i team inglesi devono eliminare il famigerato serbatoio dell'acqua.\nMa il mondiale \u00e8 soprattutto segnato dalla sfortuna che colpisce la Ferrari. La vettura italiana sembra la favorita per il titolo, grazie al suo motore turbo, ma prima vede morire tragicamente il suo pilota di punta Gilles Villeneuve durante le qualifiche del GP del Belgio, poi deve rinunciare al francese Didier Pironi, che \u00e8 vittima di un altro spaventoso incidente al GP di Germania, mentre si trovava nettamente in testa al mondiale (arriver\u00e0 comunque secondo con 39 punti).\nLa Williams e Rosberg riescono a spuntarla grazie alla regolarit\u00e0 e alla sola vittoria al Gp di Svizzera e numerosi secondi posti. Questo mentre la Renault (altro team con il motore turbo) soffre gravi problemi di affidabilit\u00e0, le altre squadre con motore aspirato (in primis Alfa Romeo e Ligier-Talbot) sono molto meno competitive e regolari. Il campione uscente Nelson Piquet e la sua Brabham invece soffrono il passaggio a met\u00e0 stagione dal motore aspirato Cosworth all'acerbo motore BMW Turbo.\nPer il team inglese \u00e8 il secondo titolo in tre anni e la riconferma ai vertici.\nLa stagione 1983 e la versione \"C\".\nNel 1983 la FISA decide, dopo le tragedie accadute e sfiorate del 1982 (la morte di Villeneuve e Riccardo Paletti, gli incidenti di Pironi ed altri ancora) di modificare i regolamenti: eliminazione delle minigonne, obbligo del fondo piatto, riduzione in larghezza degli alettoni posteriori, creazione di una struttura deformabile davanti ai piedi del pilota.\nLa Williams, alla ricerca di un motore turbo, decide di modificare semplicemente la vettura dell'anno prima. Alettoni pi\u00f9 vistosi (soprattutto all'anteriore, visto che nel 1982, sovente non veniva neppure montato), pance laterali corte e piccole modifiche.\nLa vettura praticamente non viene per\u00f2 sviluppata nell'anno (il team \u00e8 concentrato nella progettazione della nuova vettura). Ottiene con Rosberg un successo a Montecarlo, grazie ad un'azzeccata scelta di gomme, ma ormai superata e anche senza motori \"freschi\" chiude arrancando la sua storia in formula 1, subendo l'onta di alcune non qualificazioni. La FW08C viene pensionata in anticipo, sostituita dalla FW09 che esordisce nell'ultimo GP di stagione.\nIn Formula 3000.\nNel 1985 un paio di vetture appositamente costruite, vengono cedute dalla Williams alla \"PMC Motorsport\" per essere usate nella nuova Formula 3000, erede della F.2, nata per \"riciclare\" i motori Cosworth da 3000\u00a0cm\u00b3.\nI risultati sono modesti poich\u00e9 le vecchie F.1 risultano assai meno competitive delle leggere ed agili vetture March e Ralt appositamente costruite per la F3000 o derivate dalle Formula 2. Unico piazzamento di rilievo il terzo posto di Lamberto Leoni a Pau. I piloti e Leoni e Tassin lasceranno la squadra prima della fine del campionato. Si chiude cos\u00ec ingloriosamente la storia di questa vettura.\nVittorie.\nKeke Rosberg: Gp Svizzera\nMondiale piloti: 1\u00ba Keke Rosberg punti 44\nCoppa costruttori: 4\u00ba Williams punti 58"}
{"id": "2153623", "revid": "729019", "url": "https://it.wikipedia.org/wiki?curid=2153623", "title": "Forte Romagnano", "text": "Il forte Romagnano \"(Werk Romagnano)\" \u00e8 uno dei forti austro-ungarici facente parte della Fortezza di Trento (\"Festung Trient\"). Esso si trova in localit\u00e0 Romagnano nel comune di Trento. Esso appartiene al grande sistema di fortificazioni austriache al confine italiano e in particolare al complesso sistema di fortificazioni del fronte meridionale della Fortezza di Trento nel settore di difesa VII che va dalla localit\u00e0 Pale sul Monte Bondone alla riva destra del fiume Adige. Insieme al Complesso fortificato di Mattarello fungeva da sbarramento della valle dell'Adige da sud.\nUbicazione.\nIl forte si trova poco sopra il paese di Romagnano sulla sponda destra del fiume Adige, a sud di Trento, a circa 400 m di quota. \u00c8 raggiungibile tramite l'ex strada militare dalla frazione Ravina. Attualmente \u00e8 adibito ad abitazione privata e non \u00e8 visitabile.\nStoria.\nIl forte fu costruito nell'ultimo decennio del XIX secolo per rafforzare lo sbarramento della Valle dell'Adige a sud di Trento formato dal Complesso fortificato di Mattarello e situato sul versante opposto della valle. In particolare, la sua funzione era quella di chiudere il passaggio verso Trento lungo la direttrice di Aldeno. Per questo, gli angoli di tiro delle sue artiglierie erano di supporto a quelle di Mattarello. La cima del dosso su cui si trova fu spianata con la dinamite per permetterne la costruzione.\nCome tutti i forti della Fortezza di Trento, il Forte Romagnano era decisamente obsoleto allo scoppio della Prima guerra mondiale. La sua struttura era infatti visibile da lontano e vulnerabile ai colpi dell'artiglieria moderna. Nel 1914 era stato infatti classificato solo come \"granatsicher\", a prova di granata (ovvero a proiettili di cannoni da campagna con un calibro fino a 15cm). Per questo, nell'ambito della riorganizzazione della Fortezza di Trento attuata nel 1915 dal Tenente Maresciallo Franz Edler von Steinhart, direttore del Genio Militare di Trento, il forte fu disarmato. Gli obici in cupola corazzata furono trasferiti nella batteria in caverna del Monte Calisio mentre i quattro cannoni da 12cm in batteria furono equamente divisi tra le nuove batteria Romagnano e Batteria Marzola. Come la maggior parte dello opere austro-ungariche, al termine della Prima guerra mondiale pass\u00f2 al demanio militare da cui fu radiato nel 1968.\nDescrizione.\nIl forte \u00e8 costruito in paramenti di pietra calcarea e calcestruzzo. Questa era la tecnica costruttiva principale dei forti sul finire del XIX secolo. Caratteristica della struttura \u00e8 il sistema costruttivo compatto che consentiva di collocare tutto il necessario su una superficie ridotta contenendo anche i costi. Per questo il forte \u00e8 costruito su due livelli a pianta triangolare con la base rivolta verso sud. Questo tuttavia rende il forte molto vulnerabile perch\u00e9 la sua alta struttura \u00e8 visibile da lontano e ambienti cos\u00ec ravvicinati fanno s\u00ec che il forte potesse esser messi fuori combattimento da pochi colpi di artiglieria pesante ben assestati. L'ingresso \u00e8 situato sulla cuspide del triangolo di forma concava. Un fossato proteggeva sia il lato nord che il lato sud del forte. All'interno, un corridoio centrale posto lungo l'asse di simmetria consente l'accesso ai diversi spazi interni. Il tetto era realizzato in cemento con travi di rinforzo in acciaio che ricoprivano soffitti in lastroni di granito mentre la facciata sud era protetta da uno scudo ad arco realizzato in massi di granito e ricoperto di terra.\nL'armamento costituiva quindi l'unico valore militare del forte nel 1915 ed era analogo a quello del forte di Mattarello. Esso consisteva in due obici in cupola corazzata da 15\u00a0cm M80 per la difesa ravvicinata e con una gittata massima di 6,4 km. La gittata gli consentiva anche di fungere da artiglieria da supporto. Questi erano realizzati montando una canna da obice sull'affusto del mortaio 15 cm M80 Typ M99 che aveva gittata massima di 3,2 km e che in origine equipaggiava il forte. L'armamento principale era composto da quattro cannoni da 12\u00a0cm (tipo M96 M.K.) in batteria frontale e protetti da uno scudo corazzato. Essi avevano una gittata massima di 8 km. La guarnigione ordinaria comprendeva 4 ufficiali e 149 soldati.\nIn seguito alla riorganizzazione delle difese della citt\u00e0 di Trento durante la primavera-estate del 1915, i due obici da 15\u00a0cm con le loro cupole corazzate furono smontati e spostati nella batteria in caverna del monte Calisio. Due dei cannoni da 12 cm furono spostati in postazioni campali nella Batteria Marzola e due nella batteria sostitutiva Romagnano.\nBatteria sostituiva e batterie in caverna di Romagnano.\nDue dei quattro cannoni da 12 cm del forte furono trasferiti in postazioni campali cementate e unite da una trincea di collegamento. Questa batteria si trovava sulle pendici del Monte Bondone, alle spalle del parco di villa Margon, a nord-est del forte. I suoi resti sono visibili ancor oggi nel bosco. Ciascuna delle due postazioni, distanti circa 60 m l'una dall'altra, aveva una propria casamatta per le munizioni. Le postazioni dei cannoni erano protette da uno scudo anti-shrapnel.\nSempre alle spalle di villa Margon, sorgeva la \"batteria in caverna di Romagnano II\" (o \"batteria superiore\"), situata pi\u00f9 in basso rispetto alla batteria sostitutiva. Essa ospitava due pezzi da 9cm/M75 a tiro rapido che rappresentavano l'armamento di difesa standard della Fortezza di Trento. Il compito di questa batteria era di bombardare la fanteria nemica in avvicinamento e proteggere la linea di difesa. La batteria \u00e8 realizzata su due livelli. Al piano superiore sono gli alloggi per la truppa e al deposito di munizioni. Una scala collega questi ambienti alle postazioni dei cannoni e ad un osservatorio posti pi\u00f9 in basso.\nPoco a est del forte era situata un'ulteriore batteria in caverna di supporto alla tagliata stradale di Romagnano (\"batteria in caverna di Romagnano I\" o \"batteria inferiore\"). I resti di questa batteria si trovano all'interno del parco di propriet\u00e0 del ristorante \"Mas de la Fam\" e, dopo un intervento conservativo del proprietario, sono visitabili. Una trincea collegava la caverna degli alloggi della truppa con l'ingresso della batteria equipaggiata con due pezzi da 8cm/M75 per la difesa ravvicnata. Il sistema difensivo della fortezza di Trento nei pressi di Romagnano era completato da numerose altre postazioni campali per la fanteria.\nAltre fortificazioni campali nel settore di Romagnano.\nOltre alle opere difensive gi\u00e0 citate nel precedente paragrafo, al settore di Romagnano faceva capo una serie di strutture militari e fortificazioni campali secondarie realizzate tra il 1914 e il 1915:\nA queste opere si aggiungono svariati depositi di munizioni, postazioni per mitragliatrici e ricoveri sotterranei situati nella zona."}
{"id": "2153624", "revid": "83419562", "url": "https://it.wikipedia.org/wiki?curid=2153624", "title": "Two and a Half Men", "text": ""}
{"id": "2153625", "revid": "21083459", "url": "https://it.wikipedia.org/wiki?curid=2153625", "title": "Everybody Loves Raymond", "text": ""}
{"id": "2153629", "revid": "767487", "url": "https://it.wikipedia.org/wiki?curid=2153629", "title": "Aszal\u00f3", "text": "Aszal\u00f3 \u00e8 un comune dell'Ungheria di 2.049 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153640", "revid": "1718925", "url": "https://it.wikipedia.org/wiki?curid=2153640", "title": "Burlington (Vermont)", "text": "Burlington \u00e8 un comune (\"city\") degli Stati Uniti d'America e capoluogo della contea di Chittenden nello Stato del Vermont. La popolazione era di abitanti al censimento del 2010, il che la rende la citt\u00e0 pi\u00f9 popolosa dello stato. Si trova a a sud dal confine tra il Canada e gli Stati Uniti e a sud di Montr\u00e9al.\nIn citt\u00e0 ha sede l'Universit\u00e0 del Vermont (UVM) e il Champlain College, un piccolo college privato. Il pi\u00f9 grande ospedale del Vermont, l'UVM Medical Center, si trova all'interno dei confini della citt\u00e0. Nel 2015, Burlington \u00e8 diventata la prima citt\u00e0 negli Stati Uniti per l'utilizzo di energia rinnovabile.\nAlla citt\u00e0, della quale \u00e8 stato sindaco, \u00e8 profondamente legato Bernie Sanders, senatore degli Stati Uniti per il Vermont e candidato Presidente degli Stati Uniti alle elezioni del 2020, che arriv\u00f2 secondo alle elezioni primarie del Partito Democratico dello stesso anno.\nGeografia fisica.\nSecondo lo United States Census Bureau, ha un'area totale di . \u00c8 situata sulla sponda orientale del Lago Champlain.\nSociet\u00e0.\nEvoluzione demografica.\nAl censimento del 2010 la citt\u00e0 contava abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'88,9% di bianchi, il 3,8% di afroamericani, lo 0,3% di nativi americani, il 3,6% di asiatici, lo 0,11% di oceanici, lo 0,49% di altre etnie, e il 2,6% di due o pi\u00f9 etnie. Ispanici o latinos di qualunque etnia erano il 2,8% della popolazione.\nCultura.\nBurlington \u00e8 celebre per aver dato i natali a uno dei pi\u00f9 grandi filosofi di tutti i tempi, John Dewey, nato il 20 ottobre 1859."}
{"id": "2153641", "revid": "110157", "url": "https://it.wikipedia.org/wiki?curid=2153641", "title": "\u00c1rokt\u0151", "text": "\u00c1rokt\u0151 \u00e8 un comune dell'Ungheria di 1.215 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n. "}
{"id": "2153644", "revid": "178779", "url": "https://it.wikipedia.org/wiki?curid=2153644", "title": "Hockey in Svizzera", "text": ""}
{"id": "2153645", "revid": "339392", "url": "https://it.wikipedia.org/wiki?curid=2153645", "title": "Campagna Alleata in Africa Orientale (seconda guerra mondiale)", "text": ""}
{"id": "2153646", "revid": "729019", "url": "https://it.wikipedia.org/wiki?curid=2153646", "title": "Baktak\u00e9k", "text": "Baktak\u00e9k \u00e8 un comune dell'Ungheria di 744 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153648", "revid": "2020304", "url": "https://it.wikipedia.org/wiki?curid=2153648", "title": "Y\u016bki Kamatani", "text": "Nato a Hiroshima, \u00e8 l'autore di \"Nabari no Ou\" e . \"Monthly GFantasy\" ha pubblicato e pubblica entrambe le sue opere. \"Nabari\" \u00e8 stato uno dei finalisti nella sezione manga nel nono Japan Media Arts Festival nel 2005 ed \u00e8 stato alla fine raccomandato dalla commissione.\nKamatani ha lavorato con lo studio di animazione J.C.Staff per la creazione dei ventisei episodi dell'adattamento anime di \"Nabari\", diretto da Kunihisa Sugishima, andato in onda in Giappone su TV Tokyo il 6 aprile 2008.\nL'ultima opera del \"mangaka\" si intitola \"Oltre le onde - Shimanami tasogare\" ed \u00e8 edita da J-Pop. Il primo volume \u00e8 uscito il 19 aprile 2018."}
{"id": "2153652", "revid": "3732", "url": "https://it.wikipedia.org/wiki?curid=2153652", "title": "Atletica leggera ai Giochi della XX Olimpiade - 100 metri piani maschili", "text": "I 100 metri piani hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 31 agosto-1\u00ba settembre 1972 allo Stadio olimpico di Monaco.\nLa gara.\nIl giorno dei Quarti \u00e8 un gioved\u00ec, la gara \u00e8 in programma alle 16:15. I membri dello staff della nazionale statunitense dispongono di un orario vecchio, che segna le 18:15. In maniera casuale, i tre atleti USA apprendono del vero orario della gara e si precipitano allo stadio. Hart e Robinson sono iscritti nelle prime batterie, che si sono gi\u00e0 disputate: vengono perci\u00f2 eliminati. Robert Taylor, iscritto alla terza serie, fa appena in tempo a prendere posto ai blocchi, senza riscaldarsi. Si qualifica giungendo secondo dietro il sovietico Borzov, autore di un eccellente 10\"07.\nIn semifinale tutti i favoriti passano il turno.\nSi allineano ai blocchi di partenza della finale quattro atleti europei - due sovietici (per la prima volta), un tedesco e un polacco - e quattro neri americani (tre caraibici e uno statunitense). Allo sparo esce subito di scena Hasely Crawford, di Trinidad, per i postumi di uno stiramento del giorno prima. Ai 30 metri c'\u00e8 gi\u00e0 Borzov al comando, con Taylor che cerca di tenere il suo ritmo. Le posizioni rimangono le stesse fino alla linea d'arrivo e Borzov vince con le braccia alzate ed un metro di vantaggio su Taylor e due sul giamaicano Miller."}
{"id": "2153653", "revid": "21083698", "url": "https://it.wikipedia.org/wiki?curid=2153653", "title": "8 Simple Rules for Dating My Teenage Daughter", "text": ""}
{"id": "2153655", "revid": "3732", "url": "https://it.wikipedia.org/wiki?curid=2153655", "title": "Atletica leggera ai Giochi della XX Olimpiade - 200 metri piani maschili", "text": "I 200 metri piani hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 3-4 settembre 1972 allo Stadio olimpico di Monaco.\nLa gara.\nNella prima batteria si infortuna il polacco Nowosz, finalista dei 100. Nei Quarti i migliori si mettono in mostra e i tempi si abbassano: Borzov vince in 20\"30, Larry Black fa ancora meglio: 20\"28. Pietro Mennea, ventenne promessa dell'atletica italiana, vince la sua frazione in 20\"47.\nLa prima semifinale \u00e8 vinta da Borzov (20\"74) sugli americani Burton e Smith. Si ritira il ventunenne giamaicano Quarrie: la finale perde un protagonista. Nella seconda frazione domina Larry Black (20\"36), che distanzia di tre metri Mennea.\nIn finale tutti si aspettano che gli americani si prendano la rivincita su Borzov. Black e Borzov partono molto bene e si affacciano appaiati sulla retta d'arrivo, dove per\u00f2 il sovietico insiste su un ritmo che gli consente di allungare di quasi 2 metri sul rivale e di vincere l'oro con un ottimo 20\"00. Negli ultimi 25 metri Mennea strappa il bronzo a Burton. Giunge quinto il vincitore dei Trials, Chuck Smith."}
{"id": "2153656", "revid": "21083719", "url": "https://it.wikipedia.org/wiki?curid=2153656", "title": "8 semplici regole per uscire con mia figlia", "text": ""}
{"id": "2153658", "revid": "3732", "url": "https://it.wikipedia.org/wiki?curid=2153658", "title": "Atletica leggera ai Giochi della XX Olimpiade - 400 metri piani maschili", "text": "I 400 metri piani hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 3-7 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Wayne Collett con 44\u201d1. Il tempo di Collett rappresenta anche la miglior prestazione mondiale di tutti i tempi a livello del mare.\nLa gara.\nLa prima semifinale \u00e8 vinta da Vincent Matthews con 44\"94. L'americano prenota il titolo. Arriva quinto invece il campione europeo, David Jenkins, che rimane fuori dalla finale.\nNella seconda serie prevale il keniota Julius Sang (45\"30). Quinto, e primo degli eliminati, il giovane cubano Alberto Juantorena. Ne risentiremo parlare a Montr\u00e9al 1976.\nLa finale viene posticipata di un giorno a causa dell'attentato terroristico agli atleti israeliani compiuto al Villaggio Olimpico.\nVincent Matthews prende il comando della gara gi\u00e0 dopo 100 metri. A 200 metri ha gi\u00e0 un paio di metri di vantaggio sul secondo, Julius Sang. Il terzo degli americani, John Smith, \u00e8 colto da infortunio e si ritira. Rinviene Wayne Collett, che si porta in seconda posizione, ma non tiene il passo di Matthews che taglia per primo il traguardo.\nVincent Matthews e Wayne Collett si mettono a chiacchierare sul podio durante l'esecuzione dell'inno nazionale. Verranno puniti con una squalifica, che impedir\u00e0 alla squadra americana di partecipare alla 4x400."}
{"id": "2153659", "revid": "110157", "url": "https://it.wikipedia.org/wiki?curid=2153659", "title": "Sensuous", "text": "Sensuous \u00e8 il quinto e ultimo album del musicista, cantante, compositore e DJ giapponese Cornelius. I testi e le musiche sono stati composti da Keigo Oyamada (Cornelius) eccetto dove indicato. Inoltre nel brano \"Omstart\"\nCornelius collabora con i due cantanti norvegesi Erlend \u00d8ye ed Eirik Glambek B\u00f8e (Kings of Convenience); anche coautori del testo della canzone come indicato sotto.\nVideoclip realizzati.\n\u00c8 stato realizzato un videoclip per ogni brano dell'album. Tutti i video sono raccolti nel nuovo DVD\"Sensourround\" ; esiste anche un'edizione speciale che comprende sia il video che l'album."}
{"id": "2153660", "revid": "21083737", "url": "https://it.wikipedia.org/wiki?curid=2153660", "title": "Everybody Hates Chris", "text": ""}
{"id": "2153661", "revid": "6923", "url": "https://it.wikipedia.org/wiki?curid=2153661", "title": "Atletica leggera ai Giochi della XX Olimpiade - 800 metri piani maschili", "text": "Gli 800 metri piani hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 31 agosto-2 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Dave Wottle con 1'44\u201d3, record mondiale eguagliato.\nLa gara.\nPer la finale si qualificano il keniota Boit, autore del miglior tempo in semifinale (1'45\"9), il suo connazionale Ouko, lo statunitense Dave Wottle, vincitore dei \"Trials\", il sovietico Jevhen Ar\u017eanov, campione europeo in carica, il britannico Carter, il tedesco occidentale Kemper, il tedesco orientale Fromm e il polacco Kupczyk.\nI due kenioti si pongono subito alla testa del gruppo mentre Wottle, secondo le sue abitudini, si attarda in ultima posizione. Ai 400 metri i due kenioti sono affiancati in testa. Dopo la curva scatta, dalla sesta posizione, Ar\u017eanov, che supera, uno dopo l'altro, tutti gli avversari e si pone alla testa della corsa. Il sovietico sembra distanziare tutti, ma sul rettilineo finale dalle retrovie rinviene Wottle che, superati tutti gli altri concorrenti, raggiunge Ar\u017eanov negli ultimi metri. Il sovietico tenta il tutto per tutto gettandosi a tuffo sul traguardo: Wottle prevale per 3 centesimi di secondo."}
{"id": "2153662", "revid": "6923", "url": "https://it.wikipedia.org/wiki?curid=2153662", "title": "Atletica leggera ai Giochi della XX Olimpiade - 1500 metri piani maschili", "text": "I 1500 metri piani hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 8-10 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Jim Ryun con 3'41\u201d5. Il mezzofondista detiene anche il record mondiale dal 1967 con 3'33\u201d1.\nLa gara.\nIl primatista mondiale, l'americano Ryun, vuole rifarsi dopo la delusione di Messico 1968, ma \u00e8 sfortunato: cade nella sua batteria, perde secondi preziosi e pur rimontando non riesce a qualificarsi. Il campione europeo Franco Arese, su cui l'Italia ripone molte speranze, si ferma invece in semifinale (7\u00b0).\nIn finale il keniota Keino, campione olimpico uscente, parte in progressione all'inizio dell'ultimo giro distanziando tutti gli avversari eccetto il finlandese Vasala, che si impone per la maggiore velocit\u00e0 sul rettilineo finale. Nello sprint per il terzo posto il ventiduenne neozelandese Dixon precede l'altro keniota Boit.\nKeino non \u00e8 completamente deluso: ha vinto l'oro a sorpresa sui 3000 siepi sei giorni prima."}
{"id": "2153664", "revid": "767487", "url": "https://it.wikipedia.org/wiki?curid=2153664", "title": "Balajt", "text": "Balajt \u00e8 un comune dell'Ungheria di 460 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153665", "revid": "6923", "url": "https://it.wikipedia.org/wiki?curid=2153665", "title": "Atletica leggera ai Giochi della XX Olimpiade - 5000 metri piani", "text": "I 5000 metri piani hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 7-10 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Steve Prefontaine con 13'22\u201d8.\nLa gara.\nLa finale si corre sette giorni dopo la finale dei 10.000. Ci sono i due atleti protagonisti della caduta durante la gara, il finlandese Vir\u00e9n ed il tunisino Gammoudi, campione in carica sulla distanza. Fra gli altri favoriti il belga Emiel Puttemans, giunto secondo sui 10000 m, e lo statunitense Steve Prefontaine, vincitore dei Trials.\nDopo un inizio a ritmo blando, a quattro giri dalla fine si porta in testa Prefontaine, che opera una prima selezione. Agli 800 metri gli risponde Vir\u00e9n, che si alterna al comando con lo statunitense, mentre solo Gammoudi mantiene il loro ritmo. I tre si contendono il primato nell'ultimo giro finch\u00e9, ai 150 metri, Vir\u00e9n supera definitivamente il tunisino e vince con il nuovo record olimpico, mentre sul finale il britannico Ian Stewart rimonta su Prefontaine soffiandogli la medaglia di bronzo."}
{"id": "2153667", "revid": "73843", "url": "https://it.wikipedia.org/wiki?curid=2153667", "title": "Atletica leggera ai Giochi della XX Olimpiade - 10000 metri piani", "text": "I 10000 metri piani hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 31 agosto (batterie) e 3 settembre 1972 (finale) allo Stadio olimpico di Monaco di Baviera.\nPresenze ed assenze dei campioni in carica.\nIl vincitore dei Trials USA \u00e8 Frank Shorter con 28'35\u201d6.\nLa gara.\nPrimo turno.\nI 52 atleti iscritti sono divisi in tre batterie eliminatorie: si qualificano per la finale i primi quattro di ciascuna batteria pi\u00f9 i 3 migliori tempi fra gli esclusi.\nLa prima batteria, condotta ad un ritmo elevato dal britannico Dave Bedford e dal belga Emiel Puttemans, viene vinta da quest'ultimo con il nuovo record olimpico. Molto veloce anche la seconda batteria, che vede il tunisino Mohamed Gammoudi (campione in carica sui 5000) prevalere sullo spagnolo Mariano Haro e lo statunitense Frank Shorter, tutti e tre con un tempo inferiore ai 28 minuti, mentre il finlandese Lasse Vir\u00e9n termina quarto, leggermente distanziato. Pi\u00f9 lenta la terza batteria, vinta dall'etiope Miruts Yifter.\nFinale.\nLa parte iniziale della gara \u00e8 condotta dal britannico Bedford che impone il suo ritmo. A met\u00e0 percorso il finlandese Vir\u00e9n inciampa e cade coinvolgendo il tunisino Gammoudi che ha la peggio e non \u00e8 in grado di riprendere, mentre Vir\u00e9n si rialza e rientra prontamente nel gruppo di testa. A sette giri dalla fine \u00e8 lo stesso Vir\u00e9n a mettersi in testa alzando il ritmo: con lui rimangono solo Yifter, Puttemans, Haro e Shorter. A due giri dalla fine \u00e8 Haro a portarsi al comando, ma a 600 metri dal traguardo Vir\u00e9n impone un'ulteriore accelerazione e solo Puttemans e Yifter riescono a seguirlo. Gli ultimi mille metri sono coperti in 2'29\". Dopo un penultimo giro in 60\", Vir\u00e9n riesce a correre il giro finale in 56\"6 resistendo al tentativo di rimonta di Puttemans e vincendo con il nuovo record del mondo. Giunge quinto il vincitore dei Trials, Frank Shorter, in 27'51\"4.\nNella storia dell'atletica \u00e8 la prima volta che un atleta stabilisce un record mondiale dopo essere caduto."}
{"id": "2153669", "revid": "228587", "url": "https://it.wikipedia.org/wiki?curid=2153669", "title": "Atletica leggera ai Giochi della XX Olimpiade - 3000 metri siepi", "text": "I 3000 metri siepi hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 1-4 settembre 1972 allo Stadio olimpico di Monaco.\nLa gara.\nGrave errore di valutazione del primatista mondiale Kerry O'Brien (Aus) che, in batteria, crede di fare una passeggiata e invece rimane fuori dalla finale.\nNon sorprende, ma incuriosisce tutti, la presenza del campione dei 1500, il keniota Kipchoge Keino.\nHa un personale di 8'30\", forse vuole fare un test in vista della sua distanza preferita.\nLa gara \u00e8 condotta per larghi tratti da Bronis\u0142aw Malinowski. Il campione polacco impone un ritmo elevato e guida il gruppo fino a 500 metri dall'arrivo. Alla campanella dell'ultimo giro sono in testa i kenioti Keino e Jipcho. Il polacco accusa la fatica e si fa superare dal finlandese Tapio Kantanen, il quale si pone all'inseguimento dei due battistrada. Dopo l'ultima barriera con l'acqua Keino allunga e va a vincere. Kantanen supera Jipcho e sprinta, ma sul traguardo \u00e8 raggiunto dal keniota che gli soffia l'argento. \nKeino stabilisce il nuovo record olimpico. Giunge sesto il campione olimpico uscente, Amos Biwott, in 8'33\"6. Solo 11\u00b0 invece il campione europeo Jean-Paul Villain, staccato di 23 secondi dal primo."}
{"id": "2153670", "revid": "149485", "url": "https://it.wikipedia.org/wiki?curid=2153670", "title": "Atletica leggera ai Giochi della XX Olimpiade - Maratona", "text": "La maratona ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta il 10 settembre 1972 nella citt\u00e0 di Monaco di Baviera, con arrivo nello Stadio olimpico.\nFinale.\nFrank Shorter, statunitense nato proprio nella citt\u00e0 bavarese, ha dimostrato il suo stato di forma nei 10 000, dove ha stabilito il record nazionale in batteria (quinto in finale). Sulla pi\u00f9 lunga distanza non ha rivali e domina la gara con facilit\u00e0. Vince con due minuti di distacco sul campione europeo Karel Lismont, mentre terzo giunge Mamo Wolde, campione olimpico uscente. \nUn sedicenne che ha voluto giocare un tiro al rigido servizio di sicurezza, \u00e8 riuscito a sfuggire al controllo e si \u00e8 presentato all'ingresso dello stadio pochi minuti prima di Shorter. Quando il pubblico si accorge che non c'entra niente con la gara, fa partire dei fischi di disapprovazione: proprio in quel momento entra nello stadio Shorter, che rimane stupito della non benevola accoglienza."}
{"id": "2153674", "revid": "3732", "url": "https://it.wikipedia.org/wiki?curid=2153674", "title": "Atletica leggera ai Giochi della XX Olimpiade - 110 metri ostacoli", "text": "I 110 metri ostacoli hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 3-7 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Thomas Hill con 13\u201d5 .\nLa gara.\nLa stella degli ostacoli alti USA, Rodney Milburn, si qualifica per il rotto della cuffia arrivando terzo alle selezioni nazionali dopo aver abbattuto due barriere. Tutti i migliori passano i turni eliminatori.\nPassano le semifinali tre americani e cinque europei (quattro dell'Est e il francese Guy Drut).\nMilburn vince la finale con il nuovo record del mondo. Dietro di lui fa un'eccellente figura Guy Drut. Il campione uscente Davenport manca di 2 centesimi la medaglia di bronzo. Giunge quinto il campione europeo Frank Siebeck con 13\"71."}
{"id": "2153675", "revid": "287204", "url": "https://it.wikipedia.org/wiki?curid=2153675", "title": "Chapters from a Vale Forlorn", "text": "Chapters from a Valey Forlorn \u00e8 il secondo album della power metal band Falconer, pubblicato nel 2002."}
{"id": "2153676", "revid": "767487", "url": "https://it.wikipedia.org/wiki?curid=2153676", "title": "B\u00e1nhorv\u00e1ti", "text": "B\u00e1nhorv\u00e1ti \u00e8 un comune dell'Ungheria di 1.584 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153677", "revid": "3732", "url": "https://it.wikipedia.org/wiki?curid=2153677", "title": "Atletica leggera ai Giochi della XX Olimpiade - 400 metri ostacoli", "text": "I 400 metri ostacoli hanno fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 31 agosto-2 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Ralph Mann con 48\u201d4 (miglior tempo della stagione).\nLa gara.\nLa prima semifinale mette di fronte il vincitore dei Trials USA, Ralph Mann, ed il campione in carica, il britannico David Hemery. Invece spunta l'ugandese John Akii-Bua, che mette in fila tutti e due. I due principali contendenti alla medaglia d'oro sono avvertiti.\nIn finale David Hemery impone un ritmo folle (22\"8 ai 200); Akii-Bua, che lo controlla dalla prima corsia, tiene il suo ritmo di 13 passi fino al quinto ostacolo, alternando in seguito le due gambe nel passaggio delle barriere. Nel rettilineo finale l'ugandese si stacca nettamente da Hemery e da Ralph Mann e va a vincere con il nuovo record del mondo. Hemery cede il secondo posto all'americano per 1 centesimo."}
{"id": "2153678", "revid": "713714", "url": "https://it.wikipedia.org/wiki?curid=2153678", "title": "Cliternia Equicola", "text": "Cliternia fu una citt\u00e0 equicola nella Valle del Salto localizzata nel territorio comunale della contemporanea Petrella Salto o, secondo alcuni storici, in quello di Fiamignano.\nAlla citt\u00e0 non corrisponde nessuna area archeologica attualmente emersa (scavi che avevano attestato ritrovamenti di rilievo sono al momento sospesi per mancanza di fondi), per cui non \u00e8 stato ancora possibile stabilire il sito preciso del centro urbano. Diversi reperti epigrafici testimoniano cariche pubbliche che attestano lo status di municipium di cui godeva la comunit\u00e0 equa. La distribuzione degli affioramenti di lapidi e monumenti funebri fanno pensare che l'abitato fosse collocato tra Petrella Salto e le frazioni di Staffoli e Capradosso.\nLe fonti storiche o letterarie sono molto scarse e vaghe, al punto che si \u00e8 ipotizzato che il centro fosse decaduto gi\u00e0 prima del medioevo e dell'assetto diocesano cristiano, e che il \"municipium\" fosse stato aggregato alla \"res publica Aequiculanorum\" dopo il II secolo a.C."}
{"id": "2153680", "revid": "3732", "url": "https://it.wikipedia.org/wiki?curid=2153680", "title": "Atletica leggera ai Giochi della XX Olimpiade - Staffetta 4\u00d7100 metri maschile", "text": "La staffetta 4\u00d7100 metri ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 9-10 settembre 1972 allo Stadio olimpico di Monaco.\nRisultati.\nTurni eliminatori.\nRey Robinson, quarto ai Trials, perde il posto nella squadra americana a favore di Larry Black, dotato di maggiore velocit\u00e0 in curva.\nIn finale Black corre i primi cento metri. Il compagno Robert Taylor, con una seconda frazione stupenda, d\u00e0 un vantaggio incolmabile agli americani. Il quarto staffettista, Eddie Hart, conduce la squadra USA alla vittoria. Valerij Borzov (URSS) gli recupera mezzo metro, senza tuttavia minacciare la sua posizione.\nGli Stati Uniti stabiliscono anche il nuovo record del mondo.\nCon questa medaglia d'oro Hart si pu\u00f2 consolare della mancata partecipazione ai quarti di finale dei 100 metri per un errore nella lettura dell'orario gare."}
{"id": "2153681", "revid": "6923", "url": "https://it.wikipedia.org/wiki?curid=2153681", "title": "R\u00e9mi Gaillard", "text": "\u00c8 specializzato nel creare situazioni comiche con l'aiuto di vestiti allusivi o ricreanti scene che, trasferite nell'ambito in cui Gaillard agisce, provocano ilarit\u00e0. La sua celebrit\u00e0 \u00e8 dovuta soprattutto alla sua abilit\u00e0 nel riuscire ad inserirsi in contesti a lui estranei, principalmente in ambito sportivo.\nHa acquisito una certa attenzione da parte dei media francesi dopo aver eseguito una ben documentata serie di scherzi, tra i quali la famosa apparizione nella finale della Coupe de France 2001-2002 fingendosi un calciatore della squadra trionfante, il Lorient, prendendo parte alla celebrazione e ricevendo il saluto dell'allora presidente francese Jacques Chirac. Successivamente \u00e8 apparso in altri eventi sportivi, show televisivi e manifestazioni politiche.\nBiografia.\nR\u00e9mi inizi\u00f2 la sua avventura nel 1999, quando gir\u00f2 il suo primo video, con un amico di infanzia a Montpellier nel quale R\u00e9mi si fa la doccia in una stazione di autolavaggio. Nel 2001 fece intrusione nello studio televisivo della M6. Sempre in quell'anno, apparve durante le interviste dopo gara del Tour de France, durante una partita amichevole di tennis e durante un comizio di un candidato alla presidenza per la regione Languedoc-Roussillon.\nNel 2002 apparve come impostore durante la Coupe de France 2002, in una partita della nazionale francese di pallavolo, in una partita di pallamano, in una gara di freestyle estremo e durante Mister Universo 2002. Nel 2004 firm\u00f2 un contratto con la Cauet. Tre anni pi\u00f9 tardi R\u00e9mi si intrufol\u00f2 in campo assieme alla squadra di rugby del Montpellier. Sempre in quell'anno gir\u00f2 diversi video per la marca Orangina Commercial, nei quali saltava sulla schiena di persone ignare simulando un rodeo, e un video per la marca Nike, nel quale tira un pallone contro lampioni, cartelli stradali, monumenti, e cos\u00ec via.\nR\u00e9mi ha partecipato a numerosi spot anche per la marca di schiuma da barba Nobacter, nei quali, utilizzando una bomboletta di schiuma da barba prodotta dalla ditta, spruzza su persone ed edifici. Nel settembre 2009 ha girato una serie di cinque video per la Bwin. I suoi video hanno raggiunto in totale circa 2 miliardi di visualizzazioni, la pagina ufficiale Facebook conta circa 10 milioni di \"Mi piace\" e conta su Twitter quasi 200.000 follower.\nVideo.\nR\u00e9mi ha girato oltre 100 video (tutti disponibili su YouTube, Dailymotion, sulla sua pagina Facebook, o sul suo sito web), ma i pi\u00f9 visualizzati sono:"}
{"id": "2153683", "revid": "3732", "url": "https://it.wikipedia.org/wiki?curid=2153683", "title": "Atletica leggera ai Giochi della XX Olimpiade - Staffetta 4\u00d7400 metri maschile", "text": "La staffetta 4\u00d7400 metri ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 9-10 settembre 1972 allo Stadio olimpico di Monaco.\nLa gara.\nDue membri titolari del quartetto statunitense, Vince Matthews e Wayne Collett, oro e argento nei 400 piani, sono stati squalificati perch\u00e9 si sono messi a chiacchierare sul podio durante l'esecuzione del loro inno nazionale. Sono stati squalificati. Il connazionale John Smith \u00e8 indisponibile a causa di un infortunio al tendine. Mancando tre atleti su quattro, gli Stati Uniti non possono mettere una staffetta in pista. I favoriti diventano cos\u00ec i kenioti.\nIn finale la gara \u00e8 molto combattuta. Dopo due giri le prime sei squadre sono racchiuse in sei metri. Guidano Germania ovest, Polonia e Kenya.\nAll'ultimo cambio il tedesco Honz parte come se dovesse fare il giro in 42 secondi: guadagna 4 metri di vantaggio su Polonia e Kenya, ma ai 300 metri scoppia e viene risucchiato. Ne approfittano Julius Sang, che supera il polacco e va a vincere con un tempo sotto i 3 minuti e David Jenkins, che supera Francia e Polonia andando a prendere il bronzo con il record europeo eguagliato."}
{"id": "2153684", "revid": "3732", "url": "https://it.wikipedia.org/wiki?curid=2153684", "title": "Atletica leggera ai Giochi della XX Olimpiade - Salto in alto maschile", "text": "Il salto in alto ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 9-10 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Dwight Stones con 2,21 m.\nRisultati.\nTurno eliminatorio.\nBel 19 atleti raggiungono la misura richiesta.\nFinale.\nA 2,18 sono ancora in gara cinque atleti, la maggior parte dei quali sono ventralisti. A 2,21 rimangono in tre a contendersi le medaglie: il sovietico Tarmak, l'americano Stones e il tedesco est Junge. Tarmak e Junge vanno su al secondo tentativo, Stones ce la fa solo al terzo. A 2,23 cadono Junge e Stones e per Tarmak \u00e8 medaglia d'oro. Il campione europeo Kestutis Sapka non va oltre 2,15 e si classifica dodicesimo.\nIl nuovo stile introdotto nel 1967 da Dick Fosbury (dopo alcuni pionieristici tentativi a livello amatoriale da parte di altri atleti a met\u00e0 anni 1960) \u00e8 ancora in minoranza: viene adottato da non pi\u00f9 di 6 dei 19 finalisti. Tutti gli atleti dell'Est europeo, tra cui il neo olimpionico Tarmak, praticano ancora il ventrale.\nFonte.\nElio Trifari (a cura di): \"Olimpiadi. La storia dello sport da Atene a Los Angeles\". Rizzoli, Milano, 1984. Vol. II."}
{"id": "2153685", "revid": "6923", "url": "https://it.wikipedia.org/wiki?curid=2153685", "title": "Atletica leggera ai Giochi della XX Olimpiade - Salto con l'asta", "text": "Il salto con l'asta ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 1-2 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Robert Seagren con 5,63 m, nuovo record del mondo.\nRisultati.\nTurno eliminatorio.\nDieci atleti raggiungono la misura richiesta. I 14 finalisti sono selezionati a 5,00 m.\nLo svedese Kjell Isaksson, tre volte primatista mondiale (5,51 l'8 aprile, 5,54 il 15 aprile e 5,59 il 23 maggio), entra in prova direttamente a 5 metri: sbaglia tre volte e deve guardare la finale da spettatore.\nFinale.\nPochi giorni prima della gara, l'IAAF proibisce l'uso di un nuovo tipo di asta (denominata \"asta verde\"), in vigore da meno di un anno che per\u00f2 era gi\u00e0 stata adottata dai due terzi degli iscritti a Monaco, praticamente tutti gli occidentali.\nA 5,35 sono ancora in gara ben quattro atleti. Solo il tedesco ovest Kuretzky fallisce la misura. Avanzano il tedesco est Nordwig e due americani: il campione in carica Seagren e Johnson. Nordwig supera 5,40; Seagren rimane aggrappato alla gara al terzo salto; Johnson esce. A 5,45 anche Seagren deve capitolare. Nordwig, rimasto solo, ha ancora la forza e la concentrazione di salire fino a 5,50. Gli riesce cos\u00ec l'accoppiata oro e record olimpico.\nIl successo di Nordwig interrompe una catena di vittorie targate USA iniziata ai primi Giochi olimpici (1896), ininterrotta se si eccettua l'edizione intermedia del 1906.\nDopo la decisione di bandire le \"aste verdi\" nell'imminenza dei Giochi, l'IAAF fisser\u00e0 in un anno il periodo di \"prova\" necessario prima dell'ammissione di qualsiasi tipo di attrezzo nelle gare internazionali."}
{"id": "2153687", "revid": "6923", "url": "https://it.wikipedia.org/wiki?curid=2153687", "title": "Atletica leggera ai Giochi della XX Olimpiade - Salto in lungo maschile", "text": "Il salto in lungo ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 8 e 9 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Arnie Robinson con 8,04 m.\nRisultati.\nTurno eliminatorio.\nUndici atleti ottengono la misura richiesta. Ad essi \u00e8 aggiunto il miglior salto, pari a 7,79 m.\nL'americano Randy Williams stupisce il mondo con un salto a 8,34. La prestazione di Williams \u00e8 ancora pi\u00f9 sorprendente se si considera che l'atleta \u00e8 uno Junior, avendo solo 19 anni. Diventa automaticamente il favorito per il titolo, insieme con il connazionale Carrington che lo segue con 8,22.\nFinale.\nAl primo turno Williams mette subito al sicuro una medaglia con 8,24. Carrington salta 7,99, ma poi infila due nulli e si spegne. Al terzo turno il tedesco ovest Baumgartner salta 8,18 e si piazza al secondo posto. Infine, al quinto salto emerge dal mucchio Arnie Robinson, che con 8,03 si aggiudica la medaglia di bronzo. Il campione europeo Max Klauss si classifica sesto con 7,96, dietro a Carrington che conclude quinto."}
{"id": "2153689", "revid": "2202610", "url": "https://it.wikipedia.org/wiki?curid=2153689", "title": "Cliternia Frentana", "text": "Cliternia (Frentana) era una citt\u00e0 italica, sita nei pressi dell'attuale Campomarino, provincia di Campobasso.\nStoria.\nCitt\u00e0 apula, poi frentana e infine romana, che nella divisione amministrativa di Augusto viene inclusa nella Daunia, della cui precisa ubicazione gli storici antichi e moderni fanno diverse congetture, ma concordano per\u00f2 sul fatto che l'area dove sorgeva viene ad essere circoscritta dai fiumi Fortore e Biferno e la citt\u00e0 di Larino e il mare Adriatico. Secondo il Tria essa era situata nei pressi del torrente Saccione. Durante la seconda guerra punica, insieme ad altre citt\u00e0 frentane, venne saccheggiata da Annibale. Distrutta dai Goti nel 495 d.C., tesi corroborata anche da quanto riferito dall'abate Polidori, venne ricostruita probabilmente pi\u00f9 verso l'entroterra. Nel 947 stessa sorte sub\u00ec la nuova citt\u00e0, riferita \"nella cronica inedita di S. Stefano in rivo maris\" con il nome di Cliternia di Diomede, ad opera questa volta degli Ungari, dalle cui ceneri sorse poi Cliterniano, quasi nello stesso luogo (\u00ab \"eodem poene situ, sed amplitudine, et conditione valde dispari\" \u00bb) che, dopo aver subito i danni della peste, nel 1125 venne raso al suolo dal forte terremoto, riportato nel Chronicon di Falcone Beneventano, nel quale perirono quasi tutti gli abitanti.\nMito ed etimo.\nLe origini della citt\u00e0, per gli storici antichi e moderni, sfuma nel mito, cos\u00ec che l'abate Pollidori attribuisce alla citt\u00e0 di Cliternia origini greche, fondata da Ercole mentre si trovava di passaggio in Italia con i buoi di Gerione. \nIl Romanelli, rifacendosi a ipotesi di Strabone, e l'anonimo della Chronicon apocrifo del Monastero di Santo Stefano in Rivo Maris riportano come fondatore il re d'Etolia Diomede.\nIl nome era comune ad altre citt\u00e0 italiche con alcune delle quali spesso veniva confusa, come la Cliternia degli Equicoli e dei Marsi. C'era anche una Cliternia nella Gallia Cispadana. \nPer quanto concerne l'etimo c'\u00e8 chi, come Nicola Corcia, lo fa derivare dal greco dalle parole \"Cliter\" e \"Ernos\", avendo una qualche attinenza con il nome del fiume Cliturno. l'etimologia arcadica \"Cliter\" starebbe a significare \"declivio\".\nPer\u00f2, considerato il fatto che i greci sembra non si siano spinti fino a queste zone, Luigi Sassi ipotizza che l'etimo sia da ricercarsi nella lingua osco-umbra, dove il termine \"Cletra\" o \"Clitra\" significa \"ontano\" e, poich\u00e9 la regione del Biferno era antichissimamente ricca di alberi e querce, la nostra Cliternia avrebbe avuto la sua denominazione da \"Cletra\" con suffisso \"ern\", in quanto le terminazioni \"ern\" e \"arn\" qualificano luoghi nei pressi di sorgenti e di acque di fiumi.\nSito.\nDel luogo preciso in cui era situata la Cliternia dei Frentani, e di quello delle altre due ricostruzioni successive (Cliternia nuova e Cliterniano), di cui parlano le fonti storiche, non se ne sa nulla. La zona costiera ha subito inoltre un graduale, lento, ma inesorabile insabbiamento e, se ci fosse stata una Cliternia marittima, attualmente essa giacerebbe nell'entroterra, abbastanza distante dal mare.\nPlinio, nel suo itinerario che va da sud a nord, situa Cliternia subito dopo il fiume Tiferno, ovvero sulla sua sponda sinistra. Mela, invece, facendo l'itinerario all'inverso, da settentrione a mezzogiorno, pone Cliternia immediatamente dopo il Tiferno, sulla sua sponda destra.\nIl Cluverio, in sintonia con Plinio e Pomponio Mela, identificava il sito di Cliternia, avendo rinvenuto abbondanti ruderi ivi disseminati, presso Campomarino; congettura questa insostenibile, secondo il Romanelli, ancor pi\u00f9 perch\u00e9 a quei tempi il tratto indicato era occupato dal mare. Dello stesso parere del Cluverio sono Mommsen e altri storici come Garucci e Domenico de Guidobaldi. La \"legge concomitante lo stabilimento e la distribuzione dei cantoni del Sangro\" emanata nel 1799 da Championnet avvalora ancor pi\u00f9 questa ipotesi. Il Romanelli ipotizza che Cliternia corrispondesse alla Corneli dell'Itinerario antonino, ma il Corcia ne ravvisa l'improbabilit\u00e0 a causa della distanza enorme da Larino (26 miglia) dalla quale dipendeva. \nCliternia non risulta ad ogni modo menzionata n\u00e9 nella Tabula Peutingeriana n\u00e9 negli Itinerari romani n\u00e9 in Strabone.\nMa in genere le fonti storiche sono alquanto vaghe nell'individuarne il sito con precisione, a volte sono discordi nell'attribuirne l'appartenenza ai Frentani oppure ai Dauni. La si confonde talvolta con la Cliternia equicola, posta da tutt'altra parte e appartenente ad un altro popolo italico: gli Equi.\nSebbene non si possa deciderne l'ubicazione esatta, almeno una cosa certa quasi tutti gli studiosi e le fonti antiche confermano, e cio\u00e8 che Cliternia si trovasse, in un modo o nell'altro, situata in un'area compresa tra il Fortore e il Biferno, e tra Larino e il mare Adriatico, possibilmente molto pi\u00f9 verso il Saccione e il mare.\nAppartenenza.\nPlinio e Pomponio Mela situano il fiume Biferno e le citt\u00e0 di Cliternia e Larino nel territorio dei Dauni. Ci\u00f2 \u00e8 dovuto al fatto che essi si rifanno alla nuova amministrazione attuata da Augusto, che toglie al territorio dei Frentani una porzione di territorio che va dal Fortore al Biferno, a Sud, e un'altra adiacente alla riva destra dell'Aterno-Pescara, a Nord.\nIl Tria vuole Cliternia appartenente alla divisione amministrativa di Larino, che certamente godeva, almeno al tempo dei Romani, della municipalit\u00e0.\nInsieme ad Usconium, Gerione e Arx Calene, Cliternia faceva parte dell'esteso agro di Larinum, che gli storici Polibio, Cesare e Livio distinguevano dal resto della Frentania, tanto che \"il Cluverio, appoggiandosi all'autorit\u00e0 di questi scrittori, non ebbe alcun dubbio di affermare che la confederazione dei frentani-larinati si estendeva dal Tiferno al Frento e dai monti di Arx Calene al Mare\".\nPrima che il territorio larinate fosse conquistato dai romani, tale confederazione, insieme al resto dei frentani, con Caraceni, Caudini, Irpini e Pentri, faceva parte della pi\u00f9 grande federazione sannita."}
{"id": "2153690", "revid": "3732", "url": "https://it.wikipedia.org/wiki?curid=2153690", "title": "Atletica leggera ai Giochi della XX Olimpiade - Salto triplo", "text": "Il salto triplo ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 3 e 4 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 John Craft con 17,12 m .\nRisultati.\nTurno eliminatorio.\nDodici atleti ottengono la misura richiesta.\nLa miglior prestazione appartiene al campione in carica, Viktor Sanejev (URSS) con 16,85.\nIl primatista mondiale Pedro Perez ha una controprestazione (solo 15,72) e deve dare addio ai sogni di gloria.\nFinale.\nViktor Sanejev uccide di fatto la gara con un primo salto a 17,35 (aiutato da un vento di 2,2\u00a0m/s). Dopo il suo exploit si gareggia solo per le altre due medaglie. Al secondo salto il tedesco est Drehmel raggiunge i 17 metri e, dopo due nulli, al quinto tentativo atterra a 17,31 (con vento entro i limiti). D\u00e0 il tutto per tutto, ma il sesto salto non gli riesce. All'ultimo tentativo il brasiliano Prudencio, gi\u00e0 medagliato a Citt\u00e0 del Messico, si porta a 17,05 ed agguanta il bronzo."}
{"id": "2153691", "revid": "767487", "url": "https://it.wikipedia.org/wiki?curid=2153691", "title": "Bask\u00f3", "text": "Bask\u00f3 \u00e8 un comune dell'Ungheria di 218 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153692", "revid": "3732", "url": "https://it.wikipedia.org/wiki?curid=2153692", "title": "Atletica leggera ai Giochi della XX Olimpiade - Getto del peso maschile", "text": "Il getto del peso ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 8 e 9 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 George Woods con 21,37 m.\nRisultati.\nTurno eliminatorio.\nBen 18 atleti ottengono la misura richiesta. \nLa miglior prestazione appartiene a W\u0142adys\u0142aw Komar (Pol) con 20,60 m.\nFinale.\nAl primo turno di lanci due atleti sono gi\u00e0 andati oltre il record olimpico: Komar (21,18) e il tedesco est Gies (21,14). Gies fa altri due lanci consecutivi sulla fettuccia dei 21 metri, Komar invece non si ripete. Al quarto turno l'americano Woods fa atterrare il peso sulla paletta che segnala la misura di Komar, ma i giudici gli accreditano un centimetro in meno; anche il tedesco est Briesenick supera Gies. Negli ultimi due turni le posizioni rimangono immutate."}
{"id": "2153693", "revid": "287204", "url": "https://it.wikipedia.org/wiki?curid=2153693", "title": "Gold Coast United Football Club", "text": "Il Gold Coast United FC \u00e8 stata una societ\u00e0 australiana del Queensland, fondata nel 2008 e sciolta nel 2012. Ha partecipato due volte all'A-League nelle stagioni 2010-2011 e 2011-2012.\nInizi.\nLa societ\u00e0 avrebbe potuto gi\u00e0 esordire nel massimo campionato australiano gi\u00e0 nella stagione 2008-2009 ma la Federazione calcistica australiana aveva previsto un aumento del numero delle squadre partecipanti alla Hyundai A-League (precisamente da 8 squadre a 10) soltanto nella stagione successiva.\nColori sociali.\nI colori della squadra erano il giallo e il blu."}
{"id": "2153694", "revid": "228587", "url": "https://it.wikipedia.org/wiki?curid=2153694", "title": "Atletica leggera ai Giochi della XX Olimpiade - Lancio del disco maschile", "text": "Il lancio del disco ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 1-2 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Jay Silvester con 64,36 m. L'americano \u00e8 anche primatista mondiale con 68,40 m, stabilito nel 1968.\nRisultati.\nTurno eliminatorio.\nQuattordici atleti ottengono la misura richiesta.\nLa miglior prestazione appartiene a Ludv\u00edk Dan\u011bk (Tch), con 64,32 m.\nFinale.\n\u00c8 la prima finale dopo le quattro vittorie consecutive di Al Oerter. La gara \u00e8 aperta a tutti i possibili sviluppi. Dopo il primo turno \u00e8 in testa l'ungherese Fejer con 62,50. Ma viene presto sopravanzato, senza riuscire pi\u00f9 a replicare, da due americani: prima Powell (al secondo turno) e poi da Silvester (al terzo). Quest'ultimo conduce la gara fino all'ultimo turno, quando viene sorpreso dal cecoslovacco Danek, che indovina un lancio a 64,40 metri che gli vale l'oro."}
{"id": "2153695", "revid": "6923", "url": "https://it.wikipedia.org/wiki?curid=2153695", "title": "Atletica leggera ai Giochi della XX Olimpiade - Lancio del martello", "text": "Il lancio del martello ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 4 e 7 settembre 1972 allo Stadio olimpico di Monaco.\nRisultati.\nTurno eliminatorio.\nBen 20 atleti ottengono la misura richiesta.\nLa miglior prestazione appartiene ad Anatoli Bondarchuk (URSS) con 72,88 m.\nFinale.\nAl primo turno Bondarchuk lancia una bordata a 75,50: \u00e8 nuovo record olimpico. Gli avversari sono spiazzati, nessuno riesce a replicare subito. Al terzo turno il connazionale Khmelevski si porta a 74,04, ipotecando una medaglia; il tedesco est Sachsel \u00e8 subito dietro con 73,70. I primi due lanci di finale non riportano sorprese. All'ultimo turno Sachsel piazza un lancio a 74,96 metri e si porta a casa l'argento.\nGiunge quarto il campione europeo Uwe Beyer con 71,52. Dietro di lui, il campione uscente Gyula Zsiv\u00f3tzky si piazza al quinto posto con 70,66."}
{"id": "2153697", "revid": "3732", "url": "https://it.wikipedia.org/wiki?curid=2153697", "title": "Atletica leggera ai Giochi della XX Olimpiade - Lancio del giavellotto maschile", "text": "Il lancio del giavellotto ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 2 e 3 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Bill Schmidt con 82,45 m.\nRisultati.\nTurno eliminatorio.\nEsattamente 12 atleti ottengono la misura richiesta.\nLa miglior prestazione appartiene a Klaus Wolfermann (Germania Ovest) con 86,22 m.\nFinale.\nIl campione uscente Lusis guida la gara con una serie di lanci in progressione: prima 88,88 poi 89,54. Ma al quinto turno il tedesco ovest Wolfermann esegue un lancio oltre i 90 metri: 90,48, battendo il record olimpico dell'atleta sovietico. Nel suo ultimo tentativo Lusis riesce ad arrivare a 90,46 e per 2 centimetri si deve accontentare dell'argento."}
{"id": "2153698", "revid": "3732", "url": "https://it.wikipedia.org/wiki?curid=2153698", "title": "Atletica leggera ai Giochi della XX Olimpiade - Decathlon", "text": "Il decathlon ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta nei giorni 7-8 settembre 1972 allo Stadio olimpico di Monaco.\nPresenze ed assenze dei campioni in carica.\nIl vincitore dei Trials USA \u00e8 Jeffrey Bannister con punti.\nLa gara.\nIl favorito \u00e8 il bicampione europeo (1969 e 1971) Joachim Kirst. Il tedesco est prende la testa della gara alla terza prova, ma la perde alla quarta, il salto in alto: nonostante un ottimo 2,10 viene superato dal sovietico Avilov, capace di issarsi fino a 2,12. Nei 400 piani Kirst si rif\u00e0 sotto dimezzando lo svantaggio, da 38 a 19 punti.\nLa gara si decide alla prima prova della seconda giornata. Sono in programma i 110 ostacoli. Avilov ferma i cronometri su un buon 14\u201d36. La batteria di Kirst parte in ritardo poich\u00e9 i giudici gli contestano la lunghezza dei chiodi delle scarpette. Evidentemente innervosito, il tedesco incoccia negli ostacoli e cade. Con una gara in meno non ha speranze di vittorie e si ritira.\nAvilov prosegue imperterrito migliorando nove dei suoi record personali, eguagliando il decimo. Vince con il nuovo record del mondo. Il connazionale Litvinenko conquista l'argento con un superbo 1500 finale (4'05\u201d91), superando nella classifica generale il polacco Katus."}
{"id": "2153699", "revid": "3732", "url": "https://it.wikipedia.org/wiki?curid=2153699", "title": "Atletica leggera ai Giochi della XX Olimpiade - Marcia 20 km", "text": "La prova di marcia 20 km ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta il 31 agosto 1972 nella citt\u00e0 di Monaco di Baviera, con arrivo nello Stadio olimpico."}
{"id": "2153700", "revid": "3732", "url": "https://it.wikipedia.org/wiki?curid=2153700", "title": "Atletica leggera ai Giochi della XX Olimpiade - Marcia 50 km", "text": "La prova di marcia 50 km ha fatto parte del programma maschile di atletica leggera ai Giochi della XX Olimpiade. La competizione si \u00e8 svolta il 3 settembre 1972 nella citt\u00e0 di Monaco di Baviera, con arrivo nello Stadio olimpico."}
{"id": "2153701", "revid": "729019", "url": "https://it.wikipedia.org/wiki?curid=2153701", "title": "B\u00e1nr\u00e9ve", "text": "B\u00e1nr\u00e9ve \u00e8 un comune dell'Ungheria di 1.442 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153702", "revid": "599013", "url": "https://it.wikipedia.org/wiki?curid=2153702", "title": "Chiesa di San Domenico (Varazze)", "text": "La chiesa e il convento di San Domenico sono un complesso religioso di Varazze, in provincia di Savona, situato tra piazza San Domenico e via Nino Bixio. La chiesa \u00e8 sede della parrocchia omonima del vicariato di Varazze della diocesi di Savona-Noli, nota anche perch\u00e9 conserva le reliquie del beato Jacopo da Varagine.\nLa struttura sorge a pochi metri dal mare, nella parte orientale dell'abitato, fuori dalle mura del centro storico, vicino ad un'altra celebre chiesa varazzina, il santuario di Santa Caterina.\nTutto il complesso \u00e8 gestito dai frati dell'Ordine di San Domenico. \nStoria e descrizione.\nLa forma attuale della chiesa risale al 1618, mentre l'edificio religioso preesistente risalirebbe al 1419, periodo del quale rimane oggi solo un'abside situata in una cappella laterale. L'intera struttura sub\u00ec un degrado soprattutto sul finire del XVIII secolo, a causa delle leggi napoleoniche, ma fu poi lentamente ristrutturata agli inizi del XX secolo. Intorno al XV secolo fu annesso anche l'adiacente convento provvisto di chiostro, ancora oggi retto dai frati domenicani; contiene ancor oggi alcuni dipinti di un pittore d'origine ispano-fiamminga del XV secolo che raccontano la vita degli apostoli, precedentemente situati nell'antica cappella dedicata ai marinai, demolita nel XX secolo per permettere il collegamento laterale tra chiesa e convento.\nL'attuale facciata fu disegnata in stile neogotico semplice e lineare, per ricordare, appunto, le prime chiese domenicane tipiche del basso Medioevo. Curiosa caratteristica \u00e8 la presenza infissa di una palla di cannone, sparata nel 1746 da una nave francese. Il portale centrale risale invece al XVI secolo, realizzato con della pietra di Finale Ligure.\nL'interno \u00e8 diviso in tre navate, riccamente decorate ed affrescate in tipico stile barocco; nella navata laterale destra, si possono ammirare l'altare delle anime del Purgatorio, una cappella dedicata al predicatore domenicano san Giacinto Odrovaz, insieme al beato arcivescovo Jacopo e santa Rita da Cascia, quindi ancora una cappella dedicata a san Giuseppe, poi una dedicata a san Vincenzo Ferreri, quest'ultimo predicatore domenicano spagnolo del XIV secolo. Ancora in fondo, la cappella dedicata all'apparizione di san Domenico in Soriano, avvenuta nella prima met\u00e0 del XV secolo.\nNella navata laterale sinistra invece, troviamo l'altare dedicato a san Tommaso d'Aquino, quindi un affresco della \"Madonna delle Grazie (o del Romito)\" di probabile origine di scuola pittorica senese, pi\u00f9 l'altare dedicato a santa Caterina da Siena, di autore ignoto; la santa patrona di Varazze, d'Italia e d'Europa, nonch\u00e9 del Terz'Ordine Domenicano, ebbe infatti a sostare nel paese ligure il 3 ottobre del 1376, per render omaggio alle spoglie del beato Jacopo da Varazze. \u00c8 presente anche un altare dedicato a Santa Tecla, con un quadro di Bernardo Castello del 1623 e, in fondo, nelle quinta cappella verso l'altare, l'urna contenente le reliquie del beato Jacopo da Varazze (\"Ossa e ceneri del beato Jacopo da Varagine, ordine dei predicatori, gi\u00e0 Arcivescovo di Genova\"), sovrastato da un polittico che lo raffigura in mezzo a santa Caterina e la Maddalena, opera forse attribuita al pittore Simone da Pavia (1452). Pare che il beato abbia trascorso alcuni periodi della sua giovinezza nell'antico romitorio, inglobato nella parte posteriore della chiesa, ovvero dove si inerpica l'attuale via Nino Bixio. Nella cappella della Madonna del Rosario si possono inoltre ammirare anche un quadro di Giovanni Andrea De Ferrari del 1635, pi\u00f9 la statua lignea di Anton Maria Maragliano, sempre della \"Madonna del Rosario\", del 1715."}
{"id": "2153703", "revid": "1305772", "url": "https://it.wikipedia.org/wiki?curid=2153703", "title": "Flamine (disambigua)", "text": ""}
{"id": "2153704", "revid": "110157", "url": "https://it.wikipedia.org/wiki?curid=2153704", "title": "Becskeh\u00e1za", "text": "Becskeh\u00e1za \u00e8 un comune dell'Ungheria di 45 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2153711", "revid": "767487", "url": "https://it.wikipedia.org/wiki?curid=2153711", "title": "Bekecs", "text": "Bekecs \u00e8 un comune dell'Ungheria di 2.538 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2153712", "revid": "48040", "url": "https://it.wikipedia.org/wiki?curid=2153712", "title": "Alfredo Bruno Notti", "text": ""}
{"id": "2153714", "revid": "1318658", "url": "https://it.wikipedia.org/wiki?curid=2153714", "title": "Stemma di Toronto", "text": "Lo stemma di Toronto fu disegnato dal capo araldico del Canada, Robert Watt, nel 1998. La creazione fu dovuta alla fusione della citt\u00e0 di Toronto con le vicine localit\u00e0 di Etobicoke, York, North York, Scarborough ed East York.\nPer realizzare lo scudo, fu consegnato un questionario alla popolazione dove veniva richiesto quali simboli dovevano essere inclusi nel nuovo scudo. Il questionario poteva essere preso dai cittadini in tutti i maggiori centri cittadini, nelle biblioteche, nei centri sociali, ecc. In pi\u00f9 fu possibile partecipare tramite il sito web della citt\u00e0 di Toronto durante il mese di luglio del 1998. In totale arrivarono pi\u00f9 di 1.100 suggerimenti che il capo araldico del Canada sintetizz\u00f2 in uno scudo totalmente nuovo.\nIl consiglio approv\u00f2 il nuovo disegno il 30 ottobre del 1998.\nLo stemma \u00e8 blasonato: \"d'oro al capo-palo d'azzurro\". I sostegni sono un castoro e un orso, ed il cimiero \u00e8 un'aquila. Il motto \u00e8 \"Diversity Our Strength\" (\"La diversit\u00e0 \u00e8 la nostra forza\").\nStemmi precedenti.\nToronto.\nPrima della fusione del 1998, la Citt\u00e0 di Toronto utilizzava un proprio stemma:"}
{"id": "2153715", "revid": "120822395", "url": "https://it.wikipedia.org/wiki?curid=2153715", "title": "Atletica leggera ai Giochi della XX Olimpiade - 100 metri piani femminili", "text": "I 100 metri piani hanno fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 1-2 settembre 1972 allo Stadio olimpico di Monaco.\nPresenze ed assenze delle campionesse in carica.\nLa vincitrice dei Trials USA \u00e8 Barbara Ferrell con 11\u201d3.\nLa gara.\nNei primi due turni impressiona la cubana Silvia Chibas. Ha solo 17 anni, \u00e8 alla prima esperienza internazionale e ferma i cronometri su 11\u201d18 (batteria) e 11\u201d22 (Quarti).\nRenate Stecher vince la prima semifinale eguagliando l'11\u201d18 della Chibas; l'australiana Raelene Boyle prevale nella seconda proprio sulla cubana (11\u201d32 a 11\u201d33). La finale \u00e8 apertissima.\nLa partenza migliore \u00e8 della Stecher, che poi s'invola verso il traguardo senza essere raggiunta. Per un centesimo strappa anche il record del mondo all'ex olimpionica Tyus.\nLa Boyle e la Chivas arrivano ancora una volta appaiate, con l'australiana che sopravanza la cubana di un solo centesimo. Giunge settima in 11\"45 la vincitrice dei Trials Barbara Ferrell."}
{"id": "2153719", "revid": "3732", "url": "https://it.wikipedia.org/wiki?curid=2153719", "title": "Atletica leggera ai Giochi della XX Olimpiade - 200 metri piani femminili", "text": "I 200 metri piani hanno fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 4-7 settembre 1972 allo Stadio olimpico di Monaco.\nPresenze ed assenze delle campionesse in carica.\nLa vincitrice dei Trials USA \u00e8 Jacqueline Thompson con 23\u201d4.\nLa gara.\nLa prima semifinale \u00e8 vinta dalla tedesca est Ellen Stropahl in 22\"90. Viene eliminata la vincitrice dei Trials Jacqueline Thompson. Nella seconda prevale la connazionale Renate Stecher con 22\"83. Viene eliminata l'altra americana Barbara Ferrell.\nIn finale Renate Stecher, che ha vinto di potenza i 100 metri, \u00e8 la favorita. La tedesca est deve concedere la rivincita alla medaglia d'argento, l'australiana Raelene Boyle. La Boyle aveva disputato i 200 metri anche a Citt\u00e0 del Messico, dove aveva raccolto l'argento.\nLe due atlete disputano una gara formidabile, entrambe vanno sotto il record del mondo. La Stecher prevale ancora, di soli 5 centesimi. Per la Boyle \u00e8 il terzo argento olimpico."}
{"id": "2153720", "revid": "25303711", "url": "https://it.wikipedia.org/wiki?curid=2153720", "title": "Life Is Wild", "text": ""}
{"id": "2153721", "revid": "3732", "url": "https://it.wikipedia.org/wiki?curid=2153721", "title": "Atletica leggera ai Giochi della XX Olimpiade - 400 metri piani femminili", "text": "I 400 metri piani hanno fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 2-7 settembre 1972 allo Stadio olimpico di Monaco.\nPresenze ed assenze delle campionesse in carica.\nLa vincitrice dei Trials USA \u00e8 Kathy Hammond con 51\u201d8.\nLa gara.\nLa campionessa in carica, la francese Colette Besson, \u00e8 eliminata nei Quarti.\nLe semifinali sono vinte entrambe da atlete della Germania Est: Helga Seidler (51\"68) e Monika Zehrt (51\"47).\nIn finale Monika Zehrt parte velocissima, solo la tedesca ovest Rita Wilden tiene il suo passo. La Zehrt vince stabilendo il nuovo primato olimpico con un tempo vicinissimo al record del mondo."}
{"id": "2153723", "revid": "101768", "url": "https://it.wikipedia.org/wiki?curid=2153723", "title": "Gibson Slingerland Drums", "text": ""}
{"id": "2153724", "revid": "3732", "url": "https://it.wikipedia.org/wiki?curid=2153724", "title": "Atletica leggera ai Giochi della XX Olimpiade - 800 metri piani femminili", "text": "Gli 800 metri piani hanno fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 31 agosto-3 settembre 1972 allo Stadio olimpico di Monaco.\nPresenze ed assenze delle campionesse in carica.\nLa vincitrice dei Trials USA \u00e8 Madeline Manning con 2'05\u201d2.\nLa gara.\nSvetla Zlateva batte il record olimpico gi\u00e0 nelle batterie: 1'58\u201d93, candidandosi a un ruolo da protagonista.\nLe semifinali sono pi\u00f9 tattiche: la prima \u00e8 vinta dalla sovietica Nijol\u0117 Sabait\u0117 in 2'00\u201d9; nella seconda prevale la primatista mondiale Hildegard Falck in 2'01\u201d4. La campionessa in carica Madeline Manning, dopo aver passato agevolmente il primo turno, giunge quinta e viene eliminata.\nLa partenza della finale \u00e8 veloce: i primi 200 metri sono percorsi in 27\u201d2. Ai 400 metri conduce Ileana Silai, affiancata da Vera Nikolic. La prima a lanciare l'attacco \u00e8 Svetla Zlateva, che scatta dalla terza posizione (tempo ai 600 metri: 1'28\u201d0). A soli 150 metri dall'arrivo Hildegard Falck prende il comando della gara e s'invola verso la vittoria. Il rumore del pubblico \u00e8 fortissimo e la tedesca non smette di spingere. Ma non si accorge che la Sabait\u0117 la sta prendendo. La sovietica ha recuperato quasi tutto lo svantaggio sull'atleta di casa, che taglia il traguardo con un solo metro di vantaggio.\nEntrambe le atlete sono andate sotto il precedente record olimpico. Cinque finaliste sono scese sotto i due minuti: \u00e8 stata una delle gare pi\u00f9 veloci di sempre."}
{"id": "2153725", "revid": "6923", "url": "https://it.wikipedia.org/wiki?curid=2153725", "title": "Atletica leggera ai Giochi della XX Olimpiade - 1500 metri piani femminili", "text": "I 1500 metri piani hanno fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 4-9 settembre 1972 allo Stadio olimpico di Monaco.\nPresenze ed assenze delle campionesse in carica.\nDurante la stagione la sovietica Ljudmila Bragina stabilisce il nuovo record del mondo con 4'06\u201d9.\nLa gara.\nIl 18 luglio a Mosca la sovietica Bragina ha abbassato in un solo colpo il limite mondiale di 2\"7. A Monaco \u00e8 la grande favorita.\nLa competizione perde invece una protagonista in semifinale: la statunitense Francie Larrieu, giovane vincitrice dei \"Trials\", giunge staccata di dieci secondi dalla prima.\nIn finale Ludmila Bragina lascia che siano le altre a guidare e resta nel gruppo. Ai 700 metri aumenta il ritmo, passa in testa e stacca tutte con decisione. Vince largamente con il nuovo record del mondo. Per la piazza d'onore si accende un duello tra la tedesca Est Gunhild Hoffmeister e Paola Pigni. Le due atlete giungono quasi appaiate sul traguardo, con la tedesca che \u00e8 seconda per un solo decimo di secondo."}
{"id": "2153726", "revid": "767487", "url": "https://it.wikipedia.org/wiki?curid=2153726", "title": "Berente", "text": "Berente \u00e8 un comune dell'Ungheria di 1.069 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153728", "revid": "3732", "url": "https://it.wikipedia.org/wiki?curid=2153728", "title": "Atletica leggera ai Giochi della XX Olimpiade - 100 metri ostacoli", "text": "I 100 metri ostacoli hanno fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 4-8 settembre 1972 allo Stadio olimpico di Monaco.\nPresenze ed assenze delle campionesse in carica.\nDurante la stagione la tedesca Est Annelie Ehrhardt stabilisce il nuovo record del mondo con 12\u201d5.\nLa gara.\nDopo il primo turno \u00e8 gi\u00e0 fuori la campionessa in carica, Maureen Caird. Annelie Ehrhardt vince la sua batteria con un distacco di oltre due metri. La tedesca orientale domina anche la prima semifinale in 12\u201d73 (dove viene eliminata la vincitrice dei Trials, Patricia Johnson), mentre la seconda \u00e8 appannaggio di Valeria Bufanu (12\u201c84).\nIn finale scattano meglio di tutte l'australiana Ryan e la Ehrhard, poi la tedesca est s'invola, guadagnando centimetri ad ogni passaggio di barriera. Vince con il nuovo record del mondo. Dietro di lei la connazionale Karin Balzer (oro a Tokyo 1964) sopravanza la Ryan, ma non riesce a reagire alla rimonta della rumena Bufanu, che la supera al nono ostacolo.\nIl distacco tra prima e seconda (25 centesimi di secondo) rimane il pi\u00f9 alto mai ottenuto in una finale olimpica di questa specialit\u00e0 nel XX secolo."}
{"id": "2153729", "revid": "5820", "url": "https://it.wikipedia.org/wiki?curid=2153729", "title": "Cliternia equicola", "text": ""}
{"id": "2153730", "revid": "125020280", "url": "https://it.wikipedia.org/wiki?curid=2153730", "title": "Stato federale", "text": "Lo Stato federale \u00e8 quello in cui i poteri sovrani sono divisi in modo da permettere agli Stati membri di conservare una parte della propria sovranit\u00e0 (autonomia). Gli Stati membri sono anche detti Stati federati, per indicare la garanzia costituzionale della possibilit\u00e0 di partecipare ai processi di revisione costituzionale, nonch\u00e9 della partecipazione alla formazione della volont\u00e0 politica dello Stato centrale, oltre che il riconoscimento della capacit\u00e0 di darsi una Costituzione, senza che la stessa sia sottoposta a procedimento di verifica e di approvazione preventiva da parte degli organi centrali.\nStoria.\nLa prima federazione paragonabile a un moderno Stato di tipo federale fu probabilmente la \"Federazione dei Sette Comuni\", sull'omonimo altopiano, sancita nell'anno 1310.\nNel XVIII secolo nasce la prima nazione federale dotata di una Costituzione nel senso moderno del termine: gli Stati Uniti d'America. La Carta fondamentale degli Stati Uniti, infatti, approvata dalla convenzione di Filadelfia il 17 settembre 1787, \u00e8 il primo esempio storico di costituzione federale. Essa nacque come compromesso tra chi voleva uno Stato unitario formato dall'unione delle tredici ex-colonie britanniche e chi voleva il mantenimento di una confederazione che non mettesse in discussione la sovranit\u00e0 di ciascuna di esse. Da essa scatur\u00ec una forma statuale che conciliava l'unit\u00e0, necessaria per prevenire i conflitti tra i nuovi Stati e per garantirne la sicurezza verso l'esterno, e l'autonomia, che salvaguardava la libert\u00e0 di ciascuno di essi.\nSi trattava di una forma di Stato che, come not\u00f2 Alexander Hamilton, \u00ab\"lungi dall'implicare una abolizione dei governi statali, li rende parti costituenti di una nazione sovrana, concedendo loro una diretta rappresentanza in Senato e lasciando nelle loro mani una buona parte della sovranit\u00e0. Ci\u00f2 corrisponde pienamente al concetto del governo federale in ogni possibile e ragionevole estensione del termine\"\u00bb.\nIl modello federale in seguito, a partire dal XX secolo, si \u00e8 diffuso nel mondo (con l'eccezione, in Europa, della Svizzera, divenuta una federazione gi\u00e0 nell'Ottocento), soprattutto nei paesi del Commonwealth (come l'Australia, il Canada, l'India). In Europa, oltre alla Svizzera, anche la Germania e l'Austria, dopo la seconda guerra mondiale, hanno adottato una costituzione federale; in America Latina lo hanno fatto il Brasile, il Venezuela, l'Argentina, il Messico per citare solo i pi\u00f9 importanti; in Africa spicca la Nigeria. La Repubblica Sudafricana non \u00e8 propriamente una federazione ma senz'altro \u00e8 uno Stato fortemente decentrato (come la Spagna). Nel 1993 il Belgio approv\u00f2 una riforma costituzionale con la quale si confer\u00ec un assetto federale.\nDescrizione.\nLa caratteristica principale di una federazione sta nel fatto che, in esso, i tre poteri sono divisi sia in modo funzionale (legislativo, esecutivo e giudiziario) sia territoriale, in quanto il potere \u00e8 diviso tra livelli differenti di governo che sono al tempo stesso indipendenti e coordinati, posti su piani paralleli.\nNella maggior parte delle \"federazioni\" gli Stati federati, tramite i rispettivi governi periferici, hanno un grado di \"autonomia\" sancito dalle leggi costituzionali e non modificabile tramite decisione unilaterale del governo centrale. Generalmente, ma non sempre, i poteri legislativi dello Stato federato non possono essere messi in discussione o sottoposti a veto dallo Stato centrale. La repubblica federale \u00e8 invece un'unione di Stati che sono autonomi, ma devono sottostare a delle leggi prese democraticamente.\nLa forma di governo, ovvero la struttura costituzionale di una federazione, \u00e8 nota come federalismo. Va precisato che fra i vari Stati federali esistenti, al di l\u00e0 di alcune caratteristiche comuni, esistono notevoli differenze, soprattutto per quanto riguarda la suddivisione dei poteri e delle competenze fra governo centrale e governi periferici.\nNegli Stati federali esistenti finora i livelli di governo identificati sono stati fondamentalmente due: quello dello Stato federale e quello degli Stati membri. Ma in questi ultimi anni \u00e8 emersa la forte esigenza, soprattutto nell'Europa occidentale, di riformare in senso federale anche gli Stati membri e di riconoscere quindi come livelli di potere autonomo tutte le comunit\u00e0 locali, dalle regioni fino al livello pi\u00f9 vicino al cittadino: le citt\u00e0 e i loro quartieri.\nDiversamente da quanto accade negli Stati unitari, nello Stato federale il governo centrale detiene soltanto le competenze e i poteri necessari per garantire l'unit\u00e0 politica ed economica della Federazione (quindi: politica estera, difesa, politica economico-monetaria). Agli altri livelli, non posti in basso, ma sullo stesso piano di quello federale, \u00e8 attribuita piena capacit\u00e0 di autogoverno in tutte le materie che non siano conferite al governo federale. Ogni livello di governo dev'essere indipendente da quello superiore nella sfera che gli \u00e8 propria ed esclusiva.\nProprio per quest'equilibrio costituzionale la composizione del potere legislativo, risulta caratterizzata da un bicameralismo di tipo particolare. Prendendo come esempio gli Stati federali esistenti, un ramo del parlamento rappresenta il popolo della federazione in misura proporzionale al numero degli elettori, mentre l'altro \u00e8 composto dai rappresentanti degli Stati. La Germania vede il Bundesrat, cio\u00e8 la camera degli Stati federati della Germania, avere un numero di rappresentanti non fisso, ma stabilito in base alla popolazione; la differenza con il sistema vigente negli Stati Uniti d'America, dove, tra l'altro, al senato vanno due rappresentanti per ogni Stato, prescindendo dalla loro estensione e demografia, sta nel fatto che, mentre il senato americano \u00e8 eletto a suffragio universale, il Bundesrat \u00e8 invece nominato dai governi degli Stati federati: ciononostante anche lo Stato tedesco \u00e8 federale, dato che le regioni (L\u00e4nder) hanno amplissimi poteri.\nLe leggi, in qualsiasi Stato federale, per essere approvate devono avere sia il consenso della maggioranza dei rappresentanti del popolo della federazione. Affinch\u00e9 la divisione dei poteri tra governo centrale e governi locali sia assicurata, essa deve essere non solo sancita da una Costituzione scritta, ma anche tutelata da un potere autonomo che annulli i provvedimenti legislativi e amministrativi incostituzionali e che si pronunci in ultima istanza inequivocabile e inappellabile negli eventuali conflitti di attribuzione dei poteri.\nQuesto potere \u00e8 il potere giudiziario che fonda la propria indipendenza proprio sull'esistenza di diversi livelli di governo (ciascuno dei quali ha interesse a tutelare l'indipendenza del potere giudiziario rispetto agli altri livelli) e che pu\u00f2 quindi garantire il primato della Costituzione (che quindi dev'essere rigida) imponendone il rispetto a tutti gli organi dello Stato federale.\nInfine, se nessun'autorit\u00e0 di governo dev'essere subordinata alle altre nell'ambito delle proprie competenze, \u00e8 indispensabile che ciascuna disponga delle risorse necessarie per lo svolgimento delle funzioni assegnatele dalla Costituzione. Tutte devono quindi avere il potere di riscuotere imposte per finanziare i propri servizi e le proprie politiche.\nRiguardo poi al potere esecutivo non \u00e8 indispensabile che chi lo detiene sia indipendente dalla fiducia del parlamento (come avviene negli Stati Uniti che sono anche una repubblica presidenziale); \u00e8 per\u00f2 essenziale che il governo sia stabile e che duri tutta la legislatura. Esistono Stati federali che sono repubbliche parlamentari, come la Germania e l'Austria, in cui vige il cancellierato.\nDagli Stati federali si distinguono le confederazioni, nelle quali gli Stati membri sono soggetti di diritto internazionale.\nStato federale e confederazione.\nCi\u00f2 che differenzia lo Stato federale dalla confederazione \u00e8 l'esistenza di un autentico \"potere comune\" che, da un lato, sappia regolare i rapporti tra gli Stati in base al diritto, abolendo cos\u00ec la necessit\u00e0 di ricorrere alla forza in caso di conflitti o controversie e, dall'altro, abbia potere diretto sui singoli cittadini, i quali concorrono a formarlo in modo democratico.\nLa confederazione non \u00e8 uno Stato, ma una somma, una lega, di Stati che restano sovrani e che regolano i rapporti reciproci basandosi in ultima istanza sulla forza, mantenendo al contempo un potere esclusivo sui cittadini. In essa il livello confederale \u00e8 subordinato e dipende per il suo funzionamento dagli Stati che la compongono.\nLa confederazione si basa sul principio della \"rappresentanza degli Stati\", non dei cittadini, e attribuisce infatti il voto solo agli Stati, escludendo in tal modo il popolo dalle decisioni che riguardano i rapporti interstatali. Si evince allora, per esempio, che l'Unione europea \u00e8 gi\u00e0 qualcosa di pi\u00f9 di una confederazione, in quanto i suoi cittadini sono rappresentati al Parlamento europeo (che per\u00f2 \u00e8 monocamerale) ma, dato che i suoi Stati membri hanno ancora poteri in politica estera e nella difesa (che non sono neppure coordinate dall'Unione stessa, ma sono lasciate completamente agli Stati), non \u00e8 ancora la \"Federazione europea\" auspicata dai movimenti federalisti in Italia come nel resto d'Europa. In realt\u00e0 \u00e8 una via di mezzo tra confederazione e Stato federale.\nIl diritto di veto, cio\u00e8 il voto all'unanimit\u00e0, che \u00e8 sempre previsto nelle confederazioni e che pu\u00f2 paralizzare ogni azione comune, imponendo alla maggioranza la volont\u00e0 di un singolo, \u00e8 emblematico della sovranit\u00e0 assoluta conservata dagli Stati che formano una confederazione.\nDiffusione nel mondo.\nGli Stati federali spesso sono societ\u00e0 multietnica o coprono un territorio molto esteso, sebbene nessuna di queste due caratteristiche debba essere necessariamente presente. In alcuni casi, una federazione nasce dall'unione di entit\u00e0 politiche che possono essere indipendenti o dipendenze territoriali di un'altra entit\u00e0 sovrana (per lo pi\u00f9 una potenza coloniale, come nel caso degli Stati Uniti d'America e dell'Australia). In altri casi gli Stati federati erano in origine delle regioni di uno Stato unitario, come nel caso del Belgio, diventato Stato federale nel 1993.\nAgli Stati componenti di solito non \u00e8 concesso il diritto di decidere unilateralmente di secedere dalla federazione. Fra gli Stati federali moderni pi\u00f9 importanti ci sono Austria, Australia, Brasile, Argentina, Venezuela, Emirati Arabi Uniti, Canada, Germania, Svizzera, India, Pakistan, Stati Uniti, Stati Uniti Messicani e la Federazione Russa.\nProspettiva di uno Stato federale mondiale.\nUna delle intuizioni di Alexander Hamilton, che nel \"Federalist\" sosteneva che qualsivoglia forma di coordinamento tra entit\u00e0 sovrane \u00e8 destinata al fallimento, si applica anche alla vita internazionale degli Stati: a essa si rifanno i sostenitori dell'insufficienza delle organizzazioni internazionali, da sostituire con una Federazione mondiale.\nLe organizzazioni internazionali quando vengono costruite hanno, anche se non dichiarato, uno scopo finale ben preciso. Se gli organi di cui sono composti e a cui sono delegati i poteri dagli Stati aderenti sono subordinati a essi, vuol dire che lo scopo finale sar\u00e0 una organizzazione internazionale finale in cui prevarranno le logiche del singolo Stato e la regola della diplomazia. Tutte le soluzioni comuni apparterranno alla soluzione del minimo comune denominatore e dovranno essere approvate all'unanimit\u00e0. Queste organizzazioni vanno quindi classificate nella categoria delle organizzazioni confederali.\nLa quasi totalit\u00e0 delle Organizzazioni internazionali sono state costruite su questa linea di pensiero, a essa appartiene la stessa ONU. Infatti se l'ONU vuole usare la forza contro un suo membro, colpevole di avere violato una disposizione coercitiva o una risoluzione del suo Consiglio di Sicurezza, deve rivolgersi agli Stati membri e fare approntare una forza militare pluristatale per intervenire militarmente. Questo stato delle cose non esclude l'uso della forza da parte dei consociati per tutelare le loro ragioni. La storia della ONU \u00e8 costellata di fatti in cui un suo membro, senza neppure richiedere la sua mediazione iniziale, ha iniziato una guerra contro un altro Stato membro. Proprio questo fatto, per il quale non \u00e8 stata attribuita la titolarit\u00e0 e l'uso esclusivo della forza nel diritto internazionale all'ONU, impedisce che la sua azione, in questi casi, possa essere efficace.\nQuesto sogno che nasceva dal patrimonio della resistenza al Nazi-Fascismo, diretto a contrastare e a sconfiggere il disegno di un impero razziale mondiale, ha trovato molti ostacoli nella sua strada, per progredire sia nella fine del XX secolo sia nei primi anni del XXI secolo. Dall'altra parte il moltiplicarsi delle organizzazioni funzionali, oggi trasformate in agenzie dell'ONU, non ha risolto questo problema.\nLa soluzione pu\u00f2 ricercarsi studiando le tendenze, che sono state responsabili dello sviluppo di una nuova forma di organizzazione sul piano economico. Per la sua importanza non si pu\u00f2 dire che essa non condizioni le linee della politica estera, in particolare quando gli Stati o un insieme di Stati \u00e8 coinvolto in una guerra. Era stato sostenuto gi\u00e0 dai mercantilisti, che un commercio libero e aperto a tutti non sarebbe stato di danno agli Stati e alle loro economie: quindi, si pu\u00f2 comprendere come con due grandi trattati di organizzazione del commercio internazionale - sia il Kennedy Round (1964-1967) che l'Uruguay Round (1986-1994) - si sia giunti all'accordo di Marrakech; con esso, il 15 aprile 1994, non solo sono stati liberalizzati quasi tutti i filoni di interesse economico, ma si \u00e8 dato vita a una nuova organizzazione internazionale funzionale per l'economia in ambito ONU - che ha il compito di seguire, promuovere, regolare i vari flussi commerciali ed economici fra quasi tutti gli Stati aderenti - denominata OMC (Organizzazione mondiale del commercio).\nA questo salto di qualit\u00e0 dell'economia internazionale si sono opposte anche delle voci critiche che, non rifiutando questo nuovo stato di cose, mirano per\u00f2 a fare riflettere la Comunit\u00e0 internazionale sulla diseguaglianza che vi \u00e8 posta alla base. Oggi la Comunit\u00e0 internazionale ha diverse istituzioni nate dagli accordi post-bellici della Conferenza di Bretton Woods: la Banca Mondiale (BM) (1945), il Fondo Monetario Internazionale (FMI) (1946) oggi la OMC (1994) per citare le pi\u00f9 importanti, anche queste stesse agenzie specializzate dell'ONU. Tutto questo proliferare di organizzazioni economiche non ha per\u00f2 ancora permesso la costruzione di una \"moneta mondiale\". Nonostante la proposta della Cina del 2010, la Comunit\u00e0 internazionale si basa solo per alcune transazioni sul diritti speciali di prelievo (media ponderata delle monete pi\u00f9 forti del mondo) la quale penalizza inevitabilmente le monete dei paesi in via di sviluppo e rende pi\u00f9 onerosi i prestiti che queste istituzioni economiche mondiali concedono a questi stessi paesi. Si deve a Muhammad Yunus la formulazione della teoria economica, in forma pi\u00f9 ampia di quella che oggi persegue il profitto come obbiettivo fondamentale della attivit\u00e0 economica raggiunto nel tempo pi\u00f9 breve possibile. Secondo Yunus, se si allarga la concezione teorica dell'economia - includendovi anche le attivit\u00e0 che tendono a sviluppare la cooperazione e la solidariet\u00e0 riportando quale rientro solo il capitale esposto - l'economia del futuro riuscir\u00e0 al uscire dal ciclo che tende a schiacciare le economie deboli e quelle dei paesi sottosviluppati permettendo a loro di imboccare una linea di crescita e di sviluppo.\nLo stesso Joseph Stiglitz, critico sulla finanza creativa a cui si deve la crisi mondiale che attanaglia la comunit\u00e0 internazionale dall'anno 2008, ha spiegato che non si pu\u00f2 creare una economia fittizia che non abbia rapporti con le innovazioni e il miglioramento della qualit\u00e0 della vita. Il profitto per il profitto, poggiato sulla economia di carta, \u00e8 destinato a crollare e purtroppo trascina nel suo vortice anche l'economia reale e le sue pi\u00f9 solide realizzazioni. In ultimo si deve tenere presente che l'Organizzazione internazionale del lavoro (International Labour Organization - ILO) - nonostante i suoi sforzi - non \u00e8 andata oltre le decisioni non vincolanti per gli Stati, lasciando i lavoratori di ogni parte del mondo in balia degli imprenditori e del quadro giuridico dello Stato nazionale in cui si trovano a operare. Da tutto questo ritorna, l'interrogativo che gi\u00e0 Lionel Robbins si pose durante la seconda guerra mondiale: come era possibile democratizzare i processi economici senza cadere, da un lato, nella barbarie del capitalismo delle origini, in cui la guerra economica fra lavoratori e imprenditori era la norma, e dalla altra parte come non cadere nella pianificazione dell'economia comunista, con tutto quello di totalitario che portava con s\u00e9. Robbins rispose a questa domanda provando che il coordinamento economico fra Stati era una illusione.\nNessuno Stato di propria volont\u00e0 avrebbe acconsentito a una limitazione del suo potere per allineare la sua economia al livello degli altri Stati membri coordinati (in questo si lesse una critica di questo autore al progetto di Bretton Woods). Ma anche pensare che le relazioni economiche potessero, pur incanalate in organizzazioni economiche internazionali, compensarsi, sul piano internazionale, e rendersi pi\u00f9 vicine fra di loro, fu da lui criticato per il semplice fatto che l'aspetto politico che regge e governa questi fenomeni non veniva considerato. Secondo Robbins se si doveva andare su una nuova economia, di scala, in cui fosse possibile raggiungere nuovi obbiettivi di qualit\u00e0 di vita e di produzione industriale si doveva inserire il processo economico internazionale nel contesto di un processo diretto a costruire uno Stato federale fra gli Stati interessati.\nPer le organizzazioni economiche citate questo coordinamento porta inevitabilmente a una egemonia latente delle grandi potenze, talvolta quella degli Stati fondatori dell'ONU. Con lo sgancio del dollaro dalla parit\u00e0 con l'oro, per esempio, gli Stati Uniti d'America sono riusciti per decenni a mantenere una egemonia, introducendo nel sistema una liquidit\u00e0 della loro moneta basata sulla potenza della loro economia e della trasformazione di essa nella carta moneta. La crisi dei \"mutui subprime\", iniziata negli Stati Uniti d'America, a cui si lega la grande crisi economica iniziata nel 2008, ha anche questa radice. Da qui la richiesta della Cina di trasformare i \"diritti speciali di prelievo\" del Fondo Monetario Internazionale in una vera moneta mondiale, simile all'euro.\nProprio dalla moneta si arguisce la possibilit\u00e0 di una linea diversa, di tipo federalista, per costituire organizzazioni internazionali sicuramente differenti dalle esistenti: organizzazioni volte a costruire un vero Stato internazionale, che sia composto dagli Stati membri. Questo Stato altro non pu\u00f2 essere che uno Stato federale. Lo renderebbero necessario alcune considerazioni: la moneta non esiste senza lo politica monetaria che la sorregge. La politica monetaria altro non \u00e8 che una parte piccola della politica economica complessiva che un Governo pone in essere. Un Governo non esiste senza una maggioranza che lo sorregga, sempre che non si tratti di una dittatura che si regge sulla forza e il terrore. Una maggioranza, se vuole durare nel tempo, \u00e8 composta dai partiti e dal voto democratico a maggioranza che li ha scelti. Se questo processo \u00e8 normale nel conteso dello Stato di diritto vuole dire che la forma democratica, che con la colonizzazione venne estesa anche a tutte le loro ex colonie, si estese anche a questi Stati nel momento in cui divennero indipendenti. Se poi una parte di loro non mantenne la democrazia (si pensi ai paesi indipendenti del Medio Oriente) questo non esclude che altri lo siano, laddove abbiamo mantenuto questa forma di governo. Esempio \u00e8 l'India, paese con una popolazione che si aggira oggi sul miliardo di persone, costituita in Stato federale dal 1948, nonostante le vicende pi\u00f9 o meno lineari, dal secondo dopoguerra oggi mantiene una democrazia che si pu\u00f2 definire la pi\u00f9 grande del Mondo.\nDel resto gli Stati europei, titolari di questo passato storico, sono degli Stati nazionali proprio come le ex-colonie, in buon numero, sono Stati nazionali: quasi tutti Stati chiusi, che dividono la loro popolazione da quella dei vicini, a cui talvolta sia per la lingua, sia per l'etnia, sia per la cultura non sono diversi. L'Africa \u00e8 un esempio di queste difficili realt\u00e0. Se si vuole andare oltre questi limiti e si accetta la lezione che nasce dalla Rivoluzione americana, conclusasi con la realizzazione dello Stato federale egli Stati Uniti d'America, si devono affrontare i problemi posti dagli Stati nazionali promuovendo delle organizzazioni internazionali in cui essi possano diventare membri e vengano coinvolti in processi di costruzione di Stati federali. Da qui la diversit\u00e0 dello scopo e pure la diversit\u00e0 della linea di politica internazionale che si deve seguire.\nL'esempio pi\u00f9 importante \u00e8 sicuramente la dichiarazione di Robert Schumann (9 maggio 1950) nella quale si propose agli Stati che intendevano costruire la Comunit\u00e0 europea di predisporre un meccanismo internazionale in cui l'organizzazione sia nel tempo destinataria di parti della sovranit\u00e0 statale che la avrebbe esercitata, dal momento della sua costituzione, secondo un metodo comune democratico al posto degli Stati membri. Incominciando dal carbone e dall'acciaio e poi passando per l'energia atomica, le Comunit\u00e0 europee furono un nuovo esempio di Organizzazione internazionale in cui le attribuzioni proprie venivano esclusivamente assegnate agli organi comunitari. Gli organi di quelle organizzazioni, quindi, erano titolari di una \"sovranit\u00e0 nuova\" che si attuava imponendosi direttamente a tutti i consociati nello stesso modo indipendentemente dallo Stato in cui essi risiedevano. Gli organi della Organizzazione internazionale erano quindi superiori a quelli degli Stati membri, i quali erano subordinati alla organizzazione internazionale. In pi\u00f9 la scelta di settori strategici spingevano e spingono gli Stati membri a trasformarsi in Stati federati subordinati alla Stato federale in cui dovr\u00e0 trasformarsi la stessa organizzazione internazionale.\nDel resto dal 1957 i Trattati di Roma e le loro modifiche hanno progressivamente incamerato le funzioni per la gestione di tre libert\u00e0 fondamentali: la \"libert\u00e0 di circolazione delle merci\", \"dei capitali\", \"dei brevetti\", \"delle persone\". La ricerca di una Costituzione altro non \u00e8 che dare un fondamento costituzionale alla moneta (l'Euro) e fare in modo che l'attuale Unione europea, erede delle Comunit\u00e0 europee, si trasformi sempre di pi\u00f9 in uno Stato federale.\nPer diversi anni gli studiosi avevano criticato questa impostazione, asserendo che, nel caso dell'Unione europea, c'era la contiguit\u00e0 territoriale. Il tempo ha dimostrato che questa ipotesi \u00e8 vera solo in parte, perch\u00e9 sono membri di questa organizzazione internazionale nuova e atipica anche realt\u00e0 che non hanno la contiguit\u00e0 territoriale. Si pensi alla Groenlandia legata alla Danimarca, alle isole come la Reunion, la Guadalupe, Martinica) che hanno dato prova di s\u00e9 integrandosi completamente nella Unione.\nSi deve alla acutezza di Jean Monnet l'introduzione del cambio di visione che ha cambiato il quadro di riferimento. Prima si ragionava solo sulle organizzazioni internazionali mondiali. Dopo Monnet si incominci\u00f2 a pensare che fosse possibile costruire delle organizzazioni internazionali \"su base regionale\". Si deve a Robert Schuman - di cui Jean Monnet era collaboratore - l'avere introdotto nella politica estera tre elementi innovativi nella costruzione delle nuove organizzazioni internazionali:\nA Schumann si deve anche l'enunciazione chiara e pubblica dello scopo per il quale tutto questo veniva fatto: raggiungere la costruzione di uno Stato federale europeo. Su questo piano si collocano le forme di organizzazione fra gli Stati, ma anche i processi politici fondativi per nuove realt\u00e0 istituzionali. Il volere unificare pi\u00f9 Stati in un solo Stato federale, attraverso il metodo democratico, pone le basi per la delineazione di quello che oggi \u00e8 definito il metodo fondativo federale. Percorrendo questa strada si potrebbe giungere a una forma pu\u00f2 ordinata di soggetti che essendo in numero pi\u00f9 ridotto, alla fine del processo, potrebbero facilitare lo sviluppo dell'ONU. Su questa ultima organizzazione internazionale dobbiamo dire che il primo decennio del XXI secolo ci ha fatto toccare con mano come sia necessario raggiungere questa sua trasformazione. A essa aspirano diverse coalizioni di volonterosi (Alleanza per le democrazie, il gruppo per la riforma dell'ONU, grandi personalit\u00e0 quali i premi Nobel e il papa Giovanni Paolo II); al suo interno si sono manifestati i primi semi di speranza perch\u00e9 il metodo di fondazione federale si instauri anche nelle procedure e nella stessa ONU.\nPertanto esiste oggi una continuit\u00e0 che passa dalle Organizzazioni internazionali funzionali a quelle che ponendosi obbiettivi molto pi\u00f9 ampi si riferiscono a territori molto pi\u00f9 limitati. Il filo rosso che le unisce deve essere l'obbiettivo di costruire una realt\u00e0 politico-giuridica in cui il principale scopo sia quello di rendere impossibile la guerra, ossia di fare in modo che diventi impossibile risolvere le controversie fra gli Stati membri con l'uso delle armi. A esse si deve sostituire la politica in senso primario, basata su un solo popolo scaturito da quelli degli Stati membri.\nLa vita comune delle popolazioni umane verrebbe a essere quella di tutte le democrazie incanalate in istituzioni comuni, alle quali anche appartiene una forma di giustizia che con l'apparato coercitivo sia diretto a punire gli abusi che in tutti i corpi sociali si manifestano.\nL'Organizzazione Mondiale delle Democrazie (Varsavia 2000) e il Movimento Federalista Mondiale (Montreux 1947) sono esempi di movimenti politici trasversali a tutti gli Stati che si sono posti questo obiettivo politico della loro azione: gli obbiettivi progressivi - come la difesa e il mantenimento della indipendenza dei singoli membri - in essa presenti, potrebbero facilitare l'affermarsi di un processo di progressiva federazione fra gli Stati, che conduca alla formazione di uno Stato federale mondiale."}
{"id": "2153732", "revid": "3732", "url": "https://it.wikipedia.org/wiki?curid=2153732", "title": "Atletica leggera ai Giochi della XX Olimpiade - Staffetta 4\u00d7100 metri femminile", "text": "La staffetta 4\u00d7100 metri ha fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 9-10 settembre 1972 allo Stadio olimpico di Monaco."}
{"id": "2153734", "revid": "3732", "url": "https://it.wikipedia.org/wiki?curid=2153734", "title": "Atletica leggera ai Giochi della XX Olimpiade - Staffetta 4\u00d7400 metri femminile", "text": "La staffetta 4\u00d7400 metri ha fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 9-10 settembre 1972 allo Stadio olimpico di Monaco.\nRisultati.\nTurni eliminatori.\nIn batteria la Germania Est batte gi\u00e0 il record del mondo: 3'28\"5.\nIn finale quattro squadre vanno sotto il record del giorno prima. Le tedesche est vanno in testa al secondo giro e vincono con oltre 2 secondi di vantaggio sulle americane (la cui ultima frazionista, Kathy Hammond, \u00e8 la pi\u00f9 veloce di tutte in 50\"2).\nTutte le finaliste, tranne l'Unione Sovietica, stabiliscono il primato nazionale della specialit\u00e0."}
{"id": "2153735", "revid": "6923", "url": "https://it.wikipedia.org/wiki?curid=2153735", "title": "Atletica leggera ai Giochi della XX Olimpiade - Salto in alto femminile", "text": "Il salto in alto ha fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 3 e 4 settembre 1972 allo Stadio olimpico di Monaco.\nGara.\nAlla misura richiesta saltano 23 atlete, un record per i Giochi di Monaco.Alla lunga finale parte male la primatista mondiale Gusenbauer, costretta al terzo salto sia a 1,71 che a 1,76. \u00c8 invece precisa come un orologio la bulgara Blagoeva, il cui percorso \u00e8 netto fino a 1,88. A quella misura \u00e8 giunta anche la sedicenne tedesca dell'Ovest Meyfarth. A 1,90 la Meyfarth sale in testa alla gara superando la misura, mentre falliscono sia la Blagoeva che la Gusenbauer. All'et\u00e0 di 16 anni e 123 giorni, Ulrike Meyfarth \u00e8 la pi\u00f9 giovane medaglia d'oro nella storia dell'atletica ai Giochi Olimpici. Chiede ai giudici di porre l'asticella a 1,92 ed al primo tentativo ce la fa, eguagliando il record mondiale della Gusenbauer.\nGiunge quinta, come quattro anni prima a Citt\u00e0 del Messico, la primatista stagionale Rita Schmidt (1,85). Solo quindicesima la campionessa uscente Miloslava Rezkov\u00e1 che non va oltre 1,82. Al sesto posto con 1,85 la diciannovenne Sara Simeoni ed al settimo posto, con la stessa misura, la tedesca dell'Est Rosemarie Witschas: le due atlete saranno protagoniste dei Giochi del 1976 e del 1980.\nRisultati.\nTurno eliminatorio.\nLuned\u00ec 3 settembre 1972, ore 10:00.\nFinale.\nMarted\u00ec 4 settembre 1972, ore 15:00."}
{"id": "2153737", "revid": "3732", "url": "https://it.wikipedia.org/wiki?curid=2153737", "title": "Atletica leggera ai Giochi della XX Olimpiade - Salto in lungo femminile", "text": "Il salto in lungo ha fatto parte del programma femminile di atletica leggera ai Giochi della XX Olimpiade. La competizione si \u00e8 svolta il 31 agosto 1972 allo Stadio olimpico di Monaco.\nRisultati.\nTurno eliminatorio.\nQuattordici atlete ottengono la misura richiesta.\nLa miglior prestazione appartiene a Angelika Liebsch (Germania Est), con 6,69 m.\nFinale.\nLa gara \u00e8 appena cominciata che la tedesca occidentale Rosendahl esegue un salto vicino al primato mondiale: 6,78. Al secondo turno ribadisce la sua superiorit\u00e0 con 6,76. Al quarto turno la bulgara Jorgova le si avvicina a un centimetro: 6,77. All'ultimo turno cerca il salto perfetto: va molto lontano ma il salto \u00e8 nullo di battuta. La campionessa uscente Viorica Viscopoleanu non va oltre 6,48 (nel 2\u00b0 e 3\u00b0 salto) e si classifica settima."}
{"id": "2153738", "revid": "439868", "url": "https://it.wikipedia.org/wiki?curid=2153738", "title": "Beret", "text": "Beret \u00e8 un comune dell'Ungheria di 263 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153739", "revid": "21084309", "url": "https://it.wikipedia.org/wiki?curid=2153739", "title": "Consigliere regionale", "text": ""}
{"id": "2153740", "revid": "3732", "url": "https://it.wikipedia.org/wiki?curid=2153740", "title": "Atletica leggera ai Giochi della XX Olimpiade - Getto del peso femminile", "text": "Il getto del peso ha fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 4 e 7 settembre 1972 allo Stadio olimpico di Monaco.\nRisultati.\nTurno eliminatorio.\nTredici atlete ottengono la misura richiesta.\nLa miglior prestazione appartiene a Ivanka Khristova (Bul) con 19,20\u00a0m.\nFinale.\nUna concorrente uccide la gara al primo lancio (sembra quasi una consuetudine a Monaco): la sovietica Chizhova scaglia la palla di ferro oltre i 21 metri. Batte di 40\u00a0cm il precedente record del mondo ed \u00e8 la prima donna a superare la barriera. La Chizhova si infila virtualmente la medaglia d'oro al collo. Il resto della gara serve per attribuire le altre due medaglie. Alla fine della gara il distacco tra l'oro e l'argento \u00e8 di 81 centimetri, uno dei pi\u00f9 alti nella storia dei Giochi."}
{"id": "2153741", "revid": "3732", "url": "https://it.wikipedia.org/wiki?curid=2153741", "title": "Atletica leggera ai Giochi della XX Olimpiade - Lancio del disco femminile", "text": "Il lancio del disco ha fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 9 e 10 settembre 1972 allo Stadio olimpico di Monaco.\nRisultati.\nTurno eliminatorio.\nEsattamente 12 atlete ottengono la misura richiesta.\nLa miglior prestazione appartiene a Argentina Menis (Romania) che con 61,58 stabilisce il nuovo record olimpico.\nFinale.\nLa russa Faina Melnik giunge a Monaco da grande favorita. La sua gara va in crescendo. Batte subito il record olimpico della Menis e al quarto tentativo si assicura l'oro con un lancio ben oltre i 66 metri. La Menis, che \u00e8 medaglia d'argento, \u00e8 staccata di oltre 1 metro e mezzo. La campionessa uscente Lia Manoliu non va oltre i 58,50 al secondo lancio. Finisce al nono posto."}
{"id": "2153742", "revid": "110157", "url": "https://it.wikipedia.org/wiki?curid=2153742", "title": "Technik Museum Speyer", "text": "Il Technik Museum Speyer (\"Museo della tecnica di Spira\") \u00e8 un museo tecnologico situato a Spira, in Germania. Inaugurato nel 1991 come sezione esterna del Auto- und Technikmuseum Sinsheim (\"Museo dell'automazione e della tecnica di Sinsheim\"), espone mezzi aeronautici (aerei ed elicotteri) e navali, locomotive, autovetture d'epoca e motociclette, vari tipi di motori e parti meccaniche, strumenti musicali.\nIl Technik Museum Speyer ha ospitato, al 2004, pi\u00f9 di 2.000 mostre su un'area espositiva (interna ed esterna) di 150.000 m\u00b2 complessivi. Il polo museale possiede anche un cinema con schermo IMAX Dome e accoglie pi\u00f9 di mezzo milione di visitatori all'anno.\nIl club \"Auto &amp; Technik Museum\" conta oltre 2.000 membri.\nStoria.\nL'edificio principale, la sala \"Liller\", classificato come monumento storico, fu costruito nel 1913 a Lesquin vicino a Lilla in Francia settentrionale per la ditta Thomson di Houston (USA). Durante la Prima Guerra Mondiale nel 1915 l'intera sala fu smantellata dalle truppe tedesche e trasportata a Spira (Speyer), dove fu ricostruita e utilizzata come capannone di produzione per la ditta del Palatinato di costruzione di aerei Pfalz-Flugzeugwerke.\nLa Pfalz-Flugzeugwerke era stata fondata nel 1913, e costru\u00ec una fabbrica di aerei sul terreno di quello che oggi \u00e8 il museo della tecnologia dove produsse aerei fino al 1918.\nNel 1918, dopo la perdita della prima guerra mondiale, la Pfalz-Flugzeugwerke fu confiscata dalle truppe francesi e il terreno fu utilizzato fino al 1926 come parcheggio automobilistico militare. Le ultime truppe francesi si ritirarono da Spira nel 1930.\nNegli anni dal 1937 al 1945 il complesso fu utilizzato come officina di riparazione e revisione per aerei dalla fabbrica di aerei \"Saarpfalz\".\nDopo la seconda guerra mondiale, il sito fu utilizzato come caserma dal 1945 al 1984 dalle truppe di occupazione francesi e ulteriormente ampliato. La cosiddetta \"Caserma Martin\" \u00e8 stata restituita alle autorit\u00e0 tedesche il 30 dicembre 1986 dalle Forze armate francesi.\nInizialmente ci furono dei piani per accogliervi un centinaio di militari della Polizia federale di frontiera. La recinzione rinforzata con filo spinato sul lato sud risale ancora a questo periodo. Dopo che questi piani furono abbandonati, la Sala di Lilla nel 1990 e nel dicembre 1992 tutto il sito di 18,5 ettari con l'eccezione di 1,6 ettari, su cui si trovava una compagnia di autobus, furono venduti ai proprietari del Technik Museum Sinsheim che non aveva pi\u00f9 possibilit\u00e0 di espandersi a Sinsheim.\nDi conseguenza, prima la Sala di Lilla e poi l'edificio Wilhelm furono rinnovati e le superfici pi\u00f9 grandi furono utilizzate per il museo. L'ex mensa della caserma \u00e8 utilizzata come ristorante. I quartieri degli ufficiali e l'infermeria sono stati trasformati in un albergo. Infine, a nord della sala di Lilla sono stati costruiti due cinema IMAX e un'ampia area d'ingresso.\nCronologia.\nPoich\u00e9 il Auto- und Technikmuseum Sinsheim non aveva aree su cui espandersi, alla fine degli anni '90, l'associazione \"Auto &amp; Technik Museum\" ha aperto una seconda area di esposizione su quello che oggi \u00e8 il Museo della Tecnica di Spira. Il museo della tecnica \u00e8 stato inaugurato nel 1991.\nIl sottomarino U 9 della marina tedesca raggiunse il museo nel 1993. Nello stesso anno nella ex officina del museo \u00e8 stato aperto un museo navale.\nNel 1995 \u00e8 stato inaugurato l'hotel presso il Museo della Tecnica. L'hotel \u00e8 stato ampliato negli anni 1997, 1999 e 2000.\nNel 1997 iniziarono i lavori per convertire l'edificio amministrativo della Pfalz-Flugzeugwerke nell'edificio \"Wilhelm\" del museo. La ristrutturazione \u00e8 stata completata nel 2000. Anche la locomotiva a vapore cinese Qian Jin \u00e8 stata esposta nel museo e il cinema IMAX DOME \u00e8 stato aperto.\nNel 1999 l'aereo da trasporto Antonov An-22 \u00e8 stato trasportato al museo. Nel 2002 un Boeing 747 (\"Jumbo Jet\") \u00e8 stato montato in posizione di volo su un telaio metallico nel museo della tecnologia.\nNel 2003, il programma televisivo \" Il municipio\" \u00e8 stato girato nell'area del museo. Nel 2004 la casa galleggiante della Kelly Family \u00e8 stata donata al museo, nel 2004 \u00e8 stata inaugurata una sala da 350 posti per conferenze e incontri e nel 2008 \u00e8 stata esposta una navetta spaziale del tipo Buran. Nel 2010 la mostra dedicata allo spazio si \u00e8 arricchita di una capsula spaziale Soyuz originale.\nAttrazioni.\nAerei.\nFra le principali attrazioni ci sono il pi\u00f9 grande aereo a elica costruito in serie al mondo, l'Antonow An-22, il sottomarino U9 della Marina tedesca, l'orbiter russo Buran e un Boeing 747 - 200 con il numero di registrazione D-ABYM di Lufthansa, dove i visitatori possono entrare all'interno e anche camminare sull'ala sinistra. Dal jumbo jet, montato su un telaio alto 20 metri, si ha una buona vista panoramica sul parco del museo e la vicina citt\u00e0 di Spira. Quasi tutti i reperti possono essere visti anche dall'interno.\nSala dello Spazio (\"Raumfahrthalle\") con il Buran OK-GLI e la mostra \"Apollo and beyond\".\nDal 2 ottobre 2008 il museo possiede una \"Sala dello Spazio\" (\"Raumfahrthalle\"), il cui stile si orienta al museo dello Spazio della NASA.\nL'attrazione principale della mostra \u00e8 un prototipo dello space shuttle sovietico-russo Buran, il OK-GLI, con il quale, entro il programma dello space shuttle della Unione Sovietica, in 24 voli di test \u00e8 stato studiato il comportamento di volo nella atmosfera e l'atterraggio completamente telecomandato. La navetta ha raggiunto Spira l'11 aprile 2008 dopo un trasporto navale sul Reno seguito dalla stampa.\nL'esposizione \"Apollo and beyond\" mostra la storia dei viaggi spaziali con equipaggio dagli inizi nei primi anni 1960 fino alla Stazione Spaziale Internazionale (ISS). Oltre agli originali di tute spaziali, motori e componenti, nonch\u00e9 modelli grandi e piccoli, vengono mostrati oggetti e cimeli che sono stati riportati a Terra dallo spazio e dalla Luna. I tabelloni illustrati in tedesco e inglese forniscono ulteriori informazioni.\nCollezione.\nI principali veicoli esposti e accessibili ai visitatori, sono:\nMuseum Wilhelmsbau.\nIl Museum Wilhelmsbau detto anche \"Schatzkiste\" presenta esposti:\nCollezione di strumenti musicali.\nMarche presenti \"Imhof &amp; Mukle\", \"Weber\", \"Popper\", \"Hupfeld\", \"Steinway &amp; Sons\" e \"Welte\"."}
{"id": "2153743", "revid": "3732", "url": "https://it.wikipedia.org/wiki?curid=2153743", "title": "Atletica leggera ai Giochi della XX Olimpiade - Lancio del giavellotto femminile", "text": "Il lancio del giavellotto ha fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 31 agosto-1\u00ba settembre 1972 allo Stadio olimpico di Monaco.\nPresenze ed assenze delle campionesse in carica.\nDurante la stagione la tedesca Est Ruth Fuchs stabilisce il nuovo record del mondo con 65,06 m.\nRisultati.\nTurno eliminatorio.\nDieci atlete ottengono la misura richiesta. Ad esse sono aggiunti i 2 migliori lanci, fino a 53,62 m.\nLa miglior prestazione appartiene a Ruth Fuchs (Germania Est) con 60,88 (unica oltre i 60 metri).\nLa campionessa olimpica in carica, Angela Nemeth, fallisce clamorosamente la qualificazione; non accede alla finale neanche la campionessa europea Jaworska.\nFinale.\nIl compito \u00e8 ancora pi\u00f9 facile per la tedesca est Ruth Fuchs, primatista mondiale, che inizia la gara con tranquillit\u00e0 e poi piazza la botta vincente al quinto tentativo. Vince con il nuovo record olimpico."}
{"id": "2153744", "revid": "3732", "url": "https://it.wikipedia.org/wiki?curid=2153744", "title": "Atletica leggera ai Giochi della XX Olimpiade - Pentathlon", "text": "Il pentathlon ha fatto parte del programma femminile di atletica leggera ai Giochi della XX Olimpiade. La competizione si \u00e8 svolta nei giorni 2-3 settembre 1972 allo Stadio olimpico di Monaco.\nPresenze ed assenze delle campionesse in carica.\nDal 1971 \u00e8 in uso una nuova tabella di punteggio.\nRisultati.\nLa gara \u00e8 avvincente, si danno battaglia in tre: due tedesche (una dell'ovest e una dell'est) e la britannica Mary Peters.\nLa spunta la Peters per soli 10 punti su Heidemarie Rosendahl. Le prime due migliorano il record mondiale. La Peters vince perch\u00e9 non \u00e8 debole in nessuna disciplina, al contrario della Rosendahl, che \u00e8 fortissima su 200 e lungo (dove va vicina al suo record mondiale con un 6,83 ventoso), ma non \u00e8 ancora competitiva su peso ed alto."}
{"id": "2153747", "revid": "729019", "url": "https://it.wikipedia.org/wiki?curid=2153747", "title": "Berz\u00e9k", "text": "Berz\u00e9k \u00e8 un comune dell'Ungheria di 1.044 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2153748", "revid": "22414", "url": "https://it.wikipedia.org/wiki?curid=2153748", "title": "Technikmuseum Speyer", "text": ""}
{"id": "2153752", "revid": "125399757", "url": "https://it.wikipedia.org/wiki?curid=2153752", "title": "Luigi Vannucchi", "text": "Padre dell'attrice Sabina Vannucchi.\nBiografia.\nLuigi Vannucchi nacque a Caltanissetta in una famiglia colta e agiata. Molto presto la famiglia si trasfer\u00ec in Cirenaica per motivi di lavoro, e dopo tre anni torn\u00f2 in Italia per stabilirsi a Roma, dove Vannucchi trascorse l'infanzia.\nDurante la guerra il padre accett\u00f2 di lavorare a Modena all'ufficio del Catasto. Qui Vannucchi frequent\u00f2 brillantemente il liceo classico e si interess\u00f2 alla letteratura e alla poesia, diplomandosi a diciassette anni. Alla fine del liceo, contro il parere dei genitori, decise d'iscriversi all'Accademia nazionale d'arte drammatica di Roma, diplomandosi nel 1952 assieme ad attori del calibro di Glauco Mauri, Franco Graziosi, Alessandro Sperl\u00ec e all'allora allievo regista Andrea Camilleri; gi\u00e0 durante i corsi ebbe modo di segnalarsi come attore promettente in occasione dei saggi di fine anno. Prima ancora di diplomarsi, i suoi docenti Silvio D'Amico e Orazio Costa lo fecero debuttare nella parte di Cristo nel lavoro teatrale \"Donna del Paradiso\". Studi\u00f2 contemporaneamente Lettere e Filosofia, ma lasci\u00f2 al quarto anno per fare definitivamente l'attore.\nNel 1952 entr\u00f2 a far parte della Compagnia Gassman-Squarzina, e ottenne successo con rappresentazioni classiche: affianc\u00f2 Gassman in \"Amleto\" interpretando la parte di Laerte, poi interpret\u00f2 \"Tieste\", \"I Persiani\", \"Antigone\" e \"Prometeo\". Nel corso del 1954 pass\u00f2 alla \"Compagnia Teatro Nuovo\" di Gianfranco De Bosio con diversi spettacoli, tra cui la trasposizione teatrale di \"Buio a mezzogiorno\" di K\u00f6stler. Nel 1955 Lucio Ardenzi lo coinvolse in una tourn\u00e9e nell'America del Sud - Brasile, Argentina, Uruguay - organizzata con l'appoggio del Ministero dello Spettacolo. Fra i partecipanti attori del calibro di Anna Proclemer, Giorgio Albertazzi, Renzo Ricci, Eva Magni, Tino Buazzelli, Glauco Mauri, Davide Montemurri, Franca Nuti e Bianca Toccafondi. A parte il \"Re Lear\" di Shakespeare, che vedeva riuniti nello stesso spettacolo tutti gli attori principali della compagnia, il repertorio era tutto italiano: \"Corruzione al Palazzo di giustizia\" di Ugo Betti, \"Beatrice Cenci\" di Alberto Moravia in prima mondiale, \"Il seduttore\" di Diego Fabbri.\nNel 1956 cominci\u00f2 la collaborazione con Memo Benassi nella Compagnia del Teatro regionale emiliano, con gli spettacoli \"Inquisizione\" di Diego Fabbri e \"Hedda Gabler\" di Ibsen. Nel 1957 fu scritturato dal Piccolo Teatro di Milano per la parte di Saint Just ne \"I Giacobini\" di Federico Zardi con la regia di Giorgio Strehler e nella parte di Florindo nell\"'Arlecchino servitore di due padroni\" (1957-58). Negli anni sessanta divent\u00f2 protagonista televisivo delle pi\u00f9 grandi produzioni Rai, raggiungendo una grande popolarit\u00e0 e recitando in pi\u00f9 di trenta sceneggiati, quali \"Tutto da rifare pover'uomo\", \"Una tragedia americana\", \"Delitto e castigo,\" lo storico \"I promessi sposi\" nel ruolo di Don Rodrigo, e in quello di Guido Cavalcanti in \"Vita di Dante\", a fianco di Giorgio Albertazzi.\nAll'inizio degli anni settanta Vannucchi entr\u00f2 nella \"Compagnia Gli Associati\" con Valentina Fortunato, Giancarlo Sbragia, Ivo Garrani, Sergio Fantoni, Valeria Ciangottini, Paola Mannoni ed altri. Alla base di questo sodalizio c'era la volont\u00e0 di emanciparsi dai teatri stabili in cui spesso gli attori dovevano sottostare a questioni contrattuali discutibili e a limitazioni della propria libert\u00e0 e creativit\u00e0. Con Gli Associati Vannucchi partecip\u00f2 a spettacoli di grande successo: \"Strano interludio\", \"Otello\", \"Inferni\", e tanti altri. Uno degli allestimenti pi\u00f9 importanti di questa Compagnia fu la rappresentazione de \"Il vizio assurdo\" di Lajolo-Fabbri, sulla vita di Cesare Pavese di cui Vannucchi era protagonista. A questa intensa attivit\u00e0 Vannucchi affianc\u00f2 il cinema, la televisione, la radio, il doppiaggio e altre attivit\u00e0.\nLa carriera televisiva lo rese molto popolare al grande pubblico. Oltre ad apparire come attore in spettacoli teatrali trasmessi dalla televisione, partecip\u00f2 come ospite a trasmissioni di intrattenimento, ma soprattutto continu\u00f2 ad essere protagonista di sceneggiati televisivi di grande successo: \"I demoni\" e \"Il cappello del prete\" con la regia di Sandro Bolchi, \"A come Andromeda\", \"Giocando a golf una mattina\". Per quanto riguarda il cinema, non sono moltissimi i film girati da Vannucchi, e non tutti di grande successo. Tra questi, \"La tenda rossa\" (1970) di Mikhail Kalatozishvili, \"L'assassinio di Trotsky\" (1972) di Joseph Losey e \"Anno uno\" (1974) di Roberto Rossellini, in cui interpret\u00f2 il ruolo di Alcide De Gasperi.Nel pieno della maturit\u00e0 artistica, mor\u00ec suicida, con un'overdose di barbiturici mista ad alcolici, nella sua casa di Roma il 30 agosto del 1978. \u00c8 sepolto a Bologna, nella tomba di famiglia. Lasci\u00f2 capire di essersi perso ne \"I labirinti del terzo pianeta\", come dal titolo dell'antologia di racconti di fantascienza che teneva sul comodino al momento della sua tragica fine.\nAltre attivit\u00e0.\nNel 1976 fu testimonial della casa produttrice di \"Grappa Piave\", per il programma pubblicitario \"Carosello\" Rai e per i manifesti pubblicitari."}
{"id": "2153756", "revid": "729019", "url": "https://it.wikipedia.org/wiki?curid=2153756", "title": "Mercedes-Benz M199", "text": "Il Mercedes-Benz M199 (o Daimler-Benz M199) \u00e8 stato un motore a combustione interna 6 cilindri in linea a ciclo Otto prodotto dal 1955 al 1958 dalla Casa automobilistica tedesca Daimler-Benz per il suo marchio Mercedes-Benz.\nProfilo e caratteristiche.\nIntrodotto nel mese di settembre del 1955, questo motore deriva direttamente dal motore M188 ed \u00e8 quindi strettamente imparentato anche con gli altri motori della superfamiglia dei \"Big Block\" da 3 litri prodotti negli anni cinquanta e anni sessanta, famiglia il cui capostipite \u00e8 stato il motore M186, lanciato quattro anni prima.&lt;br&gt;\nDel motore \"M188\" che va a sostituire, il nuovo motore \"M199\" rappresenta in pratica la versione ad iniezione, che in questo caso \u00e8 diretta ed a controllo meccanico. Ma le differenze non finiscono qui: vi sono stati anche altri aggiornamenti volti ad ottimizzare l'erogazione del motore. &lt;br&gt;\nIn definitiva, le caratteristiche del motore \"M199\" sono le seguenti:\nLe differenze sostanziali tra il motore \"M199\" ed il precedente \"M188\" stavano quindi nel tipo di alimentazione, ma anche nel rapporto di compressione adottato, che in questo caso \u00e8 pi\u00f9 spinto.&lt;br&gt;\nTra i motori appartenenti alla stessa famiglia, il motore \"M199\" \u00e8 stato il secondo per prestazioni dopo il motore M198 montato sulla 300 SL \"Ali di Gabbiano\".&lt;br&gt;\nL'ultimo motore \"M199\" \u00e8 stato prodotto nell'aprile del 1958."}
{"id": "2153760", "revid": "123110011", "url": "https://it.wikipedia.org/wiki?curid=2153760", "title": "Deal or No Deal", "text": "Deal or No Deal \u00e8 un format televisivo ideato dal produttore televisivo nederlandese Dick de Rijk e di propriet\u00e0 della multinazionale Endemol. \nLa versione originale del game show ha avuto origine proprio nei Paesi Bassi, dove \u00e8 in onda dal novembre 2000 con il nome di \"Miljoenenjacht\". L'immediato successo del gioco ha sin da allora portato numerosi paesi a riprendere a loro volta il format televisivo.\nDal 2005 ad oggi, va in onda la versione statunitense su \"NBC\" condotto da \"Howie Mandel\".\nFormat.\nIl regolamento di \"Deal or No Deal\" varia da paese a paese. Generalmente la puntata inizia con un concorrente gi\u00e0 prestabilito. In alcune versioni vi \u00e8 tuttavia un concorso preliminare che vede coinvolto il pubblico in studio e che consiste in un quiz ad eliminazione diretta, attraverso il quale verr\u00e0 selezionato il concorrente finale.\nIl game show prevede l'apertura di una determinata quantit\u00e0 di valigette o scatole numerate (solitamente ventisei), ognuna associata ad un premio in denaro oppure contenente un'opzione aggiuntiva per il giocatore, come il lasciare il posto ad un altro concorrente oppure il raddoppiare il premio massimo ottenibile. I contenuti di ciascuna valigetta sono noti sin dall'inizio del gioco, ma la loro precisa locazione \u00e8 sconosciuta. Per dare inizio alla partita il concorrente sceglie quindi una valigetta, il cui valore sar\u00e0 rivelato solamente al termine della puntata.\nA questo punto il partecipante deve aprire le valigette rimanenti una per volta: la somma all'interno di ciascuna di esse viene rivelata subito. La cifra svelata non potr\u00e0 essere equivalente a quella della valigetta assegnata al concorrente. Ogni turno il giocatore apre un determinato numero di valigette che decresce col proseguire della partita, prima dell'offerta del \"banchiere\", avversario immaginario del giocatore. Ciascuna sua offerta corrisponde ad una determinata somma di denaro e si basa in gran parte sugli importi ancora in gioco: questa ha lo scopo di convincere il concorrente a vendere la sua valigetta e lasciare il gioco. L'obbiettivo del banchiere, infatti, \u00e8 quello di comprare la valigetta per un valore inferiore alla cifra al suo interno. Il giocatore si ritrover\u00e0 perci\u00f2 davanti a due scelte: accettare l'offerta e terminare la partita oppure rifiutarla e proseguire il gioco.\nIl processo di eliminazione delle valigette e di offerta continua sino a quando il giocatore accetta la proposta oppure decide di continuare sino a quando rimarranno solamente due importi in gioco. Se il concorrente accetta l'offerta la partita termina ed ha inizio un prosieguo immaginario per vedere cosa avrebbe potuto vincere rimanendo nel gioco. A seconda delle scelte e delle offerte successive si determiner\u00e0 se il partecipante ha fatto un \"buon affare\", cio\u00e8 ha vinto un premio pi\u00f9 alto del valore della sua valigetta.\nPoich\u00e9 il valore delle valigette \u00e8 gi\u00e0 noto all'inizio di ogni partita, l'offerta del banchiere varia a seconda delle somme gi\u00e0 eliminate: si avranno pertanto ricche proposte in assenza di cifre basse e viceversa. Per creare suspense ed allungare la partita, l'offerta \u00e8 solitamente inferiore al valore atteso dettato dalla teoria della probabilit\u00e0, in particolare nelle fasi iniziali della partita. Generalmente, le prime offerte corrispondono a somme pi\u00f9 basse di quelle ancora in gioco, ma col proseguire dello show possono arrivare anche a pareggiarle, se non superarle."}
{"id": "2153761", "revid": "22414", "url": "https://it.wikipedia.org/wiki?curid=2153761", "title": "Museo della tecnica di Spira", "text": ""}
{"id": "2153766", "revid": "1305772", "url": "https://it.wikipedia.org/wiki?curid=2153766", "title": "Mareike Kr\u00fcgel", "text": "Biografia.\nMareike Kr\u00fcgel ha studiato al Deutsches Literaturinstitut di Lipsia. Vive come scrittrice indipendente nei pressi di Schleswig e dirige il laboratorio di scrittura del Literaturhaus di Amburgo. Il suo romanzo \"Die Tochter meines Vaters\" (2005) \u00e8 stato insignito della Menzione d'Onore al New York Book Festival 2008 ed \u00e8 stato tradotto in spagnolo e in italiano."}
{"id": "2153771", "revid": "339392", "url": "https://it.wikipedia.org/wiki?curid=2153771", "title": "Orizzonte (Classe)", "text": ""}
{"id": "2153773", "revid": "339392", "url": "https://it.wikipedia.org/wiki?curid=2153773", "title": "Orizzonte (classe)", "text": ""}
{"id": "2153774", "revid": "125804550", "url": "https://it.wikipedia.org/wiki?curid=2153774", "title": "L'isola del tesoro", "text": "L'isola del tesoro (\"Treasure Island\", 1883), di Robert Louis Stevenson, \u00e8 uno dei pi\u00f9 celebri romanzi per ragazzi di tutti i tempi. Pubblicato per la prima volta a puntate nella rivista per ragazzi \"Young Folks\" negli anni 1881-1882 con il titolo di \"Sea Cook, or Treasure Island\" (\"Il cuoco di bordo ovvero l'isola del tesoro\"), racconta una storia di \"pirati e tesori\" e ha certamente contribuito in modo significativo all'immaginario popolare su questi argomenti (a partire dallo stereotipo del pirata nella forma classica in cui appare, per esempio, in \"Peter Pan\" e \"Pirati dei Caraibi\").\nViene generalmente considerato come un romanzo di formazione, ma contiene elementi inusuali; per esempio Long John Silver, utilizzato dall'autore per descrivere la potenziale ambiguit\u00e0 della morale, \u00e8 un personaggio non completamente buono ma neanche completamente cattivo.\nStoria dell'opera.\n\"Treasure Island\" fu il primo successo di Stevenson, che ne inizi\u00f2 la stesura a 30 anni. Scrisse i primi capitoli a Braemar, nelle Highlands scozzesi, nel 1881. Stevenson si trovava in un cottage di campagna con altri membri della sua famiglia, fra cui il figliastro Lloyd Osbourne, il quale stava dipingendo ad acquerello la mappa di un'isola. Stevenson vide la mappa e ne fu affascinato, iniziando a battezzare diversi luoghi dell'isola con nomi di fantasia, per poi completare l'opera scrivendo \"Isola del Tesoro\" in un angolo del dipinto. Fu lo stesso Lloyd a commentare \"come sarebbe bello leggere una storia su quest'isola!\"\nStevenson complet\u00f2 la mappa e inizi\u00f2 subito a scrivere, leggendo la sua opera ai familiari man mano che completava i primi capitoli. Ciascuno diede un contributo: Lloyd chiese che nella storia non apparissero donne, il padre di Stevenson diede suggerimenti sui contenuti dello scrigno di Billy Bones e su altre scene. Alcune settimane dopo un amico di Stevenson, Alexander Japp, fece leggere i primi capitoli del romanzo al redattore della rivista \"Young Folks\", che decise di pubblicarne un capitolo alla settimana.\nIn autunno gli Stevenson tornarono alla loro abitazione di Bristol. Lo stesso Stevenson ebbe un periodo particolarmente acuto di un malessere cronico ai bronchi, che lo costrinse ad abbandonare la scrittura del romanzo alla fine del capitolo 15. La famiglia decise di trasferirsi a Davos, in Svizzera, dove l'aria di montagna contribu\u00ec a migliorare le condizioni di Stevenson che riusc\u00ec, pur con qualche difficolt\u00e0, a completare la stesura del romanzo.\nInizialmente, l'opera di Stevenson (pubblicata fra l'ottobre del 1881 e il gennaio del 1882) non suscit\u00f2 particolare interesse. Nel 1883 fu ripubblicata in forma di libro, ed ebbe un successo immediato sia di pubblico sia di critica. Si dice che il primo ministro britannico dichiar\u00f2 di essere rimasto sveglio fino alle due di notte per finire di leggerla. Lo scrittore Henry James la defin\u00ec \"perfetta come un gioco da ragazzi ben giocato\". Gerard Manley Hopkins scrisse addirittura che \"c'\u00e8 pi\u00f9 genio in una pagina di Stevenson che in un volume di Sir Walter Scott\".\nNon \u00e8 possibile sottovalutare il contributo di \"Treasure Island\" all'immaginario collettivo. A causa di questo romanzo i pirati furono in seguito costantemente associati a mappe del tesoro (in cui il tesoro \u00e8 segnato con una \"X\"), isole tropicali, stampelle o pappagalli portati sulla spalla. La stessa espressione \"Isola del Tesoro\" \u00e8 entrata nel linguaggio comune e viene usata anche senza un riferimento consapevole all'opera di Stevenson.\nStevenson ha lasciato molti scritti (soprattutto lettere e saggi) in cui spiega quali furono le sue fonti di ispirazione. L'idea centrale del romanzo nacque, come si \u00e8 detto, dalla mappa; subentrarono per\u00f2 i ricordi di Stevenson su opere di Daniel Defoe, Edgar Allan Poe, Washington Irving, e soprattutto Charles Kingsley (il romanzo \"At Last\"). Il personaggio di Long John Silver era ispirato a un amico di Stevenson, scrittore e editore, di nome W. E. Henley. Altri libri che ricordano passaggi di \"Treasure Island\" sono \"Coral Island\" di Robert Michael Ballantyne (1871) e \"The Pirate\" di Frederick Marryat (1836).\nRider Haggard scrisse \"Le miniere di re Salomone\" (1885) perch\u00e9 aveva scommesso col fratello che sarebbe riuscito a scrivere un romanzo migliore de \"L'isola del tesoro\". \"L'isola del tesoro\" \u00e8 uno dei romanzi pi\u00f9 famosi tra quelli scritti da Robert Louis Stevenson.\nTrama.\nIl romanzo \u00e8 suddiviso in 6 parti per 34 capitoli complessivi: Jim \u00e8 il narratore in prima persona di tutti, tranne che per i capitoli 16-18 che sono narrati dal dottor Livesey.\nIl protagonista, nonch\u00e9 voce narrante del romanzo, Jim Hawkins, \u00e8 un ragazzo che vive con la famiglia in una taverna \"Ammiraglio Benbow\", affacciata sul mare in un villaggio nei pressi di Bristol.\nLa storia narra le avventure seguite al ritrovamento di una vecchia mappa del tesoro da parte di Jim, nel baule del vecchio marinaio di nome Billy Bones, ospite alla locanda gestita dai suoi genitori.\nParte prima: \"Il vecchio filibustiere\".\nSiamo nella cittadina di mare Black Hill Cove, affacciata al canale di Bristol a sudovest dell'Inghilterra, a met\u00e0 del XVIII secolo; il narratore James, conosciuto meglio col diminutivo di Jim, \u00e8 il giovane figlio dei proprietari dell\"'Ammiraglio Benbow\", una locanda che s'affaccia al mare. Un giorno, fa la sua comparsa un vecchio marinaio di nome Billy Bones. Il ragazzo rimane subito affascinato dall'uomo, ma ne resta in parte anche terrorizzato essendo egli un violento ubriacone. Le cose iniziano per\u00f2 a precipitare quando, dopo qualche mese dal suo arrivo, un ex compagno di pirateria di Billy di nome Cane Nero si presenta chiedendo sue notizie e parlandogli di un affare privato: l'incontro tra i due finisce in un violento scontro nel quale Billy rimane ferito e Cane Nero si d\u00e0 alla fuga.\nPoco dopo, appare alla locanda anche un uomo cieco che intima a Jim di condurlo da Bones essendo giunto con l'incarico di consegnare al vecchio marinaio un messaggio. Billy riceve il messaggio e scopre che si tratta della \"macchia nera\", un presagio di condanna a morte, e in tal modo viene colto da un malore che presto si rivela essere un infarto. Mentre Jim si prende cura di lui, Billy gli racconta la sua storia confessandogli d'esser stato uno dei marinai del famigerato pirata conosciuto col nome di capitano Flint; aggiunge inoltre che adesso i suoi vecchi compagni di scorribande stanno tornando per impossessarsi del suo segreto, che conduce al tesoro. Poco dopo la morte del padre di Jim per una grave malattia, nonostante le costanti cure prodigategli dal dottor Livesey, muore anche Billy: grazie alla chiave che gli hanno trovato appesa al collo, Jim e la madre aprono il baule fino ad allora tenuto sempre sotto una strettissima sorveglianza dal vecchio, e al suo interno rinvengono dei dobloni d'oro. Mentre stanno raccogliendo l'importo loro dovuto per il vitto e alloggio completo dato fino ad allora al marinaio, sentono un gruppo di pirati avvicinarsi e sono costretti a fuggire in fretta e furia e a nascondersi: Jim per\u00f2 riesce a portar via una misteriosa tela cerata raccolta in un pacchettino, di cui diventa subito l'unico custode. Guidati dal cieco, i pirati trovano Billy morto, ma non riescono a rinvenire nessuna mappa del tesoro disegnata da Flint. All'arrivo del dottore con la polizia, i pirati fuggono di gran carriera alla loro nave, ma il cieco muore venendo accidentalmente investito dai cavalli degli ufficiali di Livesey.\nJim mostra il misterioso pacchetto al dottore, che \u00e8 anche un magistrato importante della regione nonch\u00e9 un gentiluomo, e costui comprende subito trattarsi del dettagliato diario di bordo di Flint, con tutto l'elenco dei saccheggi e dei tesori accumulati dal pirata, assieme alla mappa di un'isola con indicata l'ubicazione del leggendario tesoro. Decidono cos\u00ec di rivolgersi al conte, il Signor Trelawney, per ottenere una nave a vela; a Bristol lasciano a Trelawney il compito di occuparsi dell'acquisto della goletta, a cui danno il nome di \"Hispaniola\"; Livesey consiglia per\u00f2 caldamente di tacere il loro vero obiettivo ad altre persone.\nParte seconda: \"Il cuoco di bordo\".\nNel formare la ciurma per il viaggio, Trelawney sceglie ignaramente anche alcuni vecchi soci di Flint, fra cui Long John Silver, un uomo molto popolare e temuto da tutti, che cammina appoggiato a una stampella perch\u00e9 gli manca una gamba; John viene arruolato come cuoco di bordo, ma in realt\u00e0 \u00e8 anch'egli un pirata, ed \u00e8 intenzionato a impadronirsi della nave e poi del tesoro. Dopo aver assegnato al capitano Smollett il comando della nave, s'inizia a cercar d'assumere una ciurma, che si trova grazie all'aiuto di Silver, proprietario di una taverna. Jim giunge a Bristol, entra nella taverna il \"Cannocchiale\" e fa la conoscenza di Silver; gli sembra per\u00f2 di scorgere seduto in disparte anche Cane Nero, il quale, appena si vede riconosciuto, scappa via. Nonostante le gravi perplessit\u00e0 di Smollett nei riguardi della missione, di cui non si preoccupa di rendere partecipi anche il dottore e il cavaliere, l'equipaggio viene raccolto al completo da Silver, e l\"'Hispaniola\" salpa alla volta dei Caraibi.\nIniziato il viaggio in mare, che prosegue senza alcun grave intoppo grazie anche ai venti favorevoli, Jim fa conoscenza un po' pi\u00f9 approfonditamente sia di Silver, che si porta appresso ovunque sulla nave, sia dei suoi compari. Un giorno, Jim entra nel barile delle mele quasi vuoto per prendersene una, ma ascolta per caso il discorso truffaldino di Silver con alcuni dei membri dell'equipaggio, che stanno difatti preparando un piano: viene fuori che Silver era infatti il quartiermastro di Flint, e ora, dopo aver scippato il tesoro, ha intenzione di far assassinare gli ufficiali di bordo. Scoperti i loschi piani dei marinai, il ragazzo corre a raccontare tutto ai compagni. Saputo del tentativo di ammutinamento, il capitano Smollett decide di liberarsi di Silver e dei suoi soci concedendo loro di sbarcare sull'isola per riposarsi, con la recondita intenzione di abbandonarli.\nParte terza: \"La mia avventura a terra\".\nGiunti in vista dell'isola, Silver e i suoi uomini chiedono immediatamente di poter sbarcare, avendo deciso di rinviare ogni rivolta fino a quando il tesoro non si sia trovato al sicuro a bordo. Il desiderio vien loro subito concesso, ma Jim, senza avvertire nessuno, scende anch'egli a terra assieme ai pirati a bordo delle scialuppe, salvo poi fuggire da loro non appena giunti a terra. Nascosto tra la boscaglia, Jim assiste all'omicidio di Tom, uno dei pochi membri dell'equipaggio rimasti fedeli a Smollett, da parte di Silver, che lo colpisce al capo con la sua gruccia.\nAddentrandosi nell'isola il pi\u00f9 lontano possibile da Silver, Jim incontra uno strano individuo che dice di chiamarsi Ben Gunn; egli \u00e8 un ex sottoposto di Flint il quale aveva incautamente rivelato ad alcuni marinai che sull'isola c'era un tesoro (che per\u00f2 non fu trovato) e per questo fu abbandonato l\u00ec tre anni prima dall'equipaggio della sua nave. L'uomo gli rivela l'esistenza di una canoa costruita da lui stesso e tenuta celata nei pressi della riva.\nParte quarta: \"Il fortino\".\nNel frattempo, Trelawney, Livesey, Smollett e i membri dell'equipaggio rimasti fedeli ai gentiluomini inglesi sbarcano a terra e s'insediano nel vecchio fortino di Flint. Riescono con facilit\u00e0 a sorprendere e sopraffare i pochi pirati rimasti a bordo dell\"'Hispaniola\", quindi si dirigono a terra in direzione di un recinto fortificato e abbandonato, dove subiscono il primo attacco da parte dei pirati, a cui riescono per\u00f2 coraggiosamente a resistere.\nJim raggiunge i difensori e racconta loro dell'incontro avvenuto con Gunn. Poco dopo, Silver si presenta al fortino con in mano una bandiera bianca; chiede una tregua cercando allo stesso tempo di negoziare la resa di Smollett e dei suoi, ma quest'ultimo lo ignora completamente finendo per farlo infuriare. Gli ammutinati tentano quindi nuovamente di dare l'assalto al fortino; dopo una furibonda battaglia, con perdite da entrambe le parti, i gentiluomini inglesi riescono ancora una volta a farli allontanare precipitosamente dalla palizzata.\nParte quinta: \"La mia avventura in mare\".\nAnsioso di partecipare all'azione, durante la notte, Jim sguscia fuori dal fortino, prende la piroga di Ben Gunn e, remando con precauzione, si avvicina all\"'Hispaniola\" assistito dal buio fitto, quindi riesce a tagliare la corda d'ancoraggio della nave, facendola cos\u00ec andare ad arenarsi alla deriva e mettendola fuori dalla portata dei pirati rimasti a terra. Appena spuntata l'alba, Jim riesce ad avvicinarsi alla goletta e a salire finalmente a bordo. Dei due pirati rimasti a guardia a bordo della goletta, l'unico rimasto in vita \u00e8 il timoniere Israel Hands, che in un accesso di furia dovuto all'ubriachezza ha assassinato il suo compare, ma anche lui \u00e8 rimasto gravemente ferito nella rissa. Jim abbassa la bandiera dei pirati, il Jolly Roger, e la getta in mare, quindi va a soccorrere Hands; questi accetta di aiutare il ragazzo a portar la goletta al sicuro in direzione della spiaggia in cambio di cure mediche e soprattutto di brandy, ma una volta che la nave si \u00e8 avvicinata a riva il pirata tenta di uccidere Jim. Il ragazzo riesce a sfuggirgli dalle mani salendo sul sartiame, e nel momento in cui il nostromo sta per lanciargli contro un coltellaccio prende la mira e spara.\nDopo essere riuscito a far spiaggiare al sicuro la goletta, Jim attende il tramonto per tornare verso il fortino. Scavalcata la palizzata e intrufolatosi al suo interno circondato dal buio, capisce che esso \u00e8 stato occupato dai pirati solo quando \u00e8 oramai troppo tardi: ode infatti la voce del pappagallo di Silver, e trova quest'ultimo sorridente.\nParte sesta: \"Il capitano Silver\".\nSilver afferma che i compagni di Jim gli hanno ceduto i viveri, le armi e anche la mappa del tesoro, visto che loro non ne avevano pi\u00f9 bisogno dato che esso era stato gi\u00e0 trovato e messo in salvo da Ben Gunn. Ignorando le richieste dei suoi sottoposti che esigono senza esitazione che Jim venga ucciso o solo torturato per ottenere informazioni, Silver accetta che il ragazzo venga fatto prigioniero ma che non venga toccato, dato che lo considera giustamente un bravo ragazzo. Questa scelta mette in dubbio la sua capacit\u00e0 di comando, e George Merry e gli altri pirati rivali di Silver consegnano all'uomo con una gamba sola la macchia nera, intenzionati come sono a destituirlo dalla carica di capitano. L'eloquente risposta di Silver li costringe per\u00f2 a ricredersi: riesce a terrorizzarli rimproverandoli d'aver strappato una pagina dalla Sacra Bibbia e avere in tal modo commesso sacrilegio, e rivela loro d'aver ottenuto la mappa del tesoro da Livesey. Ripristinata la fiducia dell'intera squadra, Silver obbliga Jim a promettergli di ricordarsi d'averlo protetto dagli altri pirati e di restituirgli casomai il favore giurando di difenderlo, se ne avesse avuto l'occasione, davanti al tribunale per salvarlo dalla forca. Il dottore viene quindi chiamato per far curare un ferito; questi incita poi il ragazzo a scappare, ma questi rifiuta di tradire la parola data a Silver.\nIl giorno seguente, di prima mattina, tutti assieme partono in direzione dell'interno: Silver ordina di incamminarsi verso il punto in cui sembra esser nascosto il tesoro. Inoltratisi sempre pi\u00f9 nel fitto della boscaglia, i superstiziosi pirati iniziano a essere spaventati da Ben Gunn che, appollaiato in cima agli alberi e saltando senza farsi notare di ramo in ramo, imita la voce spettrale di Flint che cerca di dissuaderli dal continuare nella loro ricerca, che si trasforma cos\u00ec molto presto, per quel che sembra ai pirati, in un'aggressione da parte dei fantasmi. Silver riesce comunque a farli andare avanti ma, appena giunti sul luogo segnato dalla mappa, scoprono che le casse del tesoro sono gi\u00e0 state tutte recuperate. A quel punto solo l'intervento della compagnia di Jim riesce a salvare il ragazzo e Silver da una fine certa. Dopo aver disperso i pirati inferociti, Silver si arrende a Livesey promettendo di tornare a compiere il suo dovere di cuoco.\nGiunti nella grotta di Ben Gunn, dopo esserselo equamente suddiviso, Silver, Jim e gli altri caricano il tesoro a bordo dell\"'Hispaniola\" e salpano in direzione dell'Inghilterra, lasciando i pirati ribelli sopravvissuti abbandonati sull'isola assieme a un po' di provviste e di polvere da sparo. Durante il viaggio di ritorno, si fermano in un golfo per assoldare degli uomini come equipaggio, ma al momento di ripartire scoprono che il quartiermastro Silver. \u00e8 scappato a bordo di un canotto con una piccola parte del tesoro (qualche centinaio di ghinee) per paura di essere imprigionato e fatto impiccare una volta giunto a destinazione.\nPersonaggi.\nI personaggi del romanzo non sono, quasi in nessun caso, caratterizzati in modo semplicistico.\nProtagonisti.\nUn ex membro della ciurma di Flint, \u00e8 divenuto mezzo folle dopo esser stato abbandonato per tre anni da solo sull'isola.\nPersonaggi secondari.\nPew \nMendicante cieco malvagio che viene calpestato a morte dai cavalli degli ufficiali di Livesey.\nMr. Arrow\nPrimo ufficiale dell\"'Hispaniola\". Muore poco dopo l'inizio del viaggio dell'Hispaniola, probabilmente ucciso da Silver.\nCane Nero\nUn tempo era stato membro della ciurma di Flint.\nIsrael Hands\nTimoniere ed ex cannoniere di Flint. Viene ucciso da Jim sull\"'Hispaniola\".\nIl signor Hawkins\nPadre di Jim che muore dopo lo scontro tra Billy Bones e Cane Nero.\nLa signora Hawkins\nMadre di Jim. \u00c8 una donna onesta, che si rifiuta di rubare anche in circostanze di emergenza.\nMorgan\nEx pirata della vecchia ciurma di Flint; finisce abbandonato sull'isola.\nTom\nUno dei marinai onesti, viene ucciso da Silver dopo aver rifiutato di unirsi a lui.\nDick\nMozzo fedele e timoroso della Bibbia.\nAbraham Gray\nSecondo carpentiere della Hispaniola, uno dei pochi membri dell'equipaggio a restare fedele a Smollett. \nGeorge Merry\nEx pirata della ciurma di Flint, mira a spodestare Silver dal ruolo di capitano, viene ucciso da quest'ultimo \nJohn Hunter, Riccardo Joyce, Tomaso Redruth\nServi del cavaliere Trelawney. Redruth, l'anziano guardiacaccia, muore ucciso da un colpo di pistola esploso da uno degli uomini di Silver. Hunter, pi\u00f9 giovane, viene duramente colpito durante l'assalto al fortino e cade in coma, per poi morire durante la notte seguente. Joyce, infine, il fedele maggiordomo, muore con un colpo in testa sempre durante l'attacco al forte.\nNei media.\n\"L'isola del tesoro\" \u00e8 una delle opere dell'intera storia della letteratura che vantano il maggior numero di adattamenti. Fin dall'Ottocento fu adattata per il teatro, dove continua a essere frequentemente riproposta fino a oggi (famose restano le riprese annuali negli anni 1960 al Mermaid Theatre di Londra con Bernard Miles).\nDal 1912 sono state realizzate oltre cinquanta versioni cinematografiche dell'opera.\nOrson Welles, nel luglio 1938, adatt\u00f2 il romanzo per la radio.\n\"L'Isola del Tesoro\" \u00e8 anche un'opera lirica in tre atti scritta nel 1956-58 dal M\u00b0 Vieri Tosatti (1920-1999). Libretto dell'Autore, che segue fedelmente le vicende del romanzo. Prima esecuzione assoluta: RAI Roma, 22 giugno 1958. Prima rappresentazione teatrale: Bologna, Teatro Comunale, 20 novembre 1958.\nIn Italia, la RAI ne fece uno sceneggiato televisivo di successo nel 1959 e uno di ambientazione fantascientifica nel 1987 per la regia di Antonio Margheriti, prodotto con larghi mezzi e un cast internazionale, da cui fu tratta una riduzione cinematografica distribuita all'estero.\nTra i numerosi adattamenti a fumetti de \"L'isola del tesoro\" vi \u00e8 la riduzione a fumetti di Mino Milani e Hugo Pratt pubblicata nel 1962 sul Corriere dei Piccoli.\nLa storia di Stevenson \u00e8 stata ripresa anche dagli anime giapponesi; una versione dal titolo omonimo fu proposta da Osamu Dezaki nel 1978.\nLe vicende hanno ispirato il brano \"Treasure Island\", contenuto nel LP \"Pile of Skulls\" (1992) del gruppo heavy metal tedesco Running Wild.\nNel 1994 la Fininvest (attuale Mediaset) realizza in collaborazione con Paolo Bonolis e Daniele Demma una parodia musicale in onda su Canale 5 con protagonista Deborah Morese (nel ruolo di Jim). Nel cast Alessandro Gobbi (gi\u00e0 co conduttore di Bim bum bam), Amerigo Caffo e molti attori esordienti. Regia di Stefano Vicario.\nAnche gli adattamenti per la televisione sono innumerevoli; la sola BBC ne ha realizzato, in diverse epoche, almeno tre. Tra le trasposizioni pi\u00f9 originali, \"I Muppet nell'isola del tesoro\", diretto da Brian Henson nel 1996, \u00e8 parodia del romanzo con protagonisti i pupazzi inventati da Jim Henson e attori umani.\nDal 2014 al 2017, i personaggi de \"L'Isola del Tesoro\" (tra cui il capitano Flint, John Silver, Billy Bones, Israel Hands e Ben Gunn) compaiono, intrecciando le loro vicende con quelle di fatti e personaggi storici dell'epoca d'oro della pirateria, nella serie televisiva \"Black Sails\" che, idealmente, racconta gli antefatti del romanzo, in particolare come Flint abbia messo insieme il suo favoloso tesoro.\nIpotetica collocazione dell'isola.\nA pi\u00f9 riprese sono circolate voci (sempre smentite da Robert Louis Stevenson e dalla famiglia) secondo cui l'Isola del tesoro non sarebbe un luogo di fantasia, ma un'isola reale (con un reale tesoro). Secondo una di queste voci, per esempio, Stevenson avrebbe appreso dell'isola da un vecchio zio, marinaio, e l'isola si troverebbe nelle Isole Vergini britanniche e corrisponderebbe all'attuale Norman island. Altri sostengono che Stevenson abbia tratto ispirazione da uno degli isolotti dei Queen Street Gardens di Edimburgo, dove lo scrittore aveva soggiornato a lungo durante la propria vita."}
{"id": "2153775", "revid": "124054548", "url": "https://it.wikipedia.org/wiki?curid=2153775", "title": "Andy Lau", "text": "Biografia.\nAndy Lau divide la propria carriera fra le attivit\u00e0 di attore, produttore cinematografico, cantante e personaggio televisivo. Attivo, fin dall'inizio degli anni ottanta, Andy Lau \u00e8 considerato una delle pi\u00f9 celebri star di Hong Kong.\nIl primo ruolo importante di Lau, che lo ha reso particolarmente popolare, fu la serie \"Hunting\" trasmessa dal canale TVB. Nello stesso anno, Lau recit\u00f2 nel film cinematografico \"Once Upon a Rainbow\", a cui segu\u00ec l'anno successivo un ruolo nella serie TV \"The Return of the Condor Heroes\". La sua consacrazione definitiva avvenne nel film \"On the Wrong Track\". Nel 2000 vince il premio come miglior attore all'Hong Kong Film Award per la sua interpretazione di \"Running Out of Time\", e nel 2004 ottiene il Golden Horse Award per \"Infernal Affairs 3\". Fra i suoi film maggiormente conosciuti in occidente si ricorda \"La foresta dei pugnali volanti\".\nDal 1985 Lau ha anche pubblicato diversi album, bench\u00e9 il successo discografico sia arrivato solo nel 1990 con il disco \"\u53ef\u4e0d\u53ef\u4ee5\" (K\u011b B\u00f9 K\u011by\u01d0). Insieme ai colleghi Jacky Cheung, Aaron Kwok e Leon Lai, Andy Lau \u00e8 stato nominato uno dei quattro \"Cantopop Four Heavenly Kings\" (\"\u56db\u5927\u5929\u738b\"). Insieme a Jacky Cheung, Aaron Kwok e Leon Lai ha cantato il 6 settembre 2008 alla Cerimonia di chiusura dei Giochi della XXIX Olimpiade.\nAndy Lau e stato nominato uno dei quinto \"Five Tiger Generals of TVB\". Insieme a Tony Leung Chiu-Wai, Michael Miu, Kent Tong e Felix Wong.\nIl 1\u00ba giugno 2005 \u00e8 stata esposta una statua di cera presso il museo di Madame Tussaud di Hong Kong."}
{"id": "2153776", "revid": "339392", "url": "https://it.wikipedia.org/wiki?curid=2153776", "title": "Cassard (classe)", "text": ""}
{"id": "2153779", "revid": "1610933", "url": "https://it.wikipedia.org/wiki?curid=2153779", "title": "People's Choice Awards per la nuova serie TV drammatica", "text": "Il People's Choice Awards alla nuova serie TV drammatica (\"Favorite New TV Drama\") \u00e8 un premio televisivo assegnato annualmente."}
{"id": "2153781", "revid": "287204", "url": "https://it.wikipedia.org/wiki?curid=2153781", "title": "Serapias parviflora", "text": "La serapide minore (Serapias parviflora ) \u00e8 una pianta appartenente alla famiglia delle Orchidacee.\nDescrizione.\n\u00c8 una specie che, rispetto alle altre del genere \"Serapias\", presenta i fiori pi\u00f9 piccoli e i pollinii incoerenti sin dai bottoni fiorali; carattere quest'ultimo responsabile dell'autogamia di questa entit\u00e0.\nPianta alta 20\u201330\u00a0cm, con foglie lanceolate-lineari e carenate.L'infiorescenza, lassa e pauciflora, porta da 4 a 8 fiori.Il labello, rosso-brunastro, \u00e8 trilobato; ipochilo provvisto alla base di due callosit\u00e0 parallele e rossastre; epichilo lanceolato-acuminato di colore rosso scuro e peloso al centro.Il ginostemio \u00e8 stretto, bruno-rossastro; i pollinii sono di colore giallo.\nEpoca di fioritura: da marzo a maggio.\nBiologia.\nPu\u00f2 riprodursi grazie all'impollinazione entomofila o per cleistogamia, una forma di autoimpollinazione che ha luogo prima ancora dell'apertura del fiore.\nDistribuzione e habitat.\nSpecie a distribuzione steno-mediterranea, \u00e8 diffusa dalla penisola iberica e dal Nord Africa sino alla Turchia e a Cipro; presente anche nelle isole Canarie.In Italia \u00e8 comune nelle regioni meridionali e in Sicilia e Sardegna, pi\u00f9 rara nel resto della penisola ove \u00e8 presente sul versante tirrenico sino alla Liguria e su quello adriatico sino alle Marche.\nCresce su prati umidi, garighe, radure delle macchine, dal livello del mare fino a 1200 m di altitudine. Predilige i terreni calcarei.\nTassonomia.\n\"S. parviflora\" fa parte della sezione \"Bilamellaria\", raggruppamento del genere \"Serapias\" caratterizzato da callosit\u00e0 basale divisa in due parti divergenti; la sezione comprende a sua volta due gruppi: il gruppo \"Serapias parviflora\" e il gruppo \"Serapias vomeracea\". Le specie di questa sezione hanno tutte numero cromosomico 2n=36.\nIbridi.\n\"S. parviflora\" pu\u00f2 dar luogo ad ibridi interspecifici:\nSono documentati anche ibridi intergenerici con specie del genere \"Anacamptis\":\nSpecie simili.\nAltre specie del gruppo \"Serapias parviflora\" sono:"}
{"id": "2153788", "revid": "6923", "url": "https://it.wikipedia.org/wiki?curid=2153788", "title": "The Seekers", "text": "I Seekers sono stati una band australiana di folk, folk rock, pop e country music fondata negli anni Sessanta a Melbourne, nello stato di Victoria.\nFurono il primo gruppo musicale australiano a raggiungere una popolarit\u00e0 internazionale e a guadagnare posizioni importanti nelle classifiche discografiche del Regno Unito - il paese in cui sono stati lanciati - e degli Stati Uniti.\nCompaiono nell'elenco di artisti che hanno fatto registrare il maggior numero di dischi venduti.\nFamosi per \"cover\" di successo.\nIl tratto caratteristico della loro musica \u00e8 stato essenzialmente il canto in registro di mezzosoprano/contralto della voce guida, Judith Durham, e nelle armonie in controcanto sviluppate dagli altri membri del gruppo. Il loro repertorio ha incluso diversi brani divenuti nel tempo dei classici.\nFra gli altri si ricordano: \"Massachusetts\" dei Bee Gees, \"California Dreamin dei The Mamas &amp; the Papas, \"The Times They Are a-Changin e \"Blowin' in the Wind\" di Bob Dylan, \"Someday One Day\" di Paul Simon (incisa nel 1966 e che raggiunse il quarto posto nelle classifiche di vendita in Australia e l'undicesimo in Regno Unito).\nIl brano \"I Am Australian\" - composto da Bruce Woodley e Dobe Newton e cantato da Judith Durham con Russell Hitchcock e Mandawuy Yunupingu - \u00e8 divenuto un inno non ufficiale dell'Australia.\nFormazione.\nNella sua configurazione pi\u00f9 conosciuta, il gruppo era composto da:\nAltri esponenti della \"band\" sono stati:\nStoria.\nI Seekers sono stati fondati da Athol Guy, contrabbassista, e dai chitarristi Keith Potger e Bruce Woodley al tempo in cui frequentavano la Melbourne High School. Voce guida era Ken Ray, che successivamente lasci\u00f2 il gruppo. Il suo posto fu preso da Judith Durham, cantante con voce di soprano, che fino ad allora si era cimentata nella musica jazz registrando un disco EP con il gruppo di Melbourne Frank Traynor's Jazz Preachers.\nL'ingresso di Judith Durham nella compagine consent\u00ec al gruppo di acquisire un contratto con la casa discografica australiana W&amp;G Records.\nDopo la pubblicazione nel 1963 di un primo album in Australia - \"Introducing The Seekers\" - il gruppo fu invitato a suonare su navi da crociera che coprivano l'area del Regno Unito. Nelle loro intenzioni vi era un ritorno nel loro paese un paio di mesi dopo ma, giunti in Inghilterra, ebbero offerte di lavoro da parte della Grade Organization.\nI componenti della \"band\" decisero cos\u00ec di rimanere in Europa ed entrarono a far parte dell\u2019\"entourage\" della cantante Dusty Springfield (conosciuta in Italia per aver partecipato al festival di Sanremo 1965 in coppia con Pino Donaggio) e del fratello cantautore e produttore di questa, Tom Springfield, che aveva gi\u00e0 avuto esperienze con il repertorio folk con il suo gruppo The Springfields.\n\"I'll Never Find Another You\".\nSpringfield scrisse per loro una canzone, \"I'll Never Find Another You\", che i Seekers incisero nell'autunno 1964 per la EMI Records (sebbene non avessero ancora stipulato un vero e proprio contratto discografico con la casa discografica) e che venne messa in onda in maniera rocambolesca dall'emittente radiofonica clandestina Radio Caroline. Il singolo raggiunse la UK Top 40 e pochi mesi dopo, nel febbraio 1965, il primo posto sia nel Regno Unito sia in Australia, e il quarto negli Stati Uniti, dove fu distribuito dall'etichetta Capitol. Il disco vendette nel mondo un milione e 750\u00a0000 copie, contribuendo a fare dei Seekers il primo gruppo pop australiano ad avere simultaneamente cinque canzoni al \"top\" delle Hit Parade in tre diversi paesi (Australia, Regno Unito e Stati Uniti) e il primo a vendere oltre un milione di copie di un disco singolo.\nA questo brano ne seguirono altri due, sempre scritti da Tom Springfield, \"A World of Our Own\" (che raggiunse il primo posto nelle classifiche di vendita nel Regno Unito a maggio 1965) e \"The Carnival Is Over\" (posizionatosi in prima posizione a novembre dello stesso anno). Nel periodo di maggiore successo il singolo con questo brano fu venduto in novantamila copie in un giorno nel solo Regno Unito.\nNel 1966 i Seekers incisero il brano di Paul Simon \"Someday One Day\", che raggiunse il quarto posto nelle \"hit\" di Australia e l'undicesimo in quelle del Regno Unito. In quel periodo, Art Garfunkel aveva fatto ritorno a scuola, lasciando Simon a proseguire la carriera come solista dopo l'iniziale \"flop\" fatto registrare dal loro primo \"long playing\", \"Wednesday Morning, 3 A.M.\".\nCos\u00ec il brano \"Someday One Day\" risult\u00f2 essere il primo successo nel Regno Unito per Simon e il maggiore fra quelli composti esternamente al lavoro in portato avanti in duo con Garfunkel. Bruce Woodley dei Seekers scrisse a quel tempo diverse canzoni assieme a Simon, inclusa \"Red Rubber Ball\" che raggiunse il primo posto in classifica negli Stati Uniti nell'interpretazione del gruppo The Cyrkle. Ugualmente, al binomio Simon-Woodley sono dovuti i brani \"I Wish You Could Be Here\" e \"Cloudy\", poi inserite nell'album di Simon &amp; Garfunkel \"Parsley, Sage, Rosemary and Thyme\", sia pure senza che Woodley ne fosse accreditato.\n\"Best Artists Award\".\nFatto ritorno all'inizio del 1966 in Australia, i Seekers registrarono il loro primo speciale televisivo, \"At Home With The Seekers\". La \"band\" suon\u00f2 e cant\u00f2 al Sydney Myer Music Bowl davanti a centocinquantamila spettatori. Proclamati vincitori del \"Best New Artists 1966\" per il \"New Musical Express Poll Winners Awards\", fecero ritorno in Europa per suonare alla Wembley Arena in un concerto che vedeva la presenza di The Beatles, The Rolling Stones, Dusty Springfield e The Animals. Nella stessa circostanza il gruppo fu introdotto per una Royal Command Performance al London Palladium al cospetto della regina madre Elizabeth Bowes-Lyon.\nNel frattempo il gruppo conseguiva una nuova serie di successi: cantato da Malvina Reynolds, il brano dei Seekers \"Morningtown Ride\" divenne il sesto maggiore successo del gruppo, classificandosi al primo posto nelle classifiche britanniche nel dicembre 1966. Il loro singolo con questo brano era stato registrato una prima volta all'inizio del 1964 per essere inserito nell'album \"Hide and Seekers\" e in quello del 1965, che doveva segnare il loro debutto sul mercato statunitense, \"The New Seekers\"; ma, per ragioni di copyright, la canzone fu registrata nuovamente per un singolo da pubblicare in occasione delle vacanze di Natale del 1966.\nIn corsa per l'Oscar con \"Georgy Girl\".\nNegli Usa la canzone \"Georgy Girl\" si piazz\u00f2 al primo posto a febbraio 1967 e al terzo nel Regno Unito e frutt\u00f2 al gruppo il disco d'oro per un milione di copie vendute in USA. Fu presentata il 30 luglio in uno \"special\" dell'Ed Sullivan Show in occasione dell'Expo '67 del Canada.\nUtilizzata come commento sonoro dei titoli di testa del film omonimo inglese del 1966 \"Georgie Girl\" (\"Georgy, svegliati\"), frutt\u00f2 agli autori Jim Dale e Tom Springfield una \"nomination\" alla trentanovesima edizione degli Oscar nella sezione migliore canzone del 1967 (il premio and\u00f2 poi a John Barry e a Don Black per \"Born Free\").\nIl singolo con questo brano vendette comunque tre milioni e mezzo di copie: un successo sufficiente a garantire un ritorno dei Seekers in Australia come stelle di prima grandezza per una nuova esibizione al Myer Music Bowl di Melbourne, questa volta con un pubblico di duecentomila spettatori.\nTour australiano.\nNel concerto allo Sydney Myer Music Bowl i Seekers erano accompagnati dalla Melbourne Symphony Orchestra, diretta da Hector Crawford. La manifestazione fu inserita anni dopo (1993) nel Guinness dei primati come maggiore evento musicale in termini di partecipazione di pubblico dell'intero emisfero meridionale. La televisione australiana, che riprese l'evento, incluse la registrazione nella trasmissione \"The Seekers At Home and Down Under\", trasmessa dal Seven Network e classificata fra i dieci maggiori speciali televisivi della storia della tv australiana. Nel gennaio 1968, il gruppo - cui era stato riconosciuto il titolo di \"Australiani dell'anno\" per il 1967 - riprese una nuova tourn\u00e9e, ripresa nel documentario \"The World of The Seekers\" trasmesso dal Nine Network.\nNel medesimo anno Judith Durham annunci\u00f2 a sorpresa la sua intenzione di lasciare il gruppo per proseguire la carriera da solista. L'ultimo spettacolo dei Seekers ebbe luogo nel luglio di quell'anno e fu ripreso dalla BBC per lo speciale \"Farewell The Seekers\" (\"Addio ai Seekers\"), che ebbe un'audience di oltre dieci milioni di spettatori.\nLo speciale televisivo era stato preceduto da concerti tenuti al London's Talk Of The Town nightclub e da una registrazione \"live\" degli spettacoli che doveva servire come base per l'LP \"The Seekers Say Goodbye Live From The Talk Of The Town\", che si sarebbe poi posizionato al secondo posto nelle classifiche di vendita delle classifiche britanniche. Sempre n,el luglio di quell'anno la \"compilation\" \"The Seekers' Greatest Hits\" raggiunse il primo posto nelle classifiche australiane, rimanendovi per diciassette settimane. L'album \u00e8 conosciuto con il titolo con cui fu distribuito nel Regno Unito, \"The Best of the Seekers\", posizionatosi al primo posto - sia pure per una sola settimana - nel febbraio 1969, in competizione con l\u2019\"album bianco\" dei \"Beatles\". Rimase comunque centoventicinque settimane nelle classifiche inglesi.\nLo scioglimento.\nLa carriera solista degli artisti che componevano i Seekers \u00e8 proseguita con alterne fortune, anche se spesso pi\u00f9 con ombre che con luci. Judith Durham debutt\u00f2 come solista incidendo un disco con musiche natalizie - \"For Christmas With Love\" (registrato a Hollywood, California) e successivamente firm\u00f2 un contratto con la A&amp;M Records, con la quale incise poi altri due dischi, \"A Gift of Song\" e \"Climb Ev'ry Mountain\".\nBruce Woodley ha inciso parecchi album sviluppando le attitudini di cantautore e componendo quello che \u00e8 diventato una sorta di inno non ufficiale dell'Australia, \"I Am Australian\".\nKeith Potger fond\u00f2 un altro gruppo nel Regno Unito, richiamandosi nel nome a quello del precedente, The New Seekers. Tent\u00f2 anche, nel 1975, insieme a Woodley e Guy, di riformare il gruppo base dei Seekers con una nuova cantante, Louisa Wisseling, sostituita negli anni Ottanta da Julie Anthony e poi da un'altra ancora, Karen Knowles; ma il timbro unico della voce della cantante originaria, Judith Durham, condizion\u00f2 inevitabilmente - e in maniera non propriamente positiva - ogni tentativo in questo senso, tanto che Durham fu convinta nel 1992 a rientrare nel gruppo, che nel frattempo aveva subito altri mutamenti con l'abbandono di Woodley e l'entrata di Buddy England.\nLa riunificazione del 1992.\nLa riunificazione definitiva del 1992 degli artisti originari che componevano i Seekers - nella formazione classica: Durham, Guy, Potger e Woodley - consent\u00ec al gruppo di festeggiare una sorta di giubileo per il venticinquesimo anno di attivit\u00e0 con un \"tour\" che, iniziato nel 1993, diede nuova linfa ai musicisti, rimasti insieme nuovamente per altri undici anni, con l'incisione di nuovi dischi (fra cui \"Future Road\" e \"Morningtown Ride to Christmas\") e concerti in Australia, Nuova Zelanda e nello stesso Regno Unito che li aveva consacrati \"star\" della musica pop.\nNel 1995 il loro nome entr\u00f2 nell'ARIA-Australian Recording Industry Association Hall Of Fame e la loro effigie fu apposta su un francobollo in emissione speciale.\nI Seekers negli anni Novanta parteciparono anche a trasmissioni televisive di satira della ABC TV, specie in occasione dei Giochi olimpici del 2000 (partecipando, fra l'altro, il 29 ottobre 2000 alla cerimonia di chiusura dei Giochi Paraolimpici, suonarono il loro \"hit\" \"Carnival Is Over\", con la cantante Judith Durham costretta a esibirsi su una sedia a rotelle a causa di un infortunio subito).\nIl 1\u00ba settembre 2006 il gruppo - cessata nel 2003 l'attivit\u00e0 concertistica - ha ricevuto dal comune di Melbourne un importante riconoscimento: la \"Freedom of the City\" (ovvero le \"Chiavi della citt\u00e0\").\nVideografia.\nI Seekers sono apparsi nei seguenti video:"}
{"id": "2153789", "revid": "767487", "url": "https://it.wikipedia.org/wiki?curid=2153789", "title": "Imago mortis", "text": "Imago mortis \u00e8 un film del 2008 diretto da Stefano Bessoni. \u00c8 incentrato sulla fittizia tecnica fotografica chiamata \"tanatografia\" e ispirato ai reali esperimenti anatomici effettuati dallo studioso Athanasius Kircher (1602-1680).\nTrama.\nNella met\u00e0 del 1600, ancor prima dell'invenzione della fotografia, lo scienziato Girolamo Fumagalli viveva come un'ossessione il voler a tutti i costi catturare immagini. Dopo specifici studi prov\u00f2 a prelevare la retina di una persona assassinata, convinto che in essa fosse immortalata l'ultima immagine vista dal soggetto. Questa tecnica fu chiamata tanatografia e Fumagalli si macchi\u00f2 di numerosi crimini per ampliare i suoi studi, prima di essere catturato e condannato a morte.\nAi giorni nostri, presso la scuola internazionale di cinema, il timido studente e aspirante regista Bruno, spossato dagli studi e da una tragedia che ha colpito la sua famiglia, inizia ad avere strane visioni che lo portano a distorcere la realt\u00e0 attorno a s\u00e9. Protagonista delle sue visioni \u00e8 un ragazzo insanguinato che pare voglia aiutarlo a scoprire qualcosa. Con l'aiuto dell'amica Arianna, Bruno far\u00e0 delle sconcertanti e sanguinose scoperte all'interno dell'istituto.\nProduzione.\nIl film \u00e8 una co-produzione internazionale che coinvolge Italia, Spagna e Irlanda, avvalendosi del sostegno del Ministero dei beni e delle attivit\u00e0 culturali e del turismo, ed \u00e8 stato girato ai Lumiq Studios di Torino.\nDistribuzione.\nIl film \u00e8 stato distribuito dalla Medusa Film il 16 gennaio 2009."}
{"id": "2153795", "revid": "287204", "url": "https://it.wikipedia.org/wiki?curid=2153795", "title": "Rifugio Marinelli Bombardieri", "text": "Il rifugio Marinelli Bombardieri \u00e8 un rifugio situato nel comune di Lanzada (\"SO\"), in Valmalenco, nel massiccio del Bernina (Alpi Retiche occidentali), a 2.813\u00a0m s.l.m.\nStoria.\nIl rifugio, di propriet\u00e0 del CAI di Sondrio, fu costruito nel 1880 e denominato \"rifugio Scerscen\" dal vallone in cui si trova. Fu uno dei primi rifugi costruiti in tutte le Alpi Retiche. Dopo la morte del suo ideatore, Damiano Marinelli, nel 1882 venne intitolato a lui. Nel tempo fu soggetto a numerosi ampliamenti (1906, 1915, 1917, 1925 e 1938), finch\u00e9, dopo la seconda guerra mondiale, per impulso di Luigi Bombardieri venne raddoppiato. Alla sua morte, in seguito alla tragica caduta dell'elicottero che lo trasportava nel 1957, il suo nome venne aggiunto nell'intitolazione del rifugio.\nCaratteristiche e informazioni.\nIl rifugio ospita fino a 160 persone ed \u00e8 aperto nel mese di aprile per il periodo dello sci alpinismo primaverile, e dalla fine del mese di giugno alla met\u00e0 del mese di settembre.\nAccessi.\nDa Lanzada si raggiunge in auto \"Campo Moro\" (1.970\u00a0m). Di qui il rifugio \u00e8 raggiungibile in 3 ore e mezza."}
{"id": "2153796", "revid": "111892", "url": "https://it.wikipedia.org/wiki?curid=2153796", "title": "Pons Agrippae", "text": ""}
{"id": "2153799", "revid": "74801", "url": "https://it.wikipedia.org/wiki?curid=2153799", "title": "Redbourn", "text": "Redbourn \u00e8 un paese di abitanti della contea dell'Hertfordshire, in Inghilterra."}
{"id": "2153803", "revid": "47767", "url": "https://it.wikipedia.org/wiki?curid=2153803", "title": "Chiesa di Sancta Maria ad Templum", "text": "La ex chiesa di Sancta Maria ad Templum \u00e8 situata nella frazione di Villa Fontane del comune di Valentano.\nSecondo alcuni atti del processo ai templari nel patrimonio di San Pietro in Tuscia, durante la fase dell'istruttoria, alla porta di questa chiesa sarebbero stati affissi vari avvisi di citazione.\nAlla soppressione dell'ordine, avvenuta nel 1312, la chiesa pass\u00f2, come gli altri beni del tempio, ai cavalieri ospitalieri di san Giovanni di Gerusalemme.\nLa ex chiesa, oggi propriet\u00e0 privata, versa in uno stato fatiscente ed \u00e8 stata adibita a magazzino. In essa fu rinvenuto un affresco del XV sec. attribuito a scuola umbro-senese, che venne staccato nel 1987 e ricollocato nella biblioteca civica del comune di Valentano."}
{"id": "2153806", "revid": "123192721", "url": "https://it.wikipedia.org/wiki?curid=2153806", "title": "Pietro Mancini (politico 1876)", "text": "Biografia.\nNato a Malito in provincia di Cosenza l'8 luglio 1876, nel 1904 costitu\u00ec la prima sezione socialista in Cosenza. Fond\u00f2, nel 1905, \u00abLa Parola socialista\u00bb, uno dei pi\u00f9 antichi fogli socialisti dell'Italia Meridionale. Nel 1907 fu eletto consigliere del Comune di Cosenza. Per decenni fu socio ordinario dell'Accademia cosentina. Primo deputato socialista della Calabria. Padre di Giacomo Mancini.\nEletto deputato il 15 maggio 1921 dal Collegio di Catanzaro per la ventiseiesima legislatura. Eletto deputato il 6 aprile 1924 per la circoscrizione della Calabria e della Basilicata per la ventisettesima legislatura, riport\u00f2 pi\u00f9 voti del quadrumviro Michele Bianchi. Fu il solo deputato dell'opposizione che le regioni calabrese e lucana mandarono alla Camera. Decadde dal mandato parlamentare per la deliberazione della Camera (seduta del 9 novembre 1926) a seguito di una mozione presentata da Augusto Turati, del Partito nazionale fascista.\nFu membro della Massoneria. \nFu confinato una prima volta nel 1926 a Nuoro e, successivamente, nel 1931 a Formia, dopo essere stato in carcere a Cosenza.\nNel novembre del 1943 fu nominato dagli alleati prefetto di Cosenza; vi rimase fino all'aprile 1944, quando assunse la carica di ministro.\nFu Ministro senza portafoglio dal 22 aprile al 18 giugno 1944, nel 2\u00b0 Gabinetto Badoglio: in quella sede avanz\u00f2 la proposta \"di mera riattivazione dei residui di rappresentanza prefascista e senatoriale non fascista\". Divenne ministro dei lavori pubblici dal 18 giugno 1944 nel Gabinetto Bonomi. Nominato \u00abConsultore\u00bb con D. L. 22 settembre 1945, fu vice presidente della \u00abConsulta\u00bb dal 9 gennaio 1946 e vice presidente della Commissione per la ricostruzione, LL. PP. e comunicazioni dal 29 settembre 1945.\nFu poi componente la Commissione per la Costituzione (I Sottocommissione) dal 19 luglio 1946.\nProclamato senatore il 15 giugno 1948, a norma della III disposizione transitoria della Costituzione. Nominato membro della Giunta del regolamento del Senato l'8 maggio 1948; il 16 giugno 1948 fu nominato membro della VII Commissione (LL.PP. ; trasporti, poste e telecomunicazioni, marina mercantile); il 18 luglio 1950 fu nominato membro della Commissione speciale per l'esame del D.D.L. riguardante la citt\u00e0 di Napoli.\nNel 1953 non present\u00f2 la sua candidatura alle elezioni politiche.\nNel 1964 fu nominato giudice costituzionale aggiunto.\nMor\u00ec a Cosenza il 19 febbraio 1968 nella sua casa alla Salita Liceo, nella citt\u00e0 vecchia. Durante la sua attivit\u00e0 romana possedette un villino a Marino, ai Castelli Romani, in localit\u00e0 Vascarelle."}
{"id": "2153810", "revid": "106908", "url": "https://it.wikipedia.org/wiki?curid=2153810", "title": "Parrocchie civili dell'Hertfordshire", "text": "Questa \u00e8 una lista delle parrocchie civili dell'Hertfordshire, Inghilterra.\nBroxbourne.\nCheshunt e Hoddesdon non sono coperte da parrocchie.\nDacorum.\nHemel Hempstead non \u00e8 coperta da parrocchie.\nEast Hertfordshire.\nL'intero distretto \u00e8 coperto da parrocchie.\nHertsmere.\nBushey e parte di Potters Bar non sono coperte da parrocchie.\nNorth Hertfordshire.\nBaldock e Hitchin non sono coperte da parrocchie.\nSt Albans.\nSt Albans non \u00e8 coperta da parrocchie.\nStevenage.\nStevenage non \u00e8 coperta da parrocchie.\nThree Rivers.\nRickmansworth non \u00e8 coperta da parrocchie.\nWatford.\nWatford non \u00e8 coperta da parrocchie.\nWelwyn Hatfield.\nWelwyn Garden City non \u00e8 coperta da parrocchie."}
{"id": "2153813", "revid": "117875121", "url": "https://it.wikipedia.org/wiki?curid=2153813", "title": "Disco samba", "text": "Disco samba \u00e8 un celebre \"medley\" uscito nel 1978 del trio belga Two Man Sound, spesso associato alla festa di Capodanno e al Carnevale.\nCanzone.\nLa composizione \u00e8 tratta da una serie di brani popolari che ricordano le sonorit\u00e0 tipiche del Sudamerica, in particolar modo del Brasile:"}
{"id": "2153814", "revid": "767487", "url": "https://it.wikipedia.org/wiki?curid=2153814", "title": "Precious Time", "text": "Precious Time \u00e8 il terzo album di Pat Benatar, pubblicato nel 1981. Ha raggiunto il primo posto della classifica di vendita Billboard 200 e contiene singoli di successo come \"Fire and Ice\" e \"Promises in the Dark\"."}
{"id": "2153817", "revid": "729019", "url": "https://it.wikipedia.org/wiki?curid=2153817", "title": "Sandringham House", "text": "Sandringham House \u00e8 una residenza di campagna, della casa reale inglese, sita nel villaggio di Sandringham nella contea di Norfolk, Inghilterra. La residenza appartiene ai beni privati della famiglia reale britannica.\nStoria.\nIl sito risulta abitato sin dall'epoca elisabettiana e nel 1771 l'architetto Cornish Henley vi realizz\u00f2 la costruzione. Essa venne poi modificata nel XIX secolo con l'aggiunta di un portico.\nNel 1862, la residenza venne acquistata dalla regina Vittoria quale residenza per il principe di Galles (il futuro Edoardo VII) e di sua moglie, Alessandra. Ma gi\u00e0 nel 1865, soltanto due anni dopo, l'immobile divenne troppo limitato per le esigenze del principe ed egli decise di demolire la costruzione per edificarne un'altra pi\u00f9 grande.\nLa nuova residenza, completamente rivestita in mattoni rossi, fu pronta nel 1870 e risult\u00f2 un ibrido stilistico non dei pi\u00f9 riusciti fra le costruzioni dell'epoca vittoriana. Anche se l'architettura non si rivel\u00f2 delle pi\u00f9 indovinate, la casa venne dotata delle pi\u00f9 recenti innovazioni tecnologiche dell'epoca quali l'illuminazione a gas, l'acqua corrente, lo scarico del water e una forma primitiva di doccia. Una parte della casa venne distrutta da un incendio verificatosi durante i preparativi per i festeggiamenti del 50\u00ba compleanno del principe di Galles nel 1891, e successivamente ricostruita.\nSandringham House \u00e8 stata la residenza privata di diverse generazioni di sovrani inglesi. Nonostante all'inizio non fosse molto entusiasta, la principessa Alessandra fin\u00ec con l'amare poi questa residenza.\nPoich\u00e9 re Giorgio VI mor\u00ec nel 1952 a Sandringham, la regina Elisabetta II decise di passare gli anniversari della morte del padre nella quiete della Sandringham House. Diviene la residenza ufficiale della sovrana tutti gli anni nei mesi di gennaio e di febbraio. Dal 1977 essa \u00e8 aperta al pubblico, essendo divenuta un museo, nel periodo in cui la regina non vi risiede.\nLa residenza \u00e8 fra le pi\u00f9 amate dalla regina che tutti gli anni \u00e8 solita passarvi le festivit\u00e0 di fine anno rimanendovi poi per buona parte dell'inverno. I terreni adiacenti alla residenza vengono usati per delle battute di caccia. A questo proposito Edoardo VII, che amava molto la caccia, decise di far spostare gli orologi di mezz'ora in avanti, rispetto al GMT, per poter dedicare pi\u00f9 tempo al suo passatempo preferito. Questa tradizione del \"Sandringham Time\" venne mantenuta nella residenza dal 1901 al 1936 quando il nuovo re Edoardo VIII decise di porre fine a questa usanza.\nAssieme al Balmoral Castle, Sandringham House \u00e8 una propriet\u00e0 privata della famiglia reale e non fa parte delle residenze della corona britannica.\nOlav V di Norvegia nacque a Sandringham. Alessandra di Danimarca, i suoi figli Principe Alberto e Giorgio V e il nipote Giorgio VI morirono tutti a Sandringham.\nVittoria di Sassonia-Coburgo-Gotha, figlia della regina Vittoria, e suo figlio, l'imperatore Guglielmo II, vissero in una residenza di campagna, il castello di Friedrichshof, vicino a Kronberg im Taunus, costruita nello stile di quella di Sandringham."}
{"id": "2153818", "revid": "51032", "url": "https://it.wikipedia.org/wiki?curid=2153818", "title": "Disco Samba", "text": ""}
{"id": "2153820", "revid": "682118", "url": "https://it.wikipedia.org/wiki?curid=2153820", "title": "Bibbia di Amsterdam", "text": "La Bibbia di Amsterdam \u00e8 un'edizione della Bibbia in lingua olandese data alle stampe nel 1895.\nLa caratteristica saliente di quest'opera tipografica \u00e8 costituita dalle sontuose illustrazioni, per realizzare le quali fu chiamata a raccolta una schiera di rinomatissimi pittori, rappresentativi del meglio delle tendenze artistiche di fine Ottocento.\nTra gli illustratori vi era il napoletano Domenico Morelli.\nNonostante il dispiego di talenti, la grande Bibbia di Amsterdam, ambiziosa impresa editoriale e importante testimonianza dell'arte ottocentesca, \u00e8 oggi quasi completamente dimenticata."}
{"id": "2153821", "revid": "228587", "url": "https://it.wikipedia.org/wiki?curid=2153821", "title": "Parrocchie civili dell'Essex", "text": "Questa \u00e8 una lista delle parrocchie civili dell'Essex, Inghilterra.\nBasildon.\nParte di Basildon non \u00e8 coperta da parrocchie.\nBraintree.\nParte di Braintree and Bocking non \u00e8 coperta da parrocchie.\nBrentwood.\nParte di Brentwood non \u00e8 coperta da parrocchie.\nChelmsford.\nChelmsford non \u00e8 coperta da parrocchie.\nColchester.\nParte di Colchester non \u00e8 coperta da parrocchie.\nEpping Forest.\nL'intero distretto \u00e8 coperto da parrocchie.\nMaldon.\nL'intero distretto \u00e8 coperto da parrocchie.\nRochford.\nL'intero distretto \u00e8 coperto da parrocchie.\nSouthend-on-Sea.\nParte di Southend-on-Sea non \u00e8 coperta da parrocchie.\nTendring.\nL'intero distretto \u00e8 coperto da parrocchie.\nThurrock.\nThurrock non \u00e8 coperta da parrocchie.\nUttlesford.\nL'intero distretto \u00e8 coperto da parrocchie."}
{"id": "2153831", "revid": "22475", "url": "https://it.wikipedia.org/wiki?curid=2153831", "title": "La casa del tesoro di Rhampsinit", "text": "La casa del tesoro di Rhampsinit \u00e8 un celebre racconto che appartiene alla letteratura egizia antica.\nIl genere \u00e8 quello comico-satirico non molto presente nei testi antichi ritrovati, ma molto pi\u00f9 diffuso nell'antichit\u00e0. Il testo \u00e8 stato tramandato da Erodoto nel suo secondo libro delle \"Storie\". \nIl racconto \u00e8 presente in diverse versioni in varie culture di numerosi popoli. Il protagonista \u00e8 un sovrano a met\u00e0 strada fra il reale ed il leggendario, il cui nome Rhampsinit significa \"Ramsess sa Neith\" (Ramsess figlio di Neith) \u00e8 identificato con Ramesse II o Ramesse III.\nTrama.\nIl racconto narra le smisurate ricchezze del sovrano protagonista, che lo inducono a costruire una fortezza di pietra vicina alla parete del suo palazzo. Per\u00f2 il malintenzionato progettista della camera dei tesori, dispone una pietra segreta rimovibile che consente l'accesso dall'esterno. Quando l'architetto \u00e8 in punto di morte, confida il segreto ai suoi figli, allo scopo di garantire loro una vita agiata. Dopo la morte del padre, i due figli iniziano a trafugare il tesoro del sovrano, che per\u00f2 se ne accorge ed escogita una trappola che finisce per incastrare il primo figlio che si vede costretto a farsi tagliare la testa dal fratello.\nLa madre del morto cerca in tutti i modi di convincere l'altro figlio a recuperare l'intero corpo del defunto, atto che riesce solo grazie a grandi manovre che da un lato evidenziano l'abilit\u00e0 del giovane e dall'altro mettono in ridicolo un po' tutti i protagonisti del racconto, dal sovrano alle guardie. Nel tentativo di rintracciare il colpevole dei furti il sovrano elabora altri stratagemmi, che vengono per\u00f2 sempre raggirati dallo scaltro ladro che alla fine del racconto viene ospitato a corte con tutti gli onori."}
{"id": "2153832", "revid": "108506812", "url": "https://it.wikipedia.org/wiki?curid=2153832", "title": "Parrocchie civili del Bedfordshire", "text": "Questa \u00e8 una lista delle parrocchie civili del Bedfordshire, Inghilterra.\nBedford.\nBedford non \u00e8 coperta da parrocchie.\nLuton.\nLuton non \u00e8 coperta da parrocchie.\nMid Bedfordshire.\nL'intero distretto \u00e8 coperto da parrocchie.\nSouth Bedfordshire.\nL'intero distretto \u00e8 coperto da parrocchie."}
{"id": "2153833", "revid": "111196270", "url": "https://it.wikipedia.org/wiki?curid=2153833", "title": "Uni\u00f3n Deportiva Almansa", "text": "Uni\u00f3n Deportiva Almansa \u00e8 una squadra di calcio spagnola della citt\u00e0 di Almansa fondata nel 1992, gioca nella Tercera Divisi\u00f3n - Gruppo 18. Lo stadio della squadra \u00e8 l'Estadio \"Polideportivo Municipal Paco Sim\u00f3n\" con capacit\u00e0 di 5,000 posti a sedere."}
{"id": "2153836", "revid": "712828", "url": "https://it.wikipedia.org/wiki?curid=2153836", "title": "Hyui", "text": ""}
{"id": "2153837", "revid": "330745", "url": "https://it.wikipedia.org/wiki?curid=2153837", "title": "Uno (gioco di carte)", "text": ""}
{"id": "2153840", "revid": "767487", "url": "https://it.wikipedia.org/wiki?curid=2153840", "title": "I Memphis", "text": "I Memphis sono stati un gruppo musicale italiano, di genere beat formato nel 1965 a Verona.\nStoria de i Memphis.\nOrigini e contesto.\nNella Verona degli anni '60 il movimento del Veronabeat (che prendeva a prestito la pratica inglese di definire le singole scene cittadine con un nome caratterizzante come Merseybeat e Tottenham Sound) fu uno dei pi\u00f9 fiorenti in Italia contando pi\u00f9 di 300 band attive in citt\u00e0. A consacrare e divulgare la scena cittadina vi era poi la rivista omonima, che parlava esclusivamente delle band veronesi. In questo contesto molte band arrivano al successo, incidendo anche con etichette importanti e major. Tra i nomi pi\u00f9 noti vi furono i Kings, gli Alligatori, i Condors e gli Alpha Centauri. I Memphis si formarono nel 1966 ed erano originariamente composti da Silvano Zerlotti alla voce, Luciano Borghetto alla chitarra solista, Pino Onor al basso, Giampaolo Zanini alla chitarra ritmica, Paolo Onor alla batteria e Roberto Boraso all'organo elettrico.\n1966: Il contratto con la Columbia ed il primo successo.\nNel 1966 i Memphis ottennero un contratto con la Columbia e nello stesso anno incisero il loro primo 45 giri intitolato \"Gli amici miei / Come il tempo\" (1966), cover rispettivamente di \"You're So Good To Me\" di The Beach Boys e di \"Time Won't Let Me\" di The Outsiders. Nei concerti che seguirono i Memphis ottennero anche un certo clamore al Piper Club di Roma, locale simbolo del beat italiano.\n1967: Che far\u00f2 / Sono una roccia.\nDopo un cambio di formazione, incidono un nuovo 45 giri nel 1967 con i brani \"Che far\u00f2 / Sono una roccia\", cover rispettivamente di \"Bad Times\" di The Roulettes (con il testo italiano di Francesco Guccini) e di \"I'm A Rock\" di Simon &amp; Garfunkel.\nSi sciolgono nel 1968."}
{"id": "2153843", "revid": "287204", "url": "https://it.wikipedia.org/wiki?curid=2153843", "title": "Un riccio nella tempesta", "text": "Un riccio nella tempesta \u00e8 un saggio di divulgazione scientifica di Stephen Jay Gould, professore di geologia, biologia e storia della scienza a Universit\u00e0 Harvard, che raccoglie ben 18 saggi su argomenti di varia natura, principalmente nel campo della biologia e dell'evoluzione.\nContenuto.\nIl libro si suddivide in cinque parti:"}
{"id": "2153846", "revid": "287204", "url": "https://it.wikipedia.org/wiki?curid=2153846", "title": "Il sorriso del fenicottero", "text": "Il sorriso del fenicottero \u00e8 un libro di divulgazione scientifica di Stephen Jay Gould, professore di geologia, biologia e storia della scienza a Harvard, che raccoglie ben 30 saggi su argomenti di varia natura, principalmente nel campo della biologia e dell'evoluzione.\nContenuto.\nIl libro si suddivide in 8 parti:"}
{"id": "2153847", "revid": "767487", "url": "https://it.wikipedia.org/wiki?curid=2153847", "title": "Eric West", "text": "Carriera.\nDebutta nel mondo della televisione nel 1996, anno in cui pubblica anche il singolo \"End of the World\", ma ottiene popolarit\u00e0 soltanto negli anni 2000, sfilando per diversi stilisti in Europa, ed in particolar modo per la lines di abbigliamento italiana Energie. Come modello, West diventa sufficientemente celebre da permettergli di partecipare a varie trasmissioni televisive come \"CNN People In The News\", MuchMusic, MTV, e \"The Oprah Winfrey Show\".\nNel 2002 viene pubblicato il singolo \"Can You Help Me?\" che ottiene un notevole successo in Australia dove si classifica alla sesta posizione dei singoli pi\u00f9 venduti. Nel 2005 partecipa al film \"Lords of Dogtown.\"\nDal 2007 Eric West ha collaborato con il cantante Mario Barrett e con il finalista di The X Factor Daniel DeBourg. Nello stesso anno il sito Internet Movie Database ha nominato West come una delle pi\u00f9 promettenti star di Hollywood.\nEric West ha collaborato all'album di debutto di David Hernandez, ex concorrente di American Idol."}
{"id": "2153848", "revid": "228587", "url": "https://it.wikipedia.org/wiki?curid=2153848", "title": "Parrocchie civili del Northamptonshire", "text": "Questa \u00e8 una lista delle parrocchie civili del Northamptonshire, Inghilterra. La maggior parte delle parrocchie ha il proprio consiglio di parrocchia (\"parish council\"), ma alcune parrocchie pi\u00f9 piccole possono avere solo un incontro parrocchiale (\"parish meeting\") o riunirsi insieme per formare un consiglio combinato di parrocchia (\"combined parish council\"). Alcune parrocchie di dimensioni maggiori hanno lo status di \"town\" e hanno quindi un \"town council\". Aree urbane pi\u00f9 grandi, in particolare i capoluoghi di distretto, possono non essere coperti da parrocchie."}
{"id": "2153852", "revid": "27723", "url": "https://it.wikipedia.org/wiki?curid=2153852", "title": "Organizzazione Mondiale della Giovent\u00f9 Esperantista", "text": ""}
{"id": "2153853", "revid": "180559", "url": "https://it.wikipedia.org/wiki?curid=2153853", "title": "It's a Small World", "text": "It's a Small World \u00e8 il quindicesimo album della flautista Berdien Stenberg."}
{"id": "2153854", "revid": "56620", "url": "https://it.wikipedia.org/wiki?curid=2153854", "title": "Demurrage", "text": ""}
{"id": "2153856", "revid": "767487", "url": "https://it.wikipedia.org/wiki?curid=2153856", "title": "Bodroghalom", "text": "Bodroghalom \u00e8 un comune dell'Ungheria di 1.401 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n."}
{"id": "2153858", "revid": "712828", "url": "https://it.wikipedia.org/wiki?curid=2153858", "title": "Shuren", "text": ""}
{"id": "2153859", "revid": "827882", "url": "https://it.wikipedia.org/wiki?curid=2153859", "title": "Parrocchie civili del Lincolnshire", "text": "Questa \u00e8 una lista delle parrocchie civili del Lincolnshire, Inghilterra.\nBoston.\nBoston non \u00e8 coperta da parrocchie."}
{"id": "2153866", "revid": "767487", "url": "https://it.wikipedia.org/wiki?curid=2153866", "title": "Bodrogkereszt\u00far", "text": "Bodrogkereszt\u00far \u00e8 un comune dell'Ungheria di 1.276 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2153868", "revid": "177966", "url": "https://it.wikipedia.org/wiki?curid=2153868", "title": "Vicksburg", "text": ""}
{"id": "2153870", "revid": "767487", "url": "https://it.wikipedia.org/wiki?curid=2153870", "title": "Cotile (unit\u00e0 di misura)", "text": "Il cotile o la cotila () era un'unit\u00e0 di misura di volume in uso nell'antica Grecia.\nDefinizione.\nIl cotile era un'antica unit\u00e0 di misura di capacit\u00e0 sia per i liquidi che per i solidi, il cui valore assoluto variava da una localit\u00e0 all'altra da 0,21 litri a 0,33 litri. Nel sistema attico di Solone corrispondeva 0,27 litri.\nMisure di capacit\u00e0 per solidi (sostanze secche).\nPer le sostanze secche, un cotile corrispondeva approssimativamente a una ciotola di grano\nMisure di capacit\u00e0 per liquidi.\nPer i liquidi, un cotile corrispondeva approssimativamente a una coppa di vino\nSottomultipli.\nPer i liquidi, c'erano due sottomultipli: \nMultipli.\nPer i liquidi, quattro multipli:"}
{"id": "2153871", "revid": "1522738", "url": "https://it.wikipedia.org/wiki?curid=2153871", "title": "ILOVEYOU", "text": "ILOVEYOU \u00e8 un worm per computer che ha attaccato con successo dieci milioni di computer Windows il 4 maggio 2000, quando venne inviato come allegato su un messaggio email con testo \"ILOVEYOU\" nella riga dell'oggetto.\nDiffusione.\nDato che il worm utilizzava le mailing list come fonti per i destinatari, i messaggi spesso apparivano come provenienti da conoscenti e venivano pertanto considerati \"sicuri\", fornendo ulteriori incentivi ad aprire l'allegato. Bastavano pochi utenti che accedessero all'allegato per ogni provider per generare i milioni di messaggi che paralizzarono i sistemi POP sotto il loro peso, senza menzionare il fatto che il worm sovrascrisse milioni di file su stazioni di lavoro e server accessibili.\nIl worm arriv\u00f2 nelle caselle di posta a partire dal 5 maggio 2000 con il semplice oggetto \"ILOVEYOU\" e l'allegato \"LOVE-LETTER-FOR-YOU.TXT.vbs\". L'estensione 'vbs' finale era nascosta di default, facendo in modo che gli utenti visualizzassero il nome del file come \"LOVE-LETTER-FOR-YOU.TXT\" e potessero pensare che fosse un vero file di testo. Non appena aperto l'allegato, il worm inviava una copia di se stesso a chiunque nella Rubrica di Windows e con l'indirizzo del mittente dell'utente. Inoltre effettuava un certo numero di cambiamenti malevoli al sistema dell'utente.\nQuesto meccanismo di propagazione era gi\u00e0 noto (principalmente nei mainframe IBM, piuttosto che in ambienti MS Windows) e gi\u00e0 utilizzato nel Christmas Tree EXEC del 1987 il quale abbatt\u00e9 un certo numero di mainframe nel mondo a quell'epoca.\nQuattro aspetti del worm lo resero efficace:\nEsistono centinaia di varianti di questo worm.\nEffetti.\nLa diffusione incominci\u00f2 nelle Filippine il 5 maggio 2000 e si propag\u00f2 verso ovest, spostandosi quindi su Hong Kong e poi in Europa e negli Stati Uniti. causando danni stimati in 5,5 miliardi di dollari. Dal 13 maggio 2000, sono state riportate 50 milioni di infezioni. Gran parte dei danni citati furono causati dalla fatica di liberarsi del worm. Il Pentagono, la CIA, e il Parlamento britannico dovettero spegnere i loro sistemi di posta per liberarsene, cos\u00ec come fecero molte grandi societ\u00e0 per azioni.Il worm sovrascrisse file importanti (file musicali, multimediali, ecc.) con una copia di se stesso. Gli unici computer colpiti furono quelli che eseguivano sistemi operativi Microsoft Windows, perch\u00e9 il programma era scritto in Visual Basic Script e interfacciato con la rubrica di Outlook Windows; i computer che montavano un sistema operativo diverso, pur ricevendo l'email con la copia del worm, non venivano infettati.\nArchitettura del worm.\nIl worm \u00e8 scritto utilizzando Microsoft Visual Basic Script (VBS) e richiede che l'utente esegua lo script al fine di consegnare il carico utile. Aggiunge un numero di chiavi del registro di sistema in modo che il worm sia inizializzato al boot del sistema. Aggiunge le chiavi \"HKEY_LOCAL_MACHINE\\Software\\Microsoft\\Windows\\CurrentVersion\\Run\\MSKernel32\", \"HKEY_LOCAL_MACHINE\\Software\\Microsoft\\Windows\\CurrentVersion\\RunServices\\Win32DLL\", in modo che il worm venga eseguito all'avvio, \"HKEY_CURRENT_USER\\Software\\Microsoft\\Internet Explorer\\Main\\Start Page\", con indirizzo \"https://web.archive.org/web/20141219062303/http://www.skyinet.net/\", in modo che la pagina iniziale non sia quella definita dell'utente, ma una diversa.\nIl worm, quindi, cercher\u00e0 tutte le unit\u00e0 di memorizzazione connesse al computer infetto e rimpiazzer\u00e0 i file con l'estensione *.JPG, *.JPEG, *.VBS, *.VBE, *.JS, *.JSE, *.CSS, *.WSH, *.SCT, *.DOC *.HTA con copie di se stesso, aggiungendo l'estensione .VBS in fondo ai nomi dei file. Il worm trover\u00e0 anche file *.MP3 e *.MP2, e quando trovati, li render\u00e0 nascosti, copier\u00e0 se stesso con lo stesso nome del file e inserir\u00e0 l'estensione .VBS.\nIl worm inoltre crea una copia di se stesso nelle directory C:\\Windows\\ con nome \"Win32DLL.vbs\" e C:\\Windows\\System con il nome \"LOVE-LETTER-FOR-YOU.TXT.vbs\".\nIl worm ha anche un componente aggiuntivo, nel quale scaricher\u00e0 ed eseguir\u00e0 un programma infetto chiamato indistintamente \"WIN-BUGSFIX.EXE\" o \"Microsoftv25.exe\" che serve per rubare le password che poi invier\u00e0 per email.\nRisultati legislativi.\nFurono segnalati i fratelli filippini Irene e Onel de Guzm\u00e1n di Manila come presunti autori del virus; il ragazzo di Irene, Reomel Lamores fu tenuto in stato di fermo nel maggio 2000 in connessione con l'epidemia del worm insieme a Michael Buenafe, un compagno di studi di de Guzman al AMA Computer College.. Onel finalmente si fece avanti ma neg\u00f2 d'aver programmato il worm, sebbene ammise di poter essere stato inavvertitamente responsabile della sua diffusione. Dal momento che non c'erano leggi nelle Filippine contro la scrittura di malware a quei tempi, fu scarcerato e in agosto i procuratori fecero cadere tutte le accuse a suo carico.\nNella cultura di massa.\nNel 2009, l'Upper Deck Entertainment commemor\u00f2 il worm ILoveYou come parte di un insieme di figurine retrospettive per l'anniversario del XX secolo. L'insieme aveva come finalit\u00e0 la cronaca dei maggiori eventi sportivi, politici, di cultura pop, tecnologia e storia del mondo nei 20 anni successivi, dopo che la Upper Deck aveva iniziato la propria attivit\u00e0."}
{"id": "2153872", "revid": "51323", "url": "https://it.wikipedia.org/wiki?curid=2153872", "title": "Premio Ilaria Alpi", "text": ""}
{"id": "2153873", "revid": "106908", "url": "https://it.wikipedia.org/wiki?curid=2153873", "title": "Parrocchie civili del Derbyshire", "text": "Questa \u00e8 una lista delle parrocchie civili del Derbyshire, Inghilterra.\nAmber Valley.\nParte di Alfreton non \u00e8 coperta da parrocchie.\nBolsover.\nL'intero distretto \u00e8 coperto da parrocchie.\nChesterfield.\nParte di Chesterfield non \u00e8 coperta da parrocchie.\nDerby.\nDerby non \u00e8 coperta da parrocchie.\nDerbyshire Dales.\nL'intero distretto \u00e8 coperto da parrocchie.\nErewash.\nIlkeston e parte di Long Eaton non sono coperte da parrocchie.\nHigh Peak.\nBuxton e Glossop non sono coperte da parrocchie.\nNorth East Derbyshire.\nL'intero distretto \u00e8 coperto da parrocchie.\nSouth Derbyshire.\nSwadlincote non \u00e8 coperta da parrocchie."}
{"id": "2153874", "revid": "767487", "url": "https://it.wikipedia.org/wiki?curid=2153874", "title": "Cabinda (citt\u00e0)", "text": "Cabinda \u00e8 una citt\u00e0 dell'Angola, capoluogo dell'omonima provincia, con una popolazione di circa 377.931 abitanti.\nLa citt\u00e0 \u00e8 servita da un aeroporto, l'aeroporto di Cabinda, che permette di collegarsi velocemente con la capitale Luanda."}
{"id": "2153875", "revid": "106908", "url": "https://it.wikipedia.org/wiki?curid=2153875", "title": "Parrocchie civili del Leicestershire", "text": "Questa \u00e8 una lista delle parrocchie civili del Leicestershire, Inghilterra.\nCharnwood.\nLoughborough non \u00e8 coperta da parrocchie.\nHarborough.\nMarket Harborough non \u00e8 coperta da parrocchie.\nHinckley and Bosworth.\nHinckley non \u00e8 coperta da parrocchie.\nLeicester.\nLeicester non \u00e8 coperta da parrocchie.\nMelton.\nMelton Mowbray non \u00e8 coperta da parrocchie.\nNorth West Leicestershire.\nCoalville non \u00e8 coperta da parrocchie.\nOadby and Wigston.\nOadby e Wigston non sono coperte da parrocchie."}
{"id": "2153879", "revid": "339392", "url": "https://it.wikipedia.org/wiki?curid=2153879", "title": "Mercedes-Benz W108", "text": ""}
{"id": "2153880", "revid": "108532141", "url": "https://it.wikipedia.org/wiki?curid=2153880", "title": "Parrocchie civili del Nottinghamshire", "text": "Questa \u00e8 una lista delle parrocchie civili del Nottinghamshire, Inghilterra.\nAshfield.\nHucknall, Kirkby-in-Ashfield, e Sutton in Ashfield non sono coperte da parrocchie.\nBassetlaw.\nWorksop e East Retford non sono coperte da parrocchie.\nBroxtowe.\nBeeston e Chilwell non sono coperte da parrocchie.\nGedling.\nArnold e Carlton non sono coperte da parrocchie.\nMansfield.\nLa maggior parte del distretto non \u00e8 coperta da parrocchie.\nNewark and Sherwood.\nL'intero distretto \u00e8 coperto da parrocchie.\nNottingham.\nNottingham non \u00e8 coperta da parrocchie.\nRushcliffe.\nWest Bridgford non \u00e8 coperta da parrocchie."}
{"id": "2153882", "revid": "18469", "url": "https://it.wikipedia.org/wiki?curid=2153882", "title": "Sauvignon blanc", "text": ""}
{"id": "2153884", "revid": "225373", "url": "https://it.wikipedia.org/wiki?curid=2153884", "title": "Gambero radar", "text": ""}
{"id": "2153887", "revid": "339392", "url": "https://it.wikipedia.org/wiki?curid=2153887", "title": "Mercedes-Benz W109", "text": ""}
{"id": "2153889", "revid": "547034", "url": "https://it.wikipedia.org/wiki?curid=2153889", "title": "Parrocchie civili del Rutland", "text": "Questa \u00e8 una lista delle parrocchie civili del Rutland, Inghilterra."}
{"id": "2153892", "revid": "225373", "url": "https://it.wikipedia.org/wiki?curid=2153892", "title": "Gambero del ventaglio", "text": ""}
{"id": "2153893", "revid": "63727", "url": "https://it.wikipedia.org/wiki?curid=2153893", "title": "Mercedes-Benz M189", "text": "La sigla Mercedes-Benz M189 identifica una famiglia di motori a scoppio prodotti dal 1957 al 1967 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nSi tratta del motore che ha sostituito il precedente motore M186, capostipite della superfamiglia di motori \"Big Block\" Daimler-Benz da 3 litri, prodotti prevalentemente durante gli anni cinquanta, ma anche per gran parte del decennio successivo.&lt;br&gt;\nIl motore \"M189\" \u00e8 in pratica una versione ad iniezione del motore \"M186\", ma \u00e8 anche visibile come una versione depotenziata del motore M199, nato due anni prima.&lt;br&gt;\nQuesto motore \u00e8 stato il pi\u00f9 longevo della famiglia d'appartenenza, ed \u00e8 stato quello che nel corso della sua carriera ha introdotto le modifiche pi\u00f9 rilevanti, basti pensare che \u00e8 nato con il basamento in ghisa, ma nel 1961 ha visto l'adozione di un nuovo basamento in lega di alluminio, come la testata.&lt;br&gt;\nInoltre, il motore \"M189\" \u00e8 stato prodotto in pi\u00f9 varianti aventi le seguenti caratteristiche in comune:\nUna delle pi\u00f9 significative differenze tra il motore \"M189\" e gli altri motori Daimler-Benz da 3 litri prodotti all'epoca stava quindi nell'alimentazione che era ad iniezione indiretta e non pi\u00f9 diretta come per esempio avveniva nel motore \"M199\". La pompa di iniezione, che in genere era a 6 pistoncini, in alcune varianti ne montava solo due.&lt;br&gt;\nNella seguente tabella vengono descritte pi\u00f9 in dettaglio le varianti del motore \"M189\"."}
{"id": "2153894", "revid": "109925209", "url": "https://it.wikipedia.org/wiki?curid=2153894", "title": "Tram ATM serie 4800", "text": "Le vetture tranviarie serie 4800 dell'ATM di Milano erano una serie di vetture tranviarie articolate a 3 casse, utilizzate sulla rete tranviaria cittadina.\nStoria.\nAlla fine degli anni sessanta del XX secolo, sulla rete tranviaria di Milano si registrava una sovrabbondanza di vetture tranviarie ad una cassa, a causa della riduzione delle linee conseguente all'espandersi della metropolitana.\nContemporaneamente alcune linee (le cosiddette \"linee di forza\"), a causa dell'espansione delle periferie, stavano conoscendo una crescita di traffico, che necessitava di introdurre nuovi mezzi a grande capacit\u00e0.\nL'Azienda Tranviaria Municipale decise pertanto di allestire un prototipo di vettura articolata a tre casse, utilizzando per le due casse d'estremit\u00e0 due vetture della serie 5300, opportunamente \"tagliate\", e per la cassa centrale la vettura 5451. I tre elementi erano collegati da due giostre Urbinati, poggianti sui carrelli delle ex vetture 5300.\nIl prototipo, numerato 4801, venne realizzato dalle officine generali di via Teodosio e presentato nel 1971; durante i due anni successivi venne provato in esercizio regolare sulla linea 15, particolarmente trafficata soprattutto nella tratta verso il quartiere Gratosoglio.\nIn seguito ai buoni risultati ottenuti nelle prove, si decise di allestire una serie di 43 unit\u00e0, numerate da 4802 a 4844; per le casse d'estremit\u00e0 si usarono ex vetture 5200 o 5300, opportunamente \"tagliate\" dalla carrozzeria Mauri di Desio, e per l'elemento centrale delle casse costruite \"ex-novo\" dalle officine di Cittadella. Il montaggio dei tre elementi avveniva nelle officine ATM.\nLe 4800, subito soprannominate \"jumbotram\" per le loro dimensioni imponenti, vennero poste in servizio sulle linee a maggiore traffico, dividendosi il compito con l'altra serie di \"jumbotram\", le 4900, consegnate a partire dal 1976.\nA partire dal 1995, 32 unit\u00e0 furono ammodernate con l'applicazione di un nuovo avviatore automatico, nuovi interni, nuova fanaleria e la modifica della livrea con l'eliminazione della banda nera; le 12 unit\u00e0 non ammodernate furono ritirate dal servizio nel 2001.\nLa carriera delle 4800 volse al termine a causa dell'immissione in servizio delle vetture delle serie 7000, 7100 e 7500; le ultime unit\u00e0 cessarono l'esercizio il 31 dicembre 2010.\nAllo stato odierno, l'unit\u00e0 4825 \u00e8 accantonata in buone condizioni al deposito tranviario ATM di via Messina, le altre unit\u00e0 sono state demolite o risultano accantonate nei depositi di Precotto e Desio."}
{"id": "2153895", "revid": "180202", "url": "https://it.wikipedia.org/wiki?curid=2153895", "title": "Acknowledge", "text": ""}
{"id": "2153896", "revid": "287204", "url": "https://it.wikipedia.org/wiki?curid=2153896", "title": "Dario Conca", "text": ""}
{"id": "2153897", "revid": "1494169", "url": "https://it.wikipedia.org/wiki?curid=2153897", "title": "Ammassalik", "text": ""}
{"id": "2153899", "revid": "834", "url": "https://it.wikipedia.org/wiki?curid=2153899", "title": "Parrocchie civili del South Yorkshire", "text": "Questa \u00e8 una lista delle parrocchie civili del South Yorkshire, Inghilterra."}
{"id": "2153903", "revid": "327794", "url": "https://it.wikipedia.org/wiki?curid=2153903", "title": "Poro (divinit\u00e0)", "text": "Poro \u00e8 un personaggio della mitologia greca e romana.\nIn alcuni frammenti di Alcmane, Poro risulta uno dei due principi ordinatori scaturiti dalla venuta alla luce di Teti, dalla massa informe, e rappresenta \"la via\" intesa come strada che conduce ad essa, insieme a Tekmor, che rappresenta il limite. La loro azione distribuisce la materia informe tra il giorno e la notte. \nLa somiglianza con la teogonia esiodea, seppur legittima per alcuni aspetti, quali la nascita di principi secondo uno schema genetico, se ne distanzia per il carattere astratto e irriducibile all'antropomorfizzazione, elemento che l'avvicina invece alla speculazione dei pensatori ionici quali Talete e Anassimene.\nNel \"Simposio\" di Platone, Poro, figlio di Metide, \u00e8 la personificazione dell'ingegno, dell'espediente. \u00c8 avido di sapienza e ricco di risorse. \u00c8 inteso quindi anche come abbondanza, ricchezza, risorsa; in contrasto con Pen\u00eca, la miseria. \nSecondo il mito, il giorno in cui nacque Afrodite gli d\u00e8i diedero una festa in suo onore. Poro bevve molto nettare e, completamente ebbro, and\u00f2 a stendersi nel giardino di Zeus. \nDopo il banchetto, Pen\u00eca (la povert\u00e0) venne a mendicare alla festa e vedendo Poro \u2013 di cui era innamorata \u2013 ebbro e addormentato, ne approfitt\u00f2 per giacere con lui nella speranza di restare incinta. Penia rest\u00f2 effettivamente incinta e da questa unione nacque Eros.\nLa figura di Poro esiste anche nella mitologia romana, dove rappresenta l'abbondanza."}
{"id": "2153906", "revid": "181699", "url": "https://it.wikipedia.org/wiki?curid=2153906", "title": "Diritto di foro", "text": "Il diritto di foro \u00e8 il potere di giudicare legittimamente sulle controversie che insorgono fra gli abitanti di un determinato territorio, fra soggetti appartenenti ad una comune categoria o in merito ad una determinata materia (ad es. tribunali ecclesiastici, tribunali militari) e di far rispettare le proprie decisioni anche con l'uso della forza.\nStoria.\nStoricamente il diritto di foro era una prerogativa del sovrano, il quale la esercitava personalmente o delegava il suo esercizio ad altri soggetti, il principale dei quali \u00e8 stato la Chiesa, che in Europa, a partire dal Medioevo svilupp\u00f2 un sistema di amministrazione della giustizia concorrente con quello del sovrano."}
{"id": "2153909", "revid": "712828", "url": "https://it.wikipedia.org/wiki?curid=2153909", "title": "Rihaku", "text": ""}
{"id": "2153910", "revid": "1598666", "url": "https://it.wikipedia.org/wiki?curid=2153910", "title": "Parrocchie civili del North Yorkshire", "text": "Questa \u00e8 una lista delle parrocchie civili del North Yorkshire, Inghilterra.\nCraven.\nIl distretto \u00e8 interamente coperto da parrocchie.\nHambleton.\nIl distretto \u00e8 interamente coperto da parrocchie.\nHarrogate.\nHarrogate non \u00e8 coperta da parrocchie.\nMiddlesbrough.\nIl distretto \u00e8 per la maggior parte non coperto da parrocchie.\nRedcar and Cleveland.\nIl distretto \u00e8 per la maggior parte non coperto da parrocchie.\nRichmondshire.\nIl distretto \u00e8 interamente coperto da parrocchie.\nRyedale.\nIl distretto \u00e8 interamente coperto da parrocchie.\nScarborough.\nScarborough non \u00e8 coperta da parrocchie.\nSelby.\nIl distretto \u00e8 interamente coperto da parrocchie.\nStockton-on-Tees.\nPer la parte di Stockton-on-Tees a nord del fiume Tees, vedi Parrocchie civili di Durham.\nYork.\nLa citt\u00e0 di York non \u00e8 coperta da parrocchie."}
{"id": "2153911", "revid": "767487", "url": "https://it.wikipedia.org/wiki?curid=2153911", "title": "Neu! '72 Live!", "text": "Neu! '72 Live! \u00e8 l'unico album live del duo tedesco Neu!, registrato a D\u00fcsseldorf nel 1972, pubblicato postumo nel 1996."}
