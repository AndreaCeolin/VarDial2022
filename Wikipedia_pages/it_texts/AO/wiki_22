{"id": "2028791", "revid": "348618", "url": "https://it.wikipedia.org/wiki?curid=2028791", "title": "Esodo palestinese del 1948", "text": "Lesodo palestinese del 1948 (), conosciuto soprattutto nel mondo arabo, e fra i palestinesi in particolare, come nakba (, letteralmente \"disastro\", \"catastrofe\", o \"cataclisma\"), \u00e8 l'esodo della popolazione araba palestinese durante la guerra civile del 1947-48, al termine del Mandato Britannico, e durante la guerra arabo-israeliana del 1948, dopo la fondazione dello Stato di Israele. \"Nakba\" \u00e8 il nome assegnato a questo evento dalla storiografia, non solo araba.\nDurante tale conflitto, pi\u00f9 di 700.000 arabi palestinesi abbandonarono citt\u00e0 e villaggi, o ne furono espulsi, e, successivamente, si videro rifiutare ogni loro diritto al ritorno nelle proprie terre, sia durante sia al termine del conflitto.\nLa proporzione fra i palestinesi che erano fuggiti o che furono cacciati, le cause e le responsabilit\u00e0 dell'esodo, il suo carattere accidentale o intenzionale, come pure il diniego, dopo la cessazione dei combattimenti, del diritto al ritorno degli abitanti arabo-palestinesi (musulmani e cristiani), sono un soggetto fortemente dibattuto sia da parte degli studiosi della questione israelo-palestinese, sia da parte degli storici specialisti degli eventi di tale periodo.\nQuesto esodo \u00e8 anche all'origine della successiva problematica dei rifugiati palestinesi, che costituisce uno dei contenziosi pi\u00f9 difficili da risolvere del pi\u00f9 ampio conflitto arabo-israeliano e del conflitto israelo-palestinese. I rifugiati palestinesi e i loro discendenti registrati dall'UNRWA erano 5.149.742 nel 2015, distribuiti in Giordania, Striscia di Gaza, Cisgiordania, Siria e Libano; di questi molti risiedevano nei campi-profughi palestinesi.\nL'espressione \"Yawm al-Nakba\" (, \"Giorno della Nakba\"), identifica la ricorrenza, commemorata ogni anno il 15 maggio, con la quale le genti palestinesi e lo Stato di Palestina, con altri paesi arabi, rievocano l'estromissione nel 1948 di buona parte degli abitanti arabi della Palestina dai confini dello Stato d'Israele. Nel febbraio 2010 la Knesset ha varato una legge che proibisce di manifestare pubblicamente in Israele lutto e dolore il 15 maggio.\nAlcuni storici della nuova storiografia israeliana hanno definito l'esodo palestinese un atto di pulizia etnica.\nContesto.\nSionismo, pan-arabismo e nazionalismi.\nStoricamente, il conflitto s'inserisce nel quadro d'un antagonismo crescente fra l'Yishuv e la comunit\u00e0 araba di Palestina.\nA partire dal 1920 e dall'assunzione del controllo della Palestina da parte dei britannici, la regione conobbe una crescente immigrazione di ebrei che ambivano fondare uno Stato ebraico in Palestina. Come risposta, i dirigenti arabi si riconobbero negli ideali del nazionalismo o del panarabismo e condussero un'opposizione sempre pi\u00f9 decisa, marcata dai moti nel 1920 e nel 1929 che attaccarono diverse comunit\u00e0 di immigrati sionisti in risposta a sanguinosi atti di terrorismo ebraico e di massacri contro la popolazione indigena.\nFurono due tipi di societ\u00e0 (una principalmente industriale e l'altra principalmente agricola e pastorale), due culture (l'una immersa da secoli nella storia dell'Occidente europeo e l'altra informata alla cultura dell'Islam turco-arabo) e due nazionalismi inconciliabili che si confrontarono e che si confrontano parimenti con l'\"occupante\" britannico. \nL'opposizione araba culmina nella Grande Rivolta del 1936-1939. Condotta dai nazionalisti palestinesi, essa si opponeva sia al Sionismo, sia alla presenza britannica in Palestina e ai politici che si richiamavano a un nazionalismo pan-arabo.\nLa repressione britannica era stata sanguinosa e la reazione delle organizzazioni sioniste non meno violenta. Alla fine della Grande Rivolta Araba, i nazionalisti arabi palestinesi avevano tuttavia ottenuto dai britannici un drastico contenimento dell'immigrazione ebraica, tradotta nel Libro Bianco del 1939. Ma le conseguenze furono pesanti. La Rivolta aveva fatto quasi 5.000 morti da parte araba e 500 da parte ebraica. Le differenti organizzazioni paramilitari sioniste si rafforzarono e la maggior parte dei componenti dell'\u00e9lite politica araba palestinese fu arrestata e costretta all'esilio. Fra essi, il capo del Supremo Comitato Arabo, H\u0101jj\u012b Am\u012bn al-\u1e24usayn\u012b si rifugi\u00f2 nella Germania nazista dove cercher\u00e0 appoggi per la sua causa.\nDopo la seconda guerra mondiale, in seguito alla Shoah e al problema dei profughi in Europa, il movimento sionista attir\u00f2 le simpatie dell'Occidente. In Palestina, i gruppi paramilitari della destra sionista, l'Irgun e il Lehi, condussero per parte loro una campagna di violenze contro l'\"occupazione\" britannica. I nazionalisti arabi palestinesi si organizzarono ma rimasero molto in ritardo rispetto all'elemento ebraico. Tuttavia, l'indebolimento delle potenze coloniali rinforz\u00f2 le potenze arabe e la Lega Araba, recentemente creata, riprese le rivendicazioni nazionalistiche palestinesi e fece loro da portavoce.\nLa diplomazia non riusc\u00ec a conciliare i due opposti punti di vista. Nel febbraio 1947, i britannici annunciarono che avrebbero rinunciato al loro Mandato sulla Palestina. Il 29 novembre 1947, l'Assemblea generale delle nazioni Unite vot\u00f2 un Piano di partizione della Palestina, con l'appoggio delle grandi potenze ma senza il sostegno del Regno Unito e contro l'insieme dei paesi arabi e musulmani.\nLa guerra di Palestina del 1948.\nL'indomani del voto, la guerra civile del 1947-1948 nella Palestina mandataria scoppi\u00f2 fra la comunit\u00e0 ebraica e la comunit\u00e0 araba di Palestina. Il 15 maggio, dopo il ritiro britannico, la guerra civile si trasform\u00f2 in una guerra fra Israele e gli Stati arabi vicini.\nFu durante questo conflitto che si produsse l'esodo palestinese. Gli avvenimenti relativi alla guerre, importanti per la comprensione sono presentati nel loro sviluppo cronologico e in parallelo con le differenti tappe dell'esodo.\nLe controversie sul contesto.\nFare una sintesi dei principali elementi del contesto che permetta una lettura chiara e obiettiva degli avvenimenti legati all'esodo non \u00e8 semplice, dal momento che la polemica fra storici \u00e8 tuttora assai intensa, fra chi privilegia le ragioni palestinesi e chi privilegia invece le ragioni ebraiche, senza che la maggioranza degli storici sia spesso disposta a dare una lettura equanime delle spinte morali e sociali che portarono le due parti a confliggere duramente fin dai primi decenni del XX secolo.\nLo storico israeliano Benny Morris - che appartiene per molti versi alla corrente che viene definita Nuova storiografia israeliana o post-sionista, e che da essa ha per\u00f2 successivamente preso di fatto le distanze, operando una certa revisione di quanto inizialmente da lui stesso scritto e dato alle stampe - considera che l'esodo palestinese sia stato pressoch\u00e9 \u00abinevitabile\u00bb. Egli ricorda le cause contestuali seguenti: l'intrico geografico delle popolazioni ebraica e araba palestinese; la storia del loro antagonismo dal 1917; la ripulsa delle due parti di qualsiasi soluzione binazionale; la profondit\u00e0 dell'animosit\u00e0 degli arabi palestinesi verso gli ebrei e la loro paura di essere sottomessi all'autorit\u00e0 sionista; le debolezze strutturali della societ\u00e0 araba palestinese (disorganizzata, senza coesione sociale, senza leader, senza struttura nazionale, senza aspirazioni nazionalistiche condivise, ...) al contrario dell'Yishuv.\nMorris ha ugualmente sviluppato una tesi secondo cui un aspetto fondamentale del contesto dell'esodo palestinese \u00e8 \"l'idea del \"trasferimento\" nel pensiero sionista\". Egli considera che gli eventi dell'epoca devono essere letti guardando allo spirito che uno Stato ebraico vitale non potesse veder la luce e sopravvivere con una minoranza araba troppo consistente e che dunque il suo \"trasferimento\" fuori dallo Stato fosse indispensabile. Tuttavia Morris insiste che, secondo i suoi lavori, se il sostegno delle autorit\u00e0 sioniste all'idea del trasferimento \u00e8 \u00abincontestabile\u00bb, le connessioni fra tale sostegno e ci\u00f2 che si \u00e8 realmente prodotto durante la guerra sono assai pi\u00f9 tenui di quanto i propagandisti arabi non lascino credere\u00bb.\nNegli elementi essenziali per capire il contesto, egli aggiunge \u00abche non si pu\u00f2 sottolineare troppo che gli eventi (...) [legati] all'esodo arabo palestinese si produssero in periodo di guerra (...) \u00bb. Egli si spinge oltre e insiste sia nell'introduzione del suo lavoro, sia nella sua conclusione, su un aspetto contestuale controverso: \u00abla paura dell'Yishuv che i palestinesi e gli Stati arabi, se gliene fosse stata data l'occasione, avessero l'intenzione di riprodurre una versione dell'Olocausto a dimensione vicino-orientale e che \u00abl'invasione di met\u00e0 maggio 1948 minacciava l'Yishuv di estinzione\u00bb, cosa che avrebbe influenzato certe decisioni delle autorit\u00e0 ebraiche.\nTale contesto \u00e8 contestato da altri storici post-sionisti quali Ilan Papp\u00e9 e Avi Shlaim, cos\u00ec come dagli storici palestinesi, fra cui ad esempio Walid Khalidi e Nur Masalha. Essi considerano che il secondo punto \u00e8 inesatto e che la comunit\u00e0 ebraica non ha mai dovuto confrontarsi con un concreto rischio di sterminio, poich\u00e9 le forze paramilitari ebraiche, vale a dire l'Haganah, disponevano di un'incontestabile superiorit\u00e0 militare. Secondo loro, del pari, Morris non si spinge molto lontano nello sviluppo della sua tesi concernente il \"trasferimento\". Ben oltre un semplice abbozzo d'idea, essi credono invece che \"l'idea del trasferimento\" sia stata in realt\u00e0 un \"pilastro\" nell'ideologia sionista.\nAltre critiche vanno in direzione diametralmente opposta. Secondo Shabtai Teveth, un biografo di David Ben Gurion, come anche la storica israeliana Anita Shapira, Ben Gurion non ha mai appoggiato \"l'idea del trasferimento\". Efraim Karsh condivide questo punto di vista e considera che il lavoro di Morris non sia stato onesto su tale soggetto. A livello di contesto, egli insiste piuttosto sulla \"realt\u00e0\" del pericolo di sterminio col quale si sarebbe dovuto confrontare l'Yishuv e sul fatto che si trattava innanzi tutto di una guerra e che gli esodi sono tipici di ogni guerra.\nLo storico israeliano Yoav Gelber considera che sia anche importante tener conto che si trattava di una guerra e sottolinea la fragilit\u00e0 della societ\u00e0 palestinese, incapace di fronteggiarla. Tuttavia egli non fa alcun riferimento \"pro\" o \"contro\" l\"'idea di trasferimento\". Egli critica ugualmente i Nuovi Storici che, secondo lui, nelle loro tesi argomentano astrattamente le relazioni conflittuali che hanno caratterizzato i rapporti fra sionisti e arabi prima del 1948.\nCronologia degli avvenimenti.\nLa struttura con la quale i fatti si sono presentati varia del pari a seconda dei punti di vista degli storici.\nBenny Morris distingue quattro \"ondate di rifugiati\" alle quali egli attribuisce differenti cause. Ilan Papp\u00e9 analizza i fatti in due \"fasi\" : la prima coincide con quella di Morris ed egli ingloba le altre tre in una sola e unica fase. Anche Yoav Gelber utilizza solo riferirsi a due \"fasi\" ma differenti da quelle di Papp\u00e9: la prima coincide globalmente con le due prime fasi di Morris e la seconda con le due ultime. La maggior parte dei commentatori parla di rifugiati palestinesi e inglobano il tutto in \"una sola problematica\".\nNon v'\u00e8 comunque alcuna differenza di opinioni circa il contenuto vero e proprio di queste fasi.\nPrima ondata (dicembre 1947 - marzo 1948).\nCrescita della violenza.\nDall'indomani del voto del Piano di partizione all'ONU, le esplosioni di gioia nella comunit\u00e0 ebraica sono controbilanciate dall'espressione di malcontento in seno alla comunit\u00e0 araba palestinese. Rapidamente la violenza monta e si allarga: attentati, rappresaglie fanno decine di morti senza che qualcuno riesca a controllare e a metter fine a tutto ci\u00f2.\nPer il periodo di dicembre 1947 e gennaio 1948, si contano circa 1000 morti e 2000 feriti. A fine marzo 1948, un rapporto parla di pi\u00f9 di 2000 morti e 4000 feriti.\nDa gennaio, sotto l'occhio indifferente delle autorit\u00e0 britanniche, le operazioni assumono un andamento pi\u00f9 militare con l'ingresso nella Palestina mandataria di numerosi reggimenti dell'Esercito Arabo di Liberazione che si dislocano nelle differenti citt\u00e0 costiere e rinforzano la Galilea e la Samaria. \u02bfAbd al-Q\u0101dir al-\u1e24usayn\u012b giunge anch'egli, alla testa di diverse centinaia di uomini dell'Esercito del Sacro Jihad e, dopo aver reclutato varie migliaia di altri volontari, organizza il blocco di Gerusalemme, dove scoppiano violenti combattimenti.\nMentre la popolazione ebraica ha ricevuto rigide disposizioni che le impongono di rimanere a tutti i costi sul territorio che occupano, la popolazione araba \u00e8 maggiormente sottomessa alla situazione d'insicurezza che conosce il Paese.\nL'esodo delle classi superiori.\n\u00abIl panico s'allarga nelle classi agiate arabe e si assiste a un esodo regolare da parti di quanti possono permettersi di abbandonare il Paese\u00bb.\nDa dicembre 1947 a gennaio 1948, sono 70.000 arabi all'incirca che fuggono l'insicurezza crescente e gli agglomerati urbani. A fine marzo 1948, il totale dei rifugiati salir\u00e0 a 100.000 persone circa.\nCostoro costituiscono la prima ondata, quella principalmente mossasi volontariamente, di rifugiati palestinesi del conflitto. I combattimenti fra ebrei e arabi sono solo un aspetto della questione. Il caos che si genera a seguito dell'abbandono graduale dei pubblici servizi, dell'insicurezza e della scomparsa dello Stato di diritto, come conseguenza dell'abbandono britannico della Palestina, non fanno che peggiorare le cose. La fuga delle classi medie e superiori comporta la chiusura delle scuole, degli ospedali, delle cliniche, dei commerci\u2026 e genera disoccupazione e impoverimento. Secondo Gelber, questa ondata \u00e8 alla base, insieme alla partenza dei britannici, dello sgretolamento della struttura sociale palestinese, che preannuncia la seconda ondata di rifugiati.\nFra costoro si trovano principalmente i componenti delle classi medie e superiori, fra cui la maggior parte delle famiglie dei rappresentanti del Supremo Comitato Arabo o dei dirigenti locali. Partono ugualmente gli arabi stranieri insediati in Palestina. Tramite i porti di Haifa e di Giaffa, o l'aeroporto di Lidda, tutte queste famiglie vanno a insediarsi nelle capitali arabe vicine. Esse sperano del pari di tornare, una volta terminate le ostilit\u00e0, com'era gi\u00e0 stato il caso della Grande Rivolta Araba in Palestina degli anni 1936-1939., \nTali cifre sono troppo imponenti per riguardare unicamente gli arabi stranieri e i ricchi palestinesi. Occorre aggiungervi i \"fallahin\" che erano emigrati dai loro villaggi vicini e che non s'erano ancora insediati stabilmente, come pure gli abitanti di certi villaggi situati nella zona attribuita alla comunit\u00e0 ebraica dal Piano di partizione della Palestina.\nEsodo rurale.\nLa partenza comincia a dicembre in qualche villaggio, per diventare costante a gennaio e febbraio, bench\u00e9 essa sia caratterizzata da deboli aliquote di partenti. In marzo, in certe localit\u00e0 come a nord di Tel-Aviv, essa si trasforma in un vero esodo. La maggior parte del tempo, l'emigrazione \u00e8 confinata alle zone adiacenti ai principali centri ebraici di concentrazione.\nLe cause sono gli attacchi di rappresaglia dell'Haganah (e in minor misura dell'Irgun e del Lehi) o la paura di tali attacchi. Gli ordini delle autorit\u00e0 (l'Esercito Arabo di Liberazione) d'evacuare alcuni villaggi contribuiscono ugualmente alle partenze. Numerose comunit\u00e0 sono anche circondate ed espulse dalle unit\u00e0 dell'Haganah, bench\u00e9 la politica dell'Haganah sia - secondo Morris - di non dar corso a espulsioni. Intimidazioni provenienti dalle truppe dell'Irgun, come da irregolari arabi, affrettano varie partenze.\nDurante questo periodo, l'esodo rurale si produce principalmente lungo la pianura costiera. Concerne particolarmente i beduini, di cui numerose decine di accampamenti sono evacuati, al pari di numerosi villaggi.\nIn febbraio, Yossef Weiz, una personalit\u00e0 controversa, prende iniziative con i poteri locali militari e civili nella valle di Beissan per favorire l'espulsione di beduini che occupano terre di propriet\u00e0 ebraica. A fine marzo, fa pressione su Israel Galili e David Ben Gurion per implementare una politica nazionale d'espulsione sul territorio attribuito agli ebrei dal Piano di partizione, ma le sue proposte sono respinte.\nEspulsioni.\nDurante questo periodo, secondo Morris, una sola espulsione fu autorizzata. Il 31 dicembre, a seguito di un attacco del Lehi che aveva causato 2 morti e 8 feriti, gli abitanti di Qisarya (Cesarea) a sud di Haifa abbandonano il villaggio. L'Haganah decide allora di occupare il sito (le cui terre sono di propriet\u00e0 ebraica e della Chiesa ortodossa). Nondimeno, i comandanti temono di essere cacciati dai britannici e chiedono l'autorizzazione di radere al suolo il villaggio. Yitzhak Rabin, capo locale delle Operazioni del Palmach, si oppone ma il suo parere non \u00e8 seguito dal Comando. Il 20 febbraio, il 4\u00ba Battaglione del Palmach demolisce le case dopo che i 20 ultimi abitanti del villaggio sono stati evacuati. Nel 1947, il villaggio contava pi\u00f9 d'un migliaio di abitanti.\nSintesi.\nVi sono controversie sull'analisi degli avvenimenti che spinsero i palestinesi alla prima ondata di esodo. Gli storici descrivono tutti un esodo principalmente non \"volontario\" degli arabi palestinesi.\nSono dunque circa 100.000 arabi palestinesi, principalmente membri delle classi agiate degli agglomerati urbani e un piccolo numero di \"fellahin\" a fuggire di loro iniziativa fra il dicembre 1947 e il marzo 1948.\nGelber fornisce le cause seguenti per spiegare tale esodo \"volontario\": deterioramento delle condizioni generali di vita (p.\u00a076), terrore provocato dagli attacchi dell'Haganah, dell'Irgun e del Lehi (p.\u00a077), presenza di bande arabe non controllate che genera un'atmosfera di non-diritto (p.\u00a077), cattivo esempio fornito dai dirigenti arabi (p.\u00a077), paura di rappresaglie dell'Haganah come conseguenza di tali attacchi di organizzazioni paramilitari arabe (p.\u00a078), fuga di fronte ai combattimenti (p.\u00a078), fatto che i civili sono presi a bersaglio dai belligeranti (p.\u00a079), situazione economica difficile (p.\u00a079), effetto della propaganda dell'Haganah (p.\u00a080), evacuazione di certi villaggi per opera dell'Esercito Arabo di Liberazione (p.\u00a080) ed espulsione degli abitanti da Cesarea (p.\u00a080).\nSeconda ondata (aprile - giugno 1948).\nOffensiva dell'Haganah.\nAll'inizio di aprile, l'Haganah che era fino ad allora rimasta in secondo piano, passa all'offensiva e gli eserciti arabi dei Paesi confinanti entrano in guerra il 15 maggio. Questi eventi sono accompagnati da un esodo massiccio di 250.000-300.000 palestinesi, ossia tra il 35% e il 45% del totale della guerra.\n\u00c8 generalmente a questa ondata che si fa riferimento quando si parla di esodo palestinese del 1948. Essa fu anche la pi\u00f9 descritta dai \"media\" e largamente trasmessa dalla stampa scritta e parlata dell'epoca.\nLa \"pulizia\" delle frontiere (novembre 1948 - 1950).\nDopo la guerra e fino al 1950, l'esercito israeliano \u00abpulisce\u00bb le sue frontiere operando ai danni di diversi villaggi arabi, con la conseguenza dell'espulsione di un numero oscillante fra i 30 e i 40.000 civili palestinesi.\nL'esodo in Giordania e l'espulsione.\nNel 1948 l'ONU propose una ripartizione territoriale che fu accettata solo da Re \u02bfAbd All\u0101h di Transgiordania, che ottenne cos\u00ec la Cisgiordania ed una parte di Gerusalemme. La Transgiordania fu ribattezzata Giordania e parte dei palestinesi ottennero la cittadinanza.\nMa con la \"Naksa\" l'ulteriore esodo di profughi palestinesi dovuto alla fuga dai territori occupati da Israele nel 1967 con la guerra dei sei giorni, si rifugiarono nel paese circa 750.000 palestinesi.\nIl conflitto aveva aumentato il potere dei guerrigieri palestinesi di Al Fatah, che dai territori giordani lanciavano attacchi ai confini israeliani, e divennero uno stato nello stato. Questo port\u00f2 re Husayn nel settembre 1970 ad attaccare i palestinesi, in una guerra civile che dur\u00f2 fino al luglio 1971, giungendo all'espulsione dell'OLP dal paese..\nMolti palestinesi si rifugiarono quindi in Libano e questo avrebbe provocato nel 1975 la prima guerra civile libanese\nCause dell'esodo.\nLo studio delle cause della seconda ondata \u00e8 fonte del maggior numero di controversie e polemiche riguardanti l'intera guerra del 1948. Non v'\u00e8 ancora alcun consenso fra gli storici e ancor meno fra i commentatori pro-palestinesi o pro-israeliani. La polemica \u00e8 tornata di forte attualit\u00e0 negli anni ottanta a seguito degli innovativi e coraggiosi lavori dei \"Nuovi Storici\" israeliani, talvolta chiamati post-sionisti, malgrado questa etichetta non piaccia affatto ad alcuni di loro che non intendono esprimersi contro gli ideali del Sionismo, cui ancora intendono riferirsi.\nNel 1988, a seguito dell'apertura degli archivi militari israeliani riguardanti gli anni quaranta, lo storico israeliano Benny Morris ha pubblicato uno studio sul soggetto che egli completer\u00e0 in seguito: \"The Birth of the Palestinian Refugee Problem Revisited\" Morris esamina in particolare i fatti legati all'esodo palestinese, del cui materiale ufficiale ha potuto prendere diretta conoscenza ed elenca l'insieme delle cause che hanno provocato l'esodo, secondo le sue ricerche d'archivio. Se le conclusioni e certe sue analisi sono argomento di confronto storiografico, i fatti non sono per\u00f2 ovviamente soggetti a critica, fondati come sono su documenti ufficiali israeliani dell'epoca.\nFra le cause e gli elementi scatenanti ed acceleranti della \"seconda ondata di rifugiati\", Morris riporta nelle sue conclusioni:\nAnalisi e controversie.\nBenny Morris non propone alcuna causa preliminare per spiegare la \"seconda ondata\" dell'esodo palestinese. La considera infatti come dovuta alla contemporanea congiunzione di tutte le cause suddette. Inoltre, egli esclude categoricamente una causa possibile. Secondo il suo modo di vedere, questa seconda ondata \"non fu il risultato d'una politica generale, predeterminata, dell'Yishuv\" sebbene Morris sottolinei che \"essa fu immediatamente vista come un fenomeno da sfruttare\" nel contesto dell'\"idea del trasferimento [della popolazione palestinese] implicita nel pensiero sionista\".\nTali analisi non sono condivise da tutti gli storici o commentatori. Questi ultimi credono generalmente che vi sia una causa preponderante fra quelle citate per spiegare il massiccio esodo di popolazioni palestinesi. Inoltre la visione che Morris ha del Piano Dalet e della \"tesi del trasferimento\" \u00e8 fortemente messa in dubbio.\nNella sua opera \"La guerre de 1948 en Palestine\", Ilan Papp\u00e9 presenta la controversia e i punti di disaccordo con Morris, quello della storiografia tradizionale e quella degli storici arabi. Come Morris, anch'egli si oppone alla versione degli storici israeliani tradizionali che vedono come causa principale e preponderante dell'esodo palestinese gli ordini di fuga impartiti dal Supremo Comitato Arabo o dai dirigenti dei Paesi arabi. Condivide anche l'opinione di Morris per quanto concerne l'opportunismo di cui dettero prova le autorit\u00e0 ebraiche davanti all'inizio dell'esodo ma solamente per quanto riguarda la prima ondata di rifugiati. In effetti, secondo Papp\u00e9, \"l'esodo dei Palestinesi, [dalla seconda ondata], \u00e8 il risultato d'una deliberata azione dei dirigenti sionisti di Palestina\". Al di l\u00e0 di quanto detto, condivide l'opinione degli storici palestinesi e, in particolare, quella di Walid Khalidi, secondo cui il Piano Dalet sarebbe stato \"un progetto di distruzione della societ\u00e0 palestinese\".\nNella sua opera \"Palestine 1948: war, espace and the emergence of the Palestinian refugee problem\" Yoav Gelber considera per conto suo che la causa principale della seconda ondata di rifugiati fu lo sgretolamento della societ\u00e0 araba palestinese che, senza il sostegno amministrativo britannico, era troppo fragile per resistere alle condizioni imposte da una feroce guerra civile. Anche lui contesta la visione degli storici israeliani tradizionali ma respinge la visione degli storici arabi sul Piano Dalet.\nQueste analisi, che in buona parte riflettono il dibattito in seno alla scuola dei Nuovi Storici, sono contestate da altri storici ancora, come Efraim Karsh. Secondo quest'ultimo in particolare, \"Morris d\u00e0 una cattiva rappresentazione dei documenti, d\u00e0 solo citazioni parziali, produce allegati erronei e riscrive documenti originali\".\nLa posizione degli storici che sostengono la tesi d'una volont\u00e0 determinata dell'Yishuv di espellere i palestinesi \u00e8 diventata sempre pi\u00f9 dura negli ultimi anni. Ilan Papp\u00e9 parla ormai di \"pulizia etnica\", un termine che, egli stesso sottolinea, ha una definizione giuridica e precisa e che egli associa all'insieme del fenomeno riguardante l'esodo palestinese. Secondo Benny Morris, questa radicalizzazione anche terminologica delle opinioni degli storici ha come principale referente Papp\u00e9 e non si basa su alcun materiale storico; argomento che Papp\u00e9 rinvia al mittente, dichiarando che le sue analisi sono motivate dalle \"sue [di Morris] abominevoli considerazioni razziste per quanto riguarda gli arabi in generale e i palestinesi in particolare\"."}
{"id": "2028792", "revid": "19580", "url": "https://it.wikipedia.org/wiki?curid=2028792", "title": "Aeronautica militare finlandese", "text": ""}
{"id": "2028793", "revid": "107831", "url": "https://it.wikipedia.org/wiki?curid=2028793", "title": "Finnish Air Force", "text": ""}
{"id": "2028794", "revid": "1632387", "url": "https://it.wikipedia.org/wiki?curid=2028794", "title": "Savage (Eurythmics)", "text": "Savage \u00e8 un album degli Eurythmics, pubblicato nel 1987.\nDescrizione.\nDopo il contenuto molto pi\u00f9 commerciale dei loro precedenti due album, \"Savage\" vide un brusco cambio di stile, con un suono molto pi\u00f9 sperimentale. L'album ha fatto un uso pesante del NED Synclavier (tastiera di campionamento digitale). L'unico altro musicista che lavor\u00f2 sulle registrazioni con Stewart e Lennox fu il batterista Olle Romo, che ha gestito gran parte della programmazione Synclavier. Lennox ha portato una focalizzazione pi\u00f9 femminista per i suoi testi, che \u00e8 stato reso pi\u00f9 evidente dall'album video di accompagnamento, con un video per ogni canzone."}
{"id": "2028795", "revid": "115533", "url": "https://it.wikipedia.org/wiki?curid=2028795", "title": "Aviazione leggera dell'esercito francese", "text": ""}
{"id": "2028796", "revid": "61051", "url": "https://it.wikipedia.org/wiki?curid=2028796", "title": "French Army Light Aviation", "text": ""}
{"id": "2028797", "revid": "1718925", "url": "https://it.wikipedia.org/wiki?curid=2028797", "title": "Kisb\u00e9r", "text": "Kisb\u00e9r \u00e8 una citt\u00e0 di 7.532 abitanti situata nella provincia di Kom\u00e1rom-Esztergom, nell'Ungheria settentrionale. \nAmministrazione.\nGemellaggi.\nKisb\u00e9r \u00e8 gemellata con:"}
{"id": "2028798", "revid": "729019", "url": "https://it.wikipedia.org/wiki?curid=2028798", "title": "Torre dell'Orte", "text": "La torre dell'Orte \u00e8 una torre costiera situata sul litorale salentino a sud di Otranto, nei pressi di Capo d'Otranto, il punto pi\u00f9 orientale d'Italia.\nStoria e descrizione.\nI lavori di costruzione iniziarono nel 1565 ad opera dei maestri Cesare D'Orlando, Tommaso Vangale e Cola D'Andrano, e la forma era troncopiramidale con lato di 16 metri ed \u00e8 interamente costruita in carparo, con spigoli rinforzati da bugne dello stesso materiale: l'accesso avveniva da monte come in tutte le torri costiere.\nNel 1608 risulta ancora in costruzione.\nNel 1826 la struttura difensiva venne incorporata nella masseria omonima di cui fungeva da magazzino.\nLa torre era in comunicazione con la torre del Serpe, a nord e a sud con torre Palasc\u00eca, oggi crollata."}
{"id": "2028801", "revid": "287204", "url": "https://it.wikipedia.org/wiki?curid=2028801", "title": "Gunter Benko", "text": ""}
{"id": "2028806", "revid": "110157", "url": "https://it.wikipedia.org/wiki?curid=2028806", "title": "B\u00e1bolna", "text": "B\u00e1bolna \u00e8 una citt\u00e0 di 3.885 abitanti situata nella provincia di Kom\u00e1rom-Esztergom, nell'Ungheria settentrionale."}
{"id": "2028807", "revid": "287204", "url": "https://it.wikipedia.org/wiki?curid=2028807", "title": "Gunter Benk\u00f6", "text": ""}
{"id": "2028811", "revid": "19558559", "url": "https://it.wikipedia.org/wiki?curid=2028811", "title": "Egalitarianismo", "text": ""}
{"id": "2028812", "revid": "11959", "url": "https://it.wikipedia.org/wiki?curid=2028812", "title": "Operazione Maccabi", "text": ""}
{"id": "2028815", "revid": "729019", "url": "https://it.wikipedia.org/wiki?curid=2028815", "title": "Linea 11 (metropolitana di Parigi)", "text": "La linea 11 \u00e8 una delle 16 linee della metropolitana di Parigi che servono l'omonima citt\u00e0, capitale della Francia. Collega Mairie des Lilas nella periferia nord-est della capitale a Ch\u00e2telet nel centro di Parigi.\nDescrizione.\n\u00c8 la pi\u00f9 breve delle 14 linee principali della metropolitana, che hanno gestione indipendente (le linee 3 bis e 7 bis sono gestite rispettivamente dalle linee 3 e 7). \u00c8 la tredicesima (delle 14 principali) linea per passeggeri per anno (meno di 47 milioni).\nContrariamente alla maggior parte delle linee metropolitane, la linea 11 non \u00e8 stata inclusa nello schema originale del tardo XIX secolo. \u00c8 stata costruita nel 1930 per sostituire l'ex funicolare di Belleville e per garantire un pi\u00f9 efficace sistema di trasporto al centro di Parigi, a Ch\u00e2telet.\nFuturo.\nElenco delle nuove stazioni e delle loro corrispondenze (con data dell'apertura prevista)\nTurismo.\nLa linea passa vicino a diversi luoghi d'interesse:"}
{"id": "2028818", "revid": "767487", "url": "https://it.wikipedia.org/wiki?curid=2028818", "title": "Dorog", "text": "Dorog (in tedesco \"Drostdorf\") \u00e8 una citt\u00e0 di 12.353 abitanti situata nella provincia di Kom\u00e1rom-Esztergom, nell'Ungheria settentrionale.\nAmministrazione.\nGemellaggi.\nDorog \u00e8 gemellata con:"}
{"id": "2028824", "revid": "339392", "url": "https://it.wikipedia.org/wiki?curid=2028824", "title": "Vajray\u0101na", "text": ""}
{"id": "2028825", "revid": "19558614", "url": "https://it.wikipedia.org/wiki?curid=2028825", "title": "Tribale", "text": ""}
{"id": "2028826", "revid": "19558618", "url": "https://it.wikipedia.org/wiki?curid=2028826", "title": "Tribali", "text": ""}
{"id": "2028828", "revid": "767487", "url": "https://it.wikipedia.org/wiki?curid=2028828", "title": "L\u00e1batlan", "text": "L\u00e1batlan (in tedesco \"Labeland\") \u00e8 una citt\u00e0 di 5.316 abitanti situata nella provincia di Kom\u00e1rom-Esztergom, nell'Ungheria settentrionale."}
{"id": "2028835", "revid": "115533", "url": "https://it.wikipedia.org/wiki?curid=2028835", "title": "German Air Force", "text": ""}
{"id": "2028838", "revid": "767487", "url": "https://it.wikipedia.org/wiki?curid=2028838", "title": "Nyerges\u00fajfalu", "text": "Nyerges\u00fajfalu (in tedesco \"Neudorf\") \u00e8 una citt\u00e0 di 7.649 abitanti situata nella provincia di Kom\u00e1rom-Esztergom, nell'Ungheria settentrionale.\nAmministrazione.\nGemellaggi.\nNyerges\u00fajfalu \u00e8 gemellata con:"}
{"id": "2028839", "revid": "48344", "url": "https://it.wikipedia.org/wiki?curid=2028839", "title": "Imperial Japanese Navy Air Service", "text": ""}
{"id": "2028840", "revid": "1632387", "url": "https://it.wikipedia.org/wiki?curid=2028840", "title": "We Too Are One", "text": "We Too Are One \u00e8 un album degli Eurythmics, pubblicato nel 1989.\nAccoglienza e successo commerciale.\nQuando \u00e8 stato pubblicato nel 1989, l'album \u00e8 andato dritto al numero uno nel Regno Unito, dove \u00e8 stato certificato doppio disco di platino. Da esso hanno pubblicato quattro singoli, ognuno dei quali ha raggiunto la top 30 UK: \"Revival\", \"Don't Ask Me Why\", \"The King and Queen of America\", e \"Angel\".\nNegli Stati Uniti, \"(My My) Baby's Gonna Cry\" \u00e8 stato pubblicato come singolo, ma non \u00e8 riuscito ad entrare in classifica.\nIl 14 novembre 2005, SonyBMG riconfezionato e pubblicato back catalogue Eurythmics come Deluxe Edition ristampe, tra cui anche We Too Are One. La tracklist originale \u00e8 stato integrato con bonus track e remix (vedi sotto).\nNonostante il ragionevole successo dei quattro singoli, nessuno di essi sono stati inclusi nel Greatest Hits del 2005 \"Ultimate Collection\"."}
{"id": "2028841", "revid": "88667776", "url": "https://it.wikipedia.org/wiki?curid=2028841", "title": "Benedetta da Vimercate", "text": "Biografia.\nBenedetta da Vimercate scrisse la prima agiografia sulla vita monastica, mistica e miracolosa della beata Veronica Negroni da Binasco, \"La virtuosa vita religiosa di suor Veronica del Monastero di Santa Marta della Citt\u00e0 di Milano, con i mirabili misteri di rivelazioni ed apparizioni che ebbe dal Signore in diversi modi, (Biblioteca Ambrosiana, Milano: riferimento I 179 inf.)\".\nL'opera documenta la vita della beata divisa in quattro parti: &lt;br&gt;\n- La I parte riassume episodi di vita monastica e le prime estasi\n.&lt;br&gt;\n- La II parte\ntratta delle estasi, delle feste in Paradiso dei Santi, di Maria e di Ges\u00f9 e dell'ultima parte della sua vita evangelica.&lt;br&gt;\n- La III parte descrive le estasi e la Passione di Cristo.&lt;br&gt;\n- La IV parte riporta episodi della vita e morte della beata.&lt;br&gt;\n- L'epilogo illustra i miracoli.\nQuesta agiografia \u00e8 stata scritta in lingua volgare; il testo manoscritto, conservato nella Biblioteca Ambrosiana di Milano, fu composto dopo la morte della beata, con il contributo di suor Taddea de Bonleij, compagna di cella e segretaria della beata.\nQuest'opera fu gelosamente conservata dall'autrice fino alla sua morte, avvenuta nell'anno 1515, e fu scoperta nel 1516 dal teologo domenicano Isidoro Isolani, grazie al contributo dell'allora madre superiora, la venerabile Arcangela Panigarola. L'Isolani la utilizz\u00f2 parzialmente per la stesura di un testo in latino che fu dato alla stampa e reso pubblico il 3 aprile 1518.\nLa biografia monastica di suor Benedetta fu scritta sul \"Libro delle Monache\" a cura di suor Veronica Stampa e trascritto nel gennaio 1650 da Francesco Bonardi in \"Origine e progresso del venerando Monastero di Santa Marta di Milano\"; questo testo \u00e8 conservato nella Biblioteca Ambrosiana di Milano.\nScrisse suor Veronica Stampa: \u00ab\"Sor Benedetta figliuola di M.r Luchino da Vimercato fu ricevuta alla nostra Religione al Divino Officio dalla sud.a M.re Sor Michelina adi 18. Aprile 1457, suo nome era Lucia, et fu la prima che fusse ricevuta ad esser obbligata a dire l'Officio grande, poich\u00e9 lei disse di non voler entrare in questa Religione, se non se gli prometteva di dire l'Officio grande si come cos\u00ec fu osservato, et doppo che lei fu entrata nella Religione fu sempre osservante di tutti li ordini, n\u00e9 mai lasci\u00f2 d'andare all'Officio, se non era oppressa da grave infirmit\u00e0, et era una Donna di grande astinenza e devotione, e pareva proprio un Santo Padre. Quando io Sor Veronica venni nel Monastero ella era molto vecchia, ma rendeva gran divotione \u00e0 vederla, era sempre allegra in faccia, le sue dolci parole erano sempre in lodare e ringratiar Dio con tanto fervore, che pariva che d'hora in hora cominciasse \u00e0 servir \u00e0 Dio, et gli sentij \u00e0 dire che era stata quarant'anni nella Religione, che mai doppo Matutino era andata una volta sopra la lettiera \u00e0 dormire, et che haveva havute grandissime Infermit\u00e0, et in et\u00e0 di tren'anni era restata senza alcuno dente in bocca. Fu Madre Superiora tr\u00e8 anni, Vicaria circa dodici anni, et molte volte Maestra delle Novitie. Fu quella che scrisse la Vita della Beata Veronica, et molti altri libri d'Orationi, e tutti i libri da canto, che di presente si adoperano in Choro ogni giorno. Fece la sua Professione nelle mani della sud.a Madre adi 20. Decemb.e 1458., e pass\u00f2 alla felice vita adi 30. Giugno 1515. in et\u00e0 di circa novant'anni\"\u00bb (Biblioteca Ambrosiana, Milano, manoscritto L 56 sussidio)."}
{"id": "2028842", "revid": "339392", "url": "https://it.wikipedia.org/wiki?curid=2028842", "title": "Italian Air Force", "text": ""}
{"id": "2028844", "revid": "115533", "url": "https://it.wikipedia.org/wiki?curid=2028844", "title": "Italian Co-Belligerent Air Force", "text": ""}
{"id": "2028845", "revid": "7969", "url": "https://it.wikipedia.org/wiki?curid=2028845", "title": "National Republican Air Force", "text": ""}
{"id": "2028848", "revid": "484362", "url": "https://it.wikipedia.org/wiki?curid=2028848", "title": "Medway", "text": "Con il nome Medway si indicano:\nGeografia.\nStati Uniti d'America.\nla cittadine di:"}
{"id": "2028854", "revid": "7969", "url": "https://it.wikipedia.org/wiki?curid=2028854", "title": "Italian Royal Army Air Corps", "text": ""}
{"id": "2028857", "revid": "7969", "url": "https://it.wikipedia.org/wiki?curid=2028857", "title": "Aeronautical Service", "text": ""}
{"id": "2028859", "revid": "115533", "url": "https://it.wikipedia.org/wiki?curid=2028859", "title": "Italian Army Air Arm", "text": ""}
{"id": "2028860", "revid": "1543377", "url": "https://it.wikipedia.org/wiki?curid=2028860", "title": "Municipalit\u00e0 locale di Ephraim Mogale", "text": "La municipalit\u00e0 locale di Ephraim Mogale (in inglese Ephraim Mogale Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di Sekhukhune, nella provincia del Limpopo. Fino al 2010 era nota con la denominazione di Greater Marble Hall, dal nome del suo capoluogo, Marble Hall.\nIl suo territorio si estende su una superficie di ed \u00e8 suddiviso in 14 circoscrizioni elettorali (\"wards\"). Il suo codice di distretto \u00e8 LIM471.\nGeografia fisica.\nConfini.\nLa municipalit\u00e0 locale di Greater Marble Hall confina a nord con quella di Lepele-Nkumpi (Capricorn), a nord e a est con quella di Makhuduthamaga, a sud con quella di Elias Motsoalendi, a ovest con quelle di Dr J.S. Moroka (Nkangala/Mpumalanga) e Mookgopong (Waterberg)."}
{"id": "2028861", "revid": "3791", "url": "https://it.wikipedia.org/wiki?curid=2028861", "title": "Christopher Clavius", "text": ""}
{"id": "2028862", "revid": "729019", "url": "https://it.wikipedia.org/wiki?curid=2028862", "title": "Torre Sant'Emiliano", "text": "Torre Sant'Emiliano \u00e8 una torre costiera del Salento posta sul litorale di Otranto, a met\u00e0 strada fra Punta Palasc\u00eca e Porto Badisco. \u00c8 posizionata a 50 metri sul livello del mare. Costruita nel XVI secolo durante il regno di Carlo V, aveva funzioni difensive come tutte le altre torri costiere.\nStruttura.\nHa una forma troncoconica e misura 9 metri di diametro. Necessita di un restauro, visti i segni di cedimento.\nComunicava a nord con Torre Palasc\u00eca e a sud con la torre che sorgeva a Porto Badisco."}
{"id": "2028864", "revid": "339392", "url": "https://it.wikipedia.org/wiki?curid=2028864", "title": "Greater Marble Hall Municipality", "text": ""}
{"id": "2028866", "revid": "2056951", "url": "https://it.wikipedia.org/wiki?curid=2028866", "title": "Festival di Cannes 1990", "text": "La 43\u00aa edizione del Festival di Cannes si \u00e8 svolta a Cannes dal 10 al 21 maggio 1990.\nLa giuria presieduta dal regista italiano Bernardo Bertolucci ha assegnato la Palma d'oro per il miglior film a \"Cuore selvaggio\" di David Lynch."}
{"id": "2028871", "revid": "19558947", "url": "https://it.wikipedia.org/wiki?curid=2028871", "title": "Ojibwe", "text": ""}
{"id": "2028873", "revid": "729019", "url": "https://it.wikipedia.org/wiki?curid=2028873", "title": "Torre Badisco", "text": "Torre Badisco era una torre costiera con funzioni difensive che sorgeva nei pressi della localit\u00e0 di Porto Badisco. Della struttura, costruita intorno al 1500 da Carlo V, non rimangono tracce."}
{"id": "2028875", "revid": "2153076", "url": "https://it.wikipedia.org/wiki?curid=2028875", "title": "Greatest Hits (Eurythmics)", "text": "Greatest Hits \u00e8 la prima raccolta del gruppo musicale britannico Eurythmics, pubblicato nel 1991."}
{"id": "2028878", "revid": "1442080", "url": "https://it.wikipedia.org/wiki?curid=2028878", "title": "Ian Bell", "text": ""}
{"id": "2028880", "revid": "2519", "url": "https://it.wikipedia.org/wiki?curid=2028880", "title": "Musei civici di Lecco", "text": "I Musei civici di Lecco (oggi \"Sistema Museale Urbano di Lecco\" o SiMUL) sono stati istituiti nel 1900, a partire dal Museo naturalistico privato di Carlo Vercelloni, inaugurato nel 1888. Fondati dal geologo Mario Cermenati, dal naturalista Carlo Vercelloni e dall'archeologo Antonio Magni, furono collocati nel 1927 nella sede del Palazzo Belgiojoso.\nNel 1933 vi conflu\u00ec il \"Museo storico\", nel 1983 la Galleria comunale d'arte e il Civico museo manzoniano, nel 1986 la \"Sezione separata d'archivio\" annessa al Museo storico, nel 2001 il Museo archeologico e nel 2004 il planetario \"Citt\u00e0 di Lecco\", annesso al Museo di storia naturale.\nAlla prima sede si aggiunsero, nel corso del tempo, quella della Torre Viscontea e quella di Villa Manzoni, dove oggi ha sede la direzione del sistema museale."}
{"id": "2028882", "revid": "164044", "url": "https://it.wikipedia.org/wiki?curid=2028882", "title": "AVFC", "text": ""}
{"id": "2028888", "revid": "2153076", "url": "https://it.wikipedia.org/wiki?curid=2028888", "title": "Ultimate Collection (Eurythmics)", "text": "Ultimate Collection \u00e8 la seconda raccolta del gruppo musicale britannico Eurythmics, pubblicata nel 2005."}
{"id": "2028891", "revid": "287204", "url": "https://it.wikipedia.org/wiki?curid=2028891", "title": "Morte di una strega (romanzo)", "text": "Morte di una strega (titolo originale \"Death of Jezebel\") \u00e8 un romanzo poliziesco del 1948 di Christianna Brand. Il romanzo \u00e8 stato pubblicato da Arnoldo Mondadori Editore nel 1994 nella collana Il Giallo Mondadori con il numero 2382. \"Morte di una strega\" \u00e8 un giallo enigma in cui l'investigatore si trova alle prese con un delitto impossibile.\nTrama.\nNell'enorme struttura dell'Elysian Hall di Londra, Isabel Drew sta organizzando uno spettacolo di rievocazione storica: undici cavalieri in armatura che rendono omaggio alla regina d'Inghilterra. Tuttavia secondo qualcuno Isabel \u00e8 responsabile del suicidio di Johnny Wise, avvenuto sette anni prima nel 1940, e vuole vendicarsi uccidendo le persone coinvolte nello spettacolo, addirittura sotto gli occhi del pubblico."}
{"id": "2028892", "revid": "729019", "url": "https://it.wikipedia.org/wiki?curid=2028892", "title": "Torre Fiumicelli", "text": "Torre Fiumicelli \u00e8 una torre costiera fatta costruire dal Re di Napoli sul finire del secolo XVI nel territorio del Comune di Otranto sulla spiaggia a nord della foce dei Laghi Alimini. L'appalto per la sua costruzione fu affidato nel 1582 ma nel 1592 la torre non risulta ancora completata."}
{"id": "2028893", "revid": "3791", "url": "https://it.wikipedia.org/wiki?curid=2028893", "title": "Governatorato dello Stato Citt\u00e0 del Vaticano", "text": ""}
{"id": "2028895", "revid": "2068538", "url": "https://it.wikipedia.org/wiki?curid=2028895", "title": "Boxed (Eurythmics)", "text": "Boxed \u00e8 un Box set degli Eurythmics, contenente otto album rimasterizzati, pi\u00f9 43 canzoni bonus. \u00c8 stata pubblicata il 14 novembre 2005."}
{"id": "2028896", "revid": "486946", "url": "https://it.wikipedia.org/wiki?curid=2028896", "title": "Civico Museo Manzoniano", "text": ""}
{"id": "2028897", "revid": "124123", "url": "https://it.wikipedia.org/wiki?curid=2028897", "title": "Nati nel 10", "text": ""}
{"id": "2028898", "revid": "547034", "url": "https://it.wikipedia.org/wiki?curid=2028898", "title": "Contratto telematico", "text": "Per contratto telematico si intende lo scambio tra proposta e accettazione operato a distanza attraverso la rete telematica.\nLe tipologie.\nSi individuano due tipologie di contratto telematico:\nIl cosiddetto \"contratto di rete\" pu\u00f2 essere stipulato con entrambe le modalit\u00e0 sopra riportate. Col D. L. n. 83/2012 (art. 45 co 1) viene introdotto nell'ordinamento italiano il contratto di rete per le persone giuridiche, che abbiano dichiarato di aderire ad una rete di imprese, e utilizzino il modello di contratto tipizzato (non ancora reso disponibile dal Ministero della Giustizia). Il contratto di rete non pu\u00f2 essere utilizzato tra una persona fisica e una giuridica, oppure tra due persone fisiche, n\u00e9 fra due aziende qualsiasi, ma limitatamente a quelle aderenti ad un'impresa a rete. \nIl contratto di rete \u00e8 una modalit\u00e0 alternativa a quelle della scrittura privata con autentica di firma, o dell'atto notarile (con le quali pu\u00f2 comunque essere sottoscritto), che richiedono entrambi l'intervento di personale esterno alle parti (notaio o pubblico ufficiale autorizzato). Presenta comunque il limite di dovere essere annotato presso ognuno dei registri in cui sono registrate le imprese aderenti. \nIn s\u00e9 crea solamente effetti obbligatori tra le parti, pu\u00f2 prevedere un organo comune e un fondo patrimoniale, ma resta privo di soggettivit\u00e0 giuridica: se invece gli imprenditori optano per la \"rete-organizzazione\", \u00e8 sufficiente annotare il contratto presso il Registro delle Imprese per creare un nuovo soggetto indipendente, che \u00e8 obbligato a tenere una contabilit\u00e0 propria , e che pu\u00f2 firmare contratti con la Pubblica Amministrazione (L. n. 221/2012).\nNel Regno Unito.\nNel Regno Unito esiste una modalit\u00e0 di sottoscrizione fra imprese che prevede la conferma per accettazione di entrambe le parti tramite e-mail, e l'archiviazione di una copia elettronica controfirmata presso un ente pubblico terzo, in modo che, in caso di contenzioso, il giudice competente abbia a disposizione in tempi brevi la certezza dell'obbligazione. Questo tipo di contratto talora \u00e8 associato alla fatturazione elettronica, che consente a sua volta di accertare rapidamente l'effettiva consegna del bene/fruizione del servizio oggetto della fornitura (se accettata dalla parte obbligata), e il relativo pagamento.\nEvoluzione storica.\nIl termine contratto telematico \u00e8 stato coniato nel 1997 da una dottrina civilistica italiana (Alberto Maria Gambino, con il libro \"L'accordo telematico\"), suscitando un vivace dibattito tra autorevoli giuristi italiani, esemplificatosi nello scambio epistolare tra Natalino Irti e Giorgio Oppo sulla questione se collocare o meno il fenomeno entro la vicenda dell'accordo negoziale.\nRiferimenti normativi.\nIn data 20 maggio 1997, il Parlamento Europeo e il Consiglio dell'Unione Europea hanno adottato la dir. n. 97/7/Ce riguardante la protezione dei consumatori nei contratti negoziati a distanza. Il d.lg. di recepimento 22 maggio 1999, n. 185 ha definito il contratto a distanza quale quello \u201cavente per oggetto beni e servizi, stipulato fra un fornitore e un consumatore nell'ambito di un sistema di vendita o di prestazioni di servizi a distanza, organizzato dal fornitore, che per tale contratto impiega esclusivamente una o pi\u00f9 tecniche di comunicazione a distanza, fino alla conclusione del contratto, compresa la conclusione del contratto stessa\" (norma ora riformulata all'art. 50 del Codice del consumo, con la sostituzione della parola fornitore con professionista).\nLa normativa si applica al contratto a distanza \u201cstipulato tra un professionista e un consumatore\u201d (art. 50, lett. a, Codice del consumo), specificando che per consumatore o utente va intesa \u201cla persona fisica che agisce per scopi estranei all'attivit\u00e0 imprenditoriale o professionale eventualmente svolta\u201d (art. 3, lett. a, Codice del consumo). La tecnologia che \u00e8 alla base della trasmissione \u00e8 compresa nella definizione di tecnica di comunicazione a distanza: \u201cqualunque mezzo che, senza la presenza fisica e simultanea del professionista e del consumatore, possa impiegarsi per la conclusione del contratto tra le dette parti\u201d (art. 50, lett. c, Codice del consumo); nell'elenco allegato al d.lg. n. 185/1999 compariva la posta elettronica.\nLa legge prevede oneri informativi. In particolare, l'art. 3 del d. lg. n. 185/1999 (ora art. 52, primo comma, Codice del consumo), prevede una serie di informazioni obbligatorie che il consumatore deve ricevere \u201cin tempo utile, prima della conclusione di qualsiasi contratto a distanza\u201d. Tali informazioni, in particolare, concernono: l'identit\u00e0 e l'indirizzo del professionista; le caratteristiche e il prezzo del bene o del servizio; le spese di consegna e le modalit\u00e0 dell'esecuzione del contratto; il diritto di recesso e la sua esclusione; i costi della tecnica utilizzata e la durata del contratto. Le informazioni devono essere fornite in modo chiaro e comprensibile, con ogni mezzo adeguato alla comunicazione a distanza (art. 52, secondo comma, Codice del consumo). Inoltre si stabilisce che il consumatore deve ricevere conferma delle informazioni, per iscritto o su altro supporto duraturo a sua disposizione ed a lui accessibile, insieme all'indicazione delle condizioni e modalit\u00e0 del diritto di recesso, esercitabile nel termine di dieci giorni lavorativi, con diverse decorrenze a seconda che si tratti di beni o di servizi (art. 53 e art. 64 ss., Codice del consumo). Per i contratti stipulati dopo il 13 giugno 2014, valgono nuove regole fissate dal D.lgs. 21/2014 che ha recepito la Direttiva 2011/83/UE, che prevedono il diritto di recesso entro 14 giorni, purch\u00e9 il contratto avente ad oggetto la fornitura di servizi non s\u00eca completamente eseguito o iniziato prima di tale termine. Con riguardo alla conclusione del contratto con accesso al sito, il quadro normativo si compone delle norme contenute nel d.lgs. n. 70 del 9 aprile 2003, di attuazione della dir. n. 2000/31/CE \u201crelativa a taluni aspetti giuridici dei servizi della societ\u00e0 dell'informazione nel mercato interno, con particolare riferimento al commercio elettronico\u201d. I \u201cservizi della societ\u00e0 dell'informazione\u201d, secondo l'art. 2, comma 1, lett. a, sono \u201cle attivit\u00e0 economiche svolte in linea \u2013 on line - nonch\u00e9 i servizi definiti dall'articolo 1, comma 1, lettera b), della legge 21 giugno 1986, n. 317, e successive modificazioni\u201d (tale ultima norma intende per servizio della societ\u00e0 dell'informazione qualsiasi servizio prestato normalmente dietro retribuzione, a distanza, per via elettronica e a richiesta individuale di un destinatario di servizi).\nAll'articolo 12, si disciplina l'ambito dell'offerta al pubblico, proposta contrattuale che richiede un'accettazione. In essa \u00e8 fatto obbligo di indicare: le varie fasi tecniche che occorre rendere noto all'altra parte per giungere alla conclusione del contratto; il modo di correggere gli errori prima di inoltrare l'ordine; gli eventuali codici di condotta cui si aderisce e come accedervi per via telematica; le lingue a disposizione per concludere il contratto oltre all'italiano; il modo in cui il contratto concluso sar\u00e0 archiviato e le relative modalit\u00e0 di accesso; l'indicazione degli strumenti di composizione delle controversie. Emerge in tali prescrizioni lo slittamento verso una ratio protettiva radicata nella scarsa dimestichezza e familiarit\u00e0 rispetto alle modalit\u00e0 attuative degli atti di commercio elettronico. \nLe norme vanno complessivamente lette alla luce del rapporto tra tutela del consumatore, controllo dell'efficienza del mercato e garanzia della correttezza del suo funzionamento. \nL'art. 13, 1\u00b0 comma, d. lgs. n. 70/2003 conferma in linea generale l'applicabilit\u00e0 delle norme sulla conclusione dei contratti \u201canche nei casi in cui il destinatario di un bene o di un servizio della societ\u00e0 dell'informazione inoltri il proprio ordine per via telematica\u201d.\nL'art. 45, comma 2, del d. lgs. 7 marzo 2005, n. 82 (cosiddetto \"CAD\", \"Codice dell'Amministrazione Digitale\"), stabilisce, a proposito del documento informatico trasmesso per via telematica, che questo \u201csi intende consegnato al destinatario se reso disponibile all'indirizzo elettronico da questi dichiarato, nella casella di posta elettronica del destinatario messa a disposizione dal gestore\u201d.\nBibliografia.\nPer la manualistica si veda:"}
{"id": "2028899", "revid": "834", "url": "https://it.wikipedia.org/wiki?curid=2028899", "title": "Emerson, Lake and Palmer", "text": ""}
{"id": "2028906", "revid": "28592", "url": "https://it.wikipedia.org/wiki?curid=2028906", "title": "Geometria complementare", "text": ""}
{"id": "2028907", "revid": "119991", "url": "https://it.wikipedia.org/wiki?curid=2028907", "title": "Musei civici di lecco", "text": ""}
{"id": "2028908", "revid": "367445", "url": "https://it.wikipedia.org/wiki?curid=2028908", "title": "Area metropolitana di Napoli", "text": "Larea metropolitana di Napoli, denominata Grande Napoli, indica la parte di territorio campano che per ragioni economiche, urbanistiche, sociali e di servizio, nonch\u00e9 storiche e culturali, \u00e8 legato alla citt\u00e0 di Napoli.\nA differenza della citt\u00e0 metropolitana di Napoli, non \u00e8 un territorio amministrato politicamente, bens\u00ec \u00e8 un'area dai confini non giuridicamente delimitati n\u00e9 univocamente definiti.\nTerritorio.\nDiverse fonti indicano che l'area metropolitana di Napoli \u00e8 la seconda d'Italia per popolazione dopo quella di Milano; per l'European Spatial Planning Observation Network, con una popolazione che oscilla tra i 3.700.000 e i 4.250.000 abitanti. Fonti SVIMEZ ne attribuiscono 4.434.136 distribuiti su un'area di 2\u00a0300\u00a0km\u00b2. Per il CENSIS, invece, l'area metropolitana napoletana sarebbe seconda solo alla megaregione lombarda, che conta 4.996.084 abitanti. Dati ONU del 2010 riferiscono di una popolazione di 5 milioni di abitanti.\nL'area metropolitana \u00e8, ad ogni modo, una delle pi\u00f9 popolose e densamente popolate dell'Unione europea: la densit\u00e0 abitativa della sola citt\u00e0 metropolitana di Napoli, subentrata alla vecchia provincia il 1\u00ba gennaio 2015, \u00e8 pari a 2\u00a0672 ab./km\u00b2. Gli urbanisti chiamano l'intero territorio urbanizzato \"Grande Napoli\".\nAlcuni studi condotti da diversi istituti di ricerca e statistica negli anni ottanta e novanta hanno tracciato varie ipotesi di delimitazione del territorio, tenendo conto di pi\u00f9 fattori di riferimento.\nDelimitazioni territoriali.\nLe ipotesi che si sono succedute nel corso degli anni in merito ai confini della citt\u00e0 metropolitana di Napoli sono state diverse, tuttavia dopo essere definitivamente tramontata l'idea di delimitare un territorio metropolitano ristretto all'interno della ex provincia di Napoli, che, secondo la legge vigente, non avrebbe poi consentito ai territori esclusi l'istituzione di una nuova provincia di riferimento, tale ipotesi in realt\u00e0 \u00e8 stata abbandonata anche per l'eccessiva frammentazione che avrebbe creato in uno spazio notoriamente esiguo (1.171\u00a0km\u00b2), densamente popolato e da sempre caratterizzato da un forte squilibrio territoriale con il resto della regione (13.595\u00a0km\u00b2).\nI vari studi di pi\u00f9 centri di ricerca e statistica possono essere ricondotti sostanzialmente a due delimitazioni principali: una che considera parte dell'area alcune zone delle province di Caserta (Agro aversano), Salerno (Agro nocerino-sarnese) e Avellino (Vallo di Lauro e Baianese); un'altra studio SVIMEZ, fa rientrare nell'area oltre all'intero territorio napoletano, 36 comuni della provincia di Caserta (compreso il capoluogo) e 35 comuni della provincia di Salerno capoluoghi inclusi, pi\u00f9 6 comuni in provincia di Avellino per un totale di 173 comuni, tuttavia questa \u00e8 stata considerata sempre l'ipotesi pi\u00f9 remota e di difficilissima attuazione proprio per l'ampiezza e l'eterogeneit\u00e0 dei territori coinvolti.\nL'orientamento generale \u00e8 andato quindi verso la preferenza di una citt\u00e0 metropolitana coincidente con il territorio della ex provincia di Napoli, in quanto incontra meno difficolt\u00e0 nella modificazione degli attuali ambiti amministrativi e presenta vantaggi in ordine a tutta una serie di fattori geografici e di organizzazione spaziale che sorreggono storicamente la vita attiva dell'area napoletana. Tale tesi ha trovato infine conferma con l'approvazione della legge n. 256 del 7 aprile 2014, che per\u00f2 non chiude la possibilit\u00e0 ad altri territori di aderire alla citt\u00e0 metropolitana; qualora la regione interessata, entro trenta giorni dalla richiesta, esprima parere contrario, riguardo alle proposte formulate dai comuni, il Governo promuove un'intesa tra la regione e i comuni interessati, da definire entro novanta giorni dalla data di espressione del parere. In caso di mancato raggiungimento dell'intesa entro il predetto termine, il Consiglio dei ministri, sentita la relazione del Ministro per gli affari regionali e del Ministro dell'interno, udito il parere del presidente della regione, decide in via definitiva in ordine all'approvazione e alla presentazione al Parlamento del disegno di legge contenente modifiche territoriali di province e di citt\u00e0 metropolitane, ai sensi dell'articolo 133, primo comma, della Costituzione."}
{"id": "2028912", "revid": "991694", "url": "https://it.wikipedia.org/wiki?curid=2028912", "title": "Emerson, Lake and Palmer (album)", "text": ""}
{"id": "2028923", "revid": "287204", "url": "https://it.wikipedia.org/wiki?curid=2028923", "title": "Cesar Cueto", "text": ""}
{"id": "2028934", "revid": "19559753", "url": "https://it.wikipedia.org/wiki?curid=2028934", "title": "The Dukes of Burlington", "text": ""}
{"id": "2028936", "revid": "19559760", "url": "https://it.wikipedia.org/wiki?curid=2028936", "title": "The Duke of Burlington", "text": ""}
{"id": "2028938", "revid": "19559770", "url": "https://it.wikipedia.org/wiki?curid=2028938", "title": "Duke of Burlington", "text": ""}
{"id": "2028939", "revid": "19559775", "url": "https://it.wikipedia.org/wiki?curid=2028939", "title": "Dukes of Burlington", "text": ""}
{"id": "2028943", "revid": "729019", "url": "https://it.wikipedia.org/wiki?curid=2028943", "title": "Torre Diso", "text": "Torre Diso \u00e8 una torre costiera posta sul litorale del Salento nel comune di Castro. Fu edificata nel XVI Secolo e rientra nel grande sistema delle torri costiere del Salento. Prende il nome dalla vicina cittadina di Diso. \u00c8 situata in Via Superpanoramica a Castro Marina su di una scogliera, a circa 40 metri sul livello del mare. Oggi ci\u00f2 che rimane della torre \u00e8 ormai un rudere.\nLa torre comunicava visivamente a Sud con Torre Capo Lupo (o Torre di Marittima) e a Nord con le fortificazioni di Castro. Con ogni probabilit\u00e0 Torre Diso \u00e8 il primo edificio mai costruito a Castro Marina.\nStoria.\nNella cartografia antica, Torre Diso subisce alcune variazioni di nome: \u201cTorre della Casa\u201d, \u201cTorre della Cala\u201d o \u201cdella Cala del Cubo\u201d, dunque \u201cTorre de Diso\u201d. Nelle antiche pubblicazioni del XVII secolo, Scipione Mazzella (1601) ed Enrico Bacco Alemanno (1629) la indicano col nome di \u201cTorre della Casa del Rio\u201d.\nNel 1537 e nel 1573, la Citt\u00e0 di Castro, al tempo Contea e Diocesi, fu assediata, brutalmente saccheggiata e distrutta, in entrambe le occasioni, dalle armate turche. Da quel momento in poi, passarono secoli prima che Castro potesse riprendersi. \u201cI pochi abitanti superstiti vissero tra le rovine delle antiche fortezze, nel ricordo soltanto della passata grandezza\u201d (Boccadamo).\nA conferma della gravit\u00e0 del momento storico, il Regno di Napoli decise di aumentare il numero delle torri costiere presenti sul territorio. Queste nuove torri, cosiddette \"tipiche del Regno\", furono costruite prevalentemente nel decennio 1565-1575, in seguito all\u2019\"Orden General\" di Parafan De Ribera. Torre Diso era una di queste.\nIn un documento del 1580, riportato dal Cosi (1989) e dal De Salve (2016), risulta che, \u201cil maestro Cesare Schero di Lecce, il 2 giugno 1580 rilascia procura al figlio Pietro Angelo per riscuotere presso la generale Tesoreria di questo Regno, quanto gli \u00e8 dovuto per le fabbriche da lui eseguite nella citt\u00e0 di Otranto ed in altri luoghi e segnatamente nella torre sita nel territorio di Diso\u201d. \nIl Cosi (1989) e Boccadamo (1994) riportano un ulteriore documento che narra una peculiare vicenda. \u201cLo Spagnolo Gregorio Martines, nominato caporale della Torre di Diso alias della Cala del Cubo con lettera del 25 agosto 1581 dell\u2019allora Vicer\u00e9 Iuan de Zuniga, il 16 agosto 1586 rinuncia al caporalato a favore del connazionale Francesco Rois. Il motivo delle dimissioni proviene dall\u2019odio e malevolenza di alcune persone che, istigate da animo diabolico, gli spararono un colpo di archibugio mentre andava a ritirare il suo stipendio nel Casale di Sanarica e poco manc\u00f2 che non venisse ucciso; e, permanendo in codesto esercizio nel quale ha contratto capitali inimicizie, rischia la vita.\u201d\nVittorio Faglia (1975) nel suo grande censimento delle torri costiere di Terra d\u2019Otranto, cita l\u2019esistenza di un documento risalente al 1777, secondo il quale la torre fosse custodita da un torriere interino che chiedeva un risarcimento. Questo presuppone che la torre svolgesse ancora la sua funzione sul finire del XVIII Secolo. Le notizie successive riguardo Torre Diso appaiono spesso confuse. La torre viene prima riportata distrutta all\u2019inizio del XIX Secolo dalle truppe navali inglesi durante il periodo del Blocco Continentale napoleonico; viene poi censita in buone condizioni nel 1825 (lo confermano il Faglia e De Salve). Ne fece una ricognizione il Faglia nel suo censimento del 1975, ma negli anni \u201980 il Cosi non fu in grado di individuarla e con il passare degli anni pass\u00f2 inosservata anche in successive pubblicazioni come quella di Ferrara del 2009.\nLa torre \u00e8 quasi interamente crollata. Secondo il Faglia fu danneggiata verosimilmente dagli uomini (per le navi inglesi essa era abbastanza fuori tiro). Non si sa per certo cosa abbia causato tale deterioramento. In quale percentuale lo sfacelo sia dovuto all\u2019incompetenza del progettista, alla disonest\u00e0 dell\u2019appaltatore (fenomeno esistente anche allora ed ampiamente provato per pi\u00f9 di una costruzione) o al vandalismo e all\u2019incuria dei posteri, \u00e8 molto difficile determinarlo.\nNel 2020, ci sono stati degli sforzi da parte di alcuni cittadini, affinch\u00e9 l\u2019amministrazione comunale si prendesse carico del rudere, in ottica di una possibile riqualifica. Potrebbero infatti esserci presto nuovi risvolti.\nStruttura.\nTorre Diso appartiene alla tipologia di torri \"tipiche del Regno\", a base quadrata e corpo scarpato, forse a tre caditoie. Questa tipologia di torri, come detto, risale al periodo dell\u2019\"Orden General\" di Perafan de Ribera (1563). La sua struttura \u00e8 ben distinguibile dalle poche fotografie risalenti alla seconda met\u00e0 del \u2018900. L\u2019attuale rudere risulta ancor di pi\u00f9 deteriorato soprattutto nel suo lato-mare che fino agli anni \u201890 poteva contare diversi metri di altezza in pi\u00f9.\u00a0 Il rudere \u00e8 stato a lungo minacciato dalla presenza di folta vegetazione, che con rami e radici rischiava di provocare danni irrimediabili, vista la situazione gi\u00e0 critica.\nNel 1975, il Faglia riusc\u00ec ad individuare addirittura alcune caratteristiche della struttura interna della torre, oggi non pi\u00f9 distinguibili. Scrisse infatti \u201call\u2019interno si legge un inizio di volta e risega di appoggio (cisterna o locale sotterraneo)\u201d. Torre Diso come ogni torre costiera della sua tipologia presentava una cisterna al piano terra ed un vano agibile al primo piano. Fu costruita con pietre irregolari ricavate dall\u2019ambiente circostante e molto probabilmente nei suoi quattro angoli vi erano pietre regolari e squadrate come nella vicina Torre del Sasso, nel Comune di Tricase."}
{"id": "2028945", "revid": "486946", "url": "https://it.wikipedia.org/wiki?curid=2028945", "title": "Universit\u00e9 de Paris VIII", "text": ""}
{"id": "2028946", "revid": "289247", "url": "https://it.wikipedia.org/wiki?curid=2028946", "title": "Niccol\u00f2 Orsini di Pitigliano", "text": ""}
{"id": "2028948", "revid": "599013", "url": "https://it.wikipedia.org/wiki?curid=2028948", "title": "Danny Shittu", "text": "Olusola \u00e8 un soprannome del nome yorubense \"Oluwanisola\" (in italiano \"Dio crea ricchezza\").\nCarriera.\nClub.\nShittu ha iniziato la carriera al Charlton Athletic. Ha trascorso, per\u00f2, la maggior parte del tempo in cui \u00e8 stato sotto contratto con gli \"Addicks\" in prestito, prima al Blackpool e successivamente al Queens Park Rangers. Il QPR ha successivamente acquistato il cartellino del calciatore, in cambio di trecentocinquantamila sterline, nel gennaio 2002. \u00c8 stato comprato da un tifoso, Alex Winton, che gli ha anche garantito l'ingaggio per la prima stagione. Il suo periodo in squadra \u00e8 stato coronato da centosessantadue apparizioni e sedici reti.\nIl 6 agosto 2006, \u00e8 stato acquistato dal Watford, in cambio di un milione e seicentomila sterline. Il trasferimento \u00e8 stato per\u00f2 controverso: Shittu aveva infatti superato le visite mediche con il West Bromwich Albion, ma all'ultimo momento ha preferito firmare per la squadra di Aidy Boothroyd.\nShittu ha siglato il primo gol per la nuova squadra il 7 novembre 2006, nel pareggio per due a due contro il Newcastle United in Coppa di Lega: ha infatti battuto il portiere dei \"Magpies\", Steve Harper, con un colpo di testa, portando il Watford momentaneamente in vantaggio. La squadra ha comunque perso ai calci di rigore. Shittu ha segnato la prima rete in Premier League il 5 maggio 2007, nella vittoria per due a zero contro il Reading.\nNel campionato 2007-2008, dopo una bella stagione con il Watford, \u00e8 stato nominato \"Calciatore dell'anno della Football League Championship\", secondo la Professional Footballers' Association.\nIl 6 agosto 2008, Shittu \u00e8 passato al Bolton, firmando un contratto triennale.\nIl 1\u00ba settembre 2010 Shittu risolve consensualmente il contratto che lo legava al Bolton e ad ottobre passa al Millwall con i quali firma un contratto trimestrale, nonostante le iniziali titubanze. \nAl termine del contratto con il Millwall, firma un contratto fine a fine stagione con i QPR, la squadra con cui ha militato pi\u00f9 a lungo.\nNazionale.\nShittu ha vestito la maglia della Nazionale della in ventotto occasioni, senza realizzare reti. Ha partecipato alla Coppa delle Nazioni Africane 2008 ed al mondiale in Sud Africa del 2010."}
{"id": "2028949", "revid": "164044", "url": "https://it.wikipedia.org/wiki?curid=2028949", "title": "Blackpool F.C.", "text": ""}
{"id": "2028951", "revid": "164044", "url": "https://it.wikipedia.org/wiki?curid=2028951", "title": "Watford F.C.", "text": ""}
{"id": "2028952", "revid": "80030", "url": "https://it.wikipedia.org/wiki?curid=2028952", "title": "Filippo Guastavillani", "text": "Biografia.\nFiglio di Angelo Michele Guastavillani e di Giacoma Boncompagni, suo zio materno era il papa Gregorio XIII (Ugo Boncompagni). Ebbe una sorella, Laura, sposa al patrizio bolognese Giuseppe Cannobio Sessa di Ticinallo, Tesoriere di Stato.\nRicopr\u00ec diverse cariche politiche nella sua citt\u00e0 natale, ma, dopo la promozione al cardinalato, avvenuta a opera dello zio nel concistoro del 5 luglio 1574, vi rinunci\u00f2 in favore del fratello Girolamo.\nFu governatore di Spoleto (1578) e di Ancona (1578-1585), protettore del Santuario della Santa Casa di Loreto (1580-1587), abate commendatario di Nonantola (1582-1587), camerlengo di Santa Romana Chiesa (1584-1587) e governatore delle Legazioni di Bologna e Ferrara.\nMor\u00ec a Roma e venne sepolto nella basilica dei Santi XII Apostoli; l'anno seguente la salma fu traslata nella citt\u00e0 natale del cardinale e tumulata nella chiesa di San Francesco."}
{"id": "2028956", "revid": "28592", "url": "https://it.wikipedia.org/wiki?curid=2028956", "title": "Mozambicane", "text": ""}
{"id": "2028957", "revid": "767487", "url": "https://it.wikipedia.org/wiki?curid=2028957", "title": "Melt Flow Index", "text": "Il Melt Flow Index o Melt Index o Indice di Fluidit\u00e0 (abbreviato in MFI) \u00e8 l'indice della facilit\u00e0 di fluire di un polimero fuso; la sua misura si effettua caricando il polimero fuso a una determinata temperatura in un cilindro riscaldato cui \u00e8 fissato un cilindretto (diametro 2,095\u00a0mm e lunghezza 8\u00a0mm), che esercita una forza costante e fa fluire il polimero attraverso un capillare; la massa (espressa in grammi) di polimero fuoriuscito in 10 minuti corrisponde al valore del Melt Flow Index.\nTanto maggiore \u00e8 la massa di materiale fuoriuscito, tanto maggiore \u00e8 il Melt Flow Index e minore la viscosit\u00e0 del polimero.\nLa temperatura di esercizio e la massa del cilindretto sono fissati dalle norme a seconda del tipo di materiale che si vuole testare.\nUtilizzo del Melt Flow Index.\nIl Melt Flow Index fornisce un'indicazione di massima sull'opportunit\u00e0 di associare un materiale ad un determinato processo di lavorazione. In particolare materie plastiche che presentano elevati valori del Melt Flow Index possono essere impiegati in operazioni di stampaggio a iniezione (per le quali \u00e8 richiesta una minore viscosit\u00e0), mentre materiali con valori del Melt Flow Index pi\u00f9 bassi possono essere impiegati in operazioni di stampaggio per compressione, estrusione e stampaggio per soffiaggio (per le quali \u00e8 richiesta una maggiore viscosit\u00e0).\nInoltre il valore del Melt Flow Index \u00e8 un parametro fondamentale per la scelta dei cosiddetti \"masterbatch\", particolari pellet ricchi di additivi, utilizzati durante le operazioni di preparazione della miscela polimerica (o \"compounding\"). In particolare la miscelazione del polimero di partenza e del masterbatch \u00e8 pi\u00f9 uniforme nel caso in cui i valori del Melt Flow Index del polimero e del masterbatch sono molto prossimi tra loro.\nLe aziende che stampano articoli plastici eseguono spesso delle prove di melt flow index per l'accettazione della materia prima acquistata."}
{"id": "2028963", "revid": "486946", "url": "https://it.wikipedia.org/wiki?curid=2028963", "title": "Civico museo archeologico di Lecco", "text": ""}
{"id": "2028964", "revid": "28592", "url": "https://it.wikipedia.org/wiki?curid=2028964", "title": "Mozambicani", "text": ""}
{"id": "2028966", "revid": "181699", "url": "https://it.wikipedia.org/wiki?curid=2028966", "title": "Fosfolo", "text": "Il fosfolo \u00e8 un composto organico eterociclico a 5 atomi contenente un atomo di fosforo. \u00c8 un composto del fosforo analogo e isoelettronico al pirrolo.\nIl termine \"fosfolo\" si riferisce anche ai suoi derivati sostituiti, che fungono da ligandi per i metalli di transizione e da precursori per composti organofosforici pi\u00f9 complessi.\nIl primo fosfolo \u00e8 stato scoperto nel 1953, seguito dal pentafenilfosfolo nel 1959 e il fosfolo genitore nel 1987 ."}
{"id": "2028979", "revid": "1543377", "url": "https://it.wikipedia.org/wiki?curid=2028979", "title": "Area metropolitana di Roma", "text": "Per area metropolitana di Roma si intende il territorio che comprende Roma, la sua citt\u00e0 metropolitana e alcuni comuni delle province limitrofe, che hanno con esso stretti rapporti di integrazione di tipo economico, culturale, sociale, territoriale.\nUno studio ISPRA, che riporta dati del 2001, usava per l'analisi dell'area metropolitana l'estensione della provincia di Roma che \u00e8 di 5.352\u00a0km\u00b2 e che all'epoca aveva una popolazione di circa 3.850.000 abitanti (4.321.244 nel 2014).\nEnte amministrativo.\nL'iter per la definizione dell'area metropolitana di Roma ha avuto inizio nel 1995, con un accordo tra regione, provincia e comune.\nSuccessivamente con la legge regionale 4/1997 viene costituita la conferenza metropolitana, composta da membri di provincia, regione e comuni interessati, con il compito di coordinare le politiche interne all'area metropolitana, e formulare proposte generali su vari temi, tra cui la pianificazione territoriale, la mobilit\u00e0 e l'inquinamento atmosferico, tutela dell'ambiente, smaltimento rifiuti, pianificazione commerciale e culturale e servizi generali di vasto interesse. In quell'occasione viene imposto un limite di 270 giorni per la definizione dei confini, compito poi disatteso.\nNel decreto legislativo 267/2000 si parla ancora di area metropolitana di Roma, come un territorio comprendente il comune di Roma e le citt\u00e0 limitrofe, riproponendo una data limite per la definizione dei suoi confini da parte della Regione.\nCitt\u00e0 metropolitana.\nNel 2001 il Comune di Roma approva con una delibera la sua partecipazione all'Area Metropolitana. Viene proposto inoltre alla regione, di costituire degli enti per il coordinamento delle decisioni nell'area circostante al comune, che siano inoltre funzionali alla costituzione di un vero e proprio governo di area vasta, attraverso l'ente della Citt\u00e0 metropolitana, definito nella legge 142/1990 e successivamente ripreso nella riforma costituzionale del 2001.\nL'idea di costituire la \"Citt\u00e0 Metropolitana\" \u00e8 stata riproposta nel 2008 e nel dicembre 2009 dal presidente della provincia Nicola Zingaretti, trovando inizialmente la contrariet\u00e0 del sindaco della citt\u00e0 Gianni Alemanno, che vedeva il rischio della perdita di valore di Roma in quanto capitale d'Italia..\nLa Citt\u00e0 metropolitana di Roma capitale \u00e8 prevista dalla legge delega sul federalismo fiscale n. 42 del 5 maggio 2009.\nIl 7 luglio 2010 si \u00e8 svolto a Roma il convegno \"Capitale Metropolitana: un nuovo assetto istituzionale per garantire sviluppo sostenibile, competitivit\u00e0 e qualit\u00e0 della vita\": nell'occasione, Nicola Zingaretti ha proposto di far coincidere la nascita della \"Citt\u00e0 Metropolitana di Roma Capitale\" con la scadenza dei consigli comunale e provinciale, nel 2013; ha proposto, inoltre, la creazione di una \"Conferenza metropolitana\" che definisca i caratteri e la delimitazione della citt\u00e0 metropolitana.\nIl 1\u00ba gennaio 2015 nacque ufficialmente la Citt\u00e0 metropolitana di Roma.\nGeografia.\nGeografia fisica.\nOrografia.\nL'orografia della citt\u00e0 metropolitana di Roma \u00e8 composta da tre sistemi montuosi principali:\nLa cima pi\u00f9 alta della citt\u00e0 metropolitana si trova sui monti Simbruini con il Monte Autore (1855 m) in localit\u00e0 Vallepietra, altre cime importanti si trovano sui Monti Lucretili con il Monte Pellecchia (1368 m), sui Monti Affiliani con il Monte delle Pianezze (1332 m), sui Monti Ruffi con il Monte Costasole (1253 m), sui Monti Lucretili con il Monte Gennaro (1271 m), sui Monti Prenestini con il Monte Guadagnolo (1218 m s.l.m.), e sui Monti Lepini con il Monte Semprevisa (1536 m). Oltre ai suddetti gruppi montuosi sono da menzionare il Monte Soratte e i Monti Cornicolani, che costituiscono la cosiddetta \"Dorsale Tiberina\", una dorsale carbonatica risalente al periodo meso-cenozoico.\nIdrografia.\nIl principale fiume della citt\u00e0 metropolitana di Roma Capitale \u00e8 il Tevere di cui appartengono alla Citt\u00e0 metropolitana i bacini idrografici del medio e basso percorso, da Ponzano Romano alla foce.\nIl secondo fiume per importanza \u00e8 l'Aniene, che confluisce nel Tevere presso Roma. Il suo corso si sviluppa quasi interamente nel territorio della Citt\u00e0 metropolitana di Roma.\nAltri fiumi minori i cui bacini sono in tutto o in parte all'interno della Citt\u00e0 metropolitana di Roma sono:\nNella Citt\u00e0 metropolitana di Roma si trovano tre dei cinque principali laghi del Lazio e precisamente:\nLaghi minori sono:\nLa Citt\u00e0 metropolitana di Roma \u00e8 lambita a ovest dal Mar Tirreno, con una costa di circa 133 km, compresa in 11 dei 121 comuni, situati tra Civitavecchia e Torre Astura, nei pressi di Nettuno e non lontana dalla foce dell'omonimo torrente, che segna il confine con la provincia di Latina.\nIl litorale presenta una conformazione bassa e sabbiosa, con la sola eccezione di Capo Linaro a Santa Marinella, costituito da rocce; altra caratteristica di questa costa \u00e8 il colore della rena, che spazia dagli ambrati lidi dell'area meridionale, di Santa Severa, Santa Marinella e Civitavecchia, a quelli pi\u00f9 scuri, diffusi tra Palidoro e Marina di Cerveteri.\nTrasporti.\nStrade e autostrade.\nL'area metropolitana di Roma \u00e8 servita da cinque autostrade:\nFerrovie.\nPrimo snodo ferroviario della citt\u00e0 metropolitana \u00e8 la Stazione Termini di Roma, da cui si diramano le principali linee non solo regionali, ma anche nazionali. Di qui passano, infatti, non solo le linee ad alta velocit\u00e0 per Torino, Milano, Venezia, Firenze e Napoli, ma anche la ferrovia per l'Aeroporto Leonardo Da Vinci di Fiumicino e le linee regionali dirette ad Ancona, Genova e Pescara.\nAltri importanti scali sono la Stazione di Roma Tiburtina e Stazione di Roma Ostiense, per cui passano le linee principali delle Ferrovie regionali del Lazio e la linea ferroviaria diretta al quartiere romano di Lido di Ostia.\nDalla Stazione di Roma San Pietro, non lontana dalla Basilica di San Pietro in Vaticano, invece partono le linee per Pisa, Viterbo e la Citt\u00e0 del Vaticano.\nMetropolitana e linee suburbane.\nLa rete metropolitana \u00e8 operativa su 59\u00a0km e 73 stazioni ed \u00e8 composta da 3 linee (A, B/B1 e C), gestite dall'ATAC, societ\u00e0 in house di propriet\u00e0 comunale.\nSono operative, inoltre, ferrovie regionali, denominate Ferrovie Laziali ed operate da Trenitalia sul nodo ferroviario di Roma, numerate da FL1 a FL8, oltre al collegamento rapido Leonardo Express fra la stazione Termini e l'aeroporto di Fiumicino, e tre ferrovie concesse gestite dall'ATAC (Roma-Lido, Roma-Giardinetti e Roma-Civita Castellana-Viterbo).\nAeroporti.\nL'aeroporto principale della Citt\u00e0 metropolitana \u00e8 quello di Fiumicino (ex-zona di Roma, comune autonomo dal 1993), intitolato alla memoria di Leonardo da Vinci, con quasi 42 milioni di passeggeri l'anno.\nSecondo \u00e8 il \"Giovanni Battista Pastine\", noto anche come \"aeroporto di Roma-Ciampino\", nella periferia sud-est, frequentato prevalentemente dalle compagnie aeree a basso costo e da 6 milioni di passeggeri. Altri scali civili sono l'Aeroporto di Roma-Urbe e quello di Aquino.\nDi notevole rilevanza sono gli aeroporti militari \"Mario de Bernardi\" di Pratica di Mare a Pomezia e \"Alfredo Barbieri\" di Guidonia Montecelio.\nPorti.\nPrimo scalo della Citt\u00e0 metropolitana, nonch\u00e9 della regione Lazio, \u00e8 il porto di Civitavecchia, da cui partono i collegamenti marittimi con Malta, la Spagna, la Sardegna, la Sicilia e la Tunisia. Altrettanto importante \u00e8 il porto di Fiumicino, situato a non molta distanza da Roma. La Citt\u00e0 metropolitana partecipa alla gestione di tali porti attraverso un rappresentante, designato dal Consiglio metropolitano, all'interno del Comitato di gestione dell'Autorit\u00e0 di Sistema Portuale del Mar Tirreno Centro settentrionale, l'ente pubblico che gestisce gli scali laziali di prima e seconda classe (Civitavecchia, Fiumicino e Gaeta).\nDi rilevanza prettamente turistica sono il nuovo porto di Roma ad Ostia e il porto di Anzio, da cui \u00e8 possibile raggiungere l'arcipelago Pontino, il porto turistico di Nettuno. Inaugurato nel 1986, con i suoi 800 posti barca, 14 pontili e 3\u00a0000 metri di molo, \u00e8 uno dei maggiori porti turistici del Tirreno."}
{"id": "2028981", "revid": "729019", "url": "https://it.wikipedia.org/wiki?curid=2028981", "title": "Torre Capo Lupo", "text": "Torre Capo Lupo (o Torre Lupo) chiamata cos\u00ec dal nome del caporale che qui risiedeva, \u00e8 una torre costiera posta nel comune di Diso nella frazione di Marittima a 105\u00a0m sul livello del mare.\nStruttura.\n\u00c8 una delle torri costiere pi\u00f9 antiche del Salento risalente alla fine del XV secolo. Fu costruita a scopo difensivo contro le incursioni dei Saraceni.\nHa una forma cilindrica con un'altezza di poco superiore i 17 metri. Ricade in propriet\u00e0 privata ed era in forte stato di degrado prima del restauro del 1986.in stato di degrado 2017\nComunicava a nord con Torre Diso, nel comune di Castro e a sud con Torre Porto di Ripa, situata nel comune di Andrano."}
{"id": "2028982", "revid": "1904508", "url": "https://it.wikipedia.org/wiki?curid=2028982", "title": "Ernesto I di Hohenlohe-Langenburg", "text": "Biografia.\nErnesto era il figlio maggiore del principe Carlo Ludovico I di Hohenlohe-Langenburg (1762-1825) e della contessa Amalia Enrichetta di Solms-Baruth (1768-1847).\nDopo tre anni di studi alle universit\u00e0 di Tubingen e Heidelberg, entr\u00f2 al servizio militare della famiglia del W\u00fcrttemberg. Nel 1819 divenne membro del consiglio di Stato del W\u00fcrttemberg e nel 1833 venne nominato presidente degli St\u00e4nd locali, nonch\u00e9 nel 1835 presidente della \"Camera dei gentiluomini\" del parlamento federale dello Stato. Il suo servizio lo pose in condizioni di grande influenza nei confronti della famiglia reale del W\u00fcrttemberg.\nI frequenti problemi di salute, costrinsero gradualmente Ernesto a rinunciare ai propri incarichi. Egli chiese le dimissioni dalla carica presidenziale nel 1858. Mor\u00ec mentre si trovava a Baden-Baden nel 1860 e venne sepolto a Langenburg.\nMatrimonio e figli.\nSpos\u00f2, il 18 febbraio 1828 a Kensington Palace, la principessa Feodora di Leiningen (1807-1873), unica figlia del principe Carlo di Leiningen, e della sua seconda moglie, la principessa Vittoria di Sassonia-Coburgo-Saalfeld. Fedora era la sorellastra della regina Vittoria del Regno Unito. Ebbero sei figli:"}
{"id": "2028983", "revid": "1573940", "url": "https://it.wikipedia.org/wiki?curid=2028983", "title": "Meroscelisini", "text": "I Meroscelisini , sono una trib\u00f9 di Coleotteri Cerambicidi Prioninae.\nMorfologia.\nI Meroscelisini sono probabilmente la trib\u00f9 pi\u00f9 antica dei Prioninae e con evidenti affinit\u00e0 con Cerambycinae.\nSono caratterizzati da un protorace recante una spina a ciascun lato e da una ricca pubescenza, soprattutto sul lato ventrale del corpo. Inoltre sono spesso dotati di antenne flabellate.\nDistribuzione.\nI Meroscelisini sono distribuiti in tutto il mondo, ma sempre con pochi generi e specie. Solamente il genere \"Tragosoma\", anch'esso con una sola specie, \u00e8 presente, anche se estremamente raro, in Europa, soprattutto nelle Alpi:"}
{"id": "2028984", "revid": "92723", "url": "https://it.wikipedia.org/wiki?curid=2028984", "title": "Medaglia d'oro Oswald Watt", "text": "La medaglia d'oro Oswald Watt \u00e8 un'onorificenza dell'aeronautica militare australiana che prende il nome da Oswald Watt, pilota decorato nella prima guerra mondiale.\nViene istituita nel 1921 dopo la morte di Watt e viene assegnata per un'\"eccezionale performance aerea o un enorme contributo all'aviazione da parte di un australiano o in Australia\". Il conferimento avviene da parte della Royal Federation of Aero Clubs of Australia. Fra il momento della sua creazione ed il 2004 \u00e8 stata conferita in tutto 48 volte.\nLa hanno ricevuta le seguenti persone:"}
{"id": "2028994", "revid": "110157", "url": "https://it.wikipedia.org/wiki?curid=2028994", "title": "Campionato mondiale di pallavolo maschile 1970", "text": "Il campionato mondiale di pallavolo maschile 1970 si \u00e8 svolto dal 20 settembre al 2 ottobre 1970 a Haskovo, Kurdjali, Sofia e Yambol, in Bulgaria: al torneo hanno partecipato ventiquattro squadre nazionali e la vittoria finale \u00e8 andata per la prima volta alla Germania Est.\nPrima Fase.\nLe prime due squadre di ciascun gruppo vengono inserite in un girone finale da 8 squadre per determinare le posizioni dalla prima all'ottava. Stesso procedimento per le squadre classificate al 3\u00ba e 4\u00ba posto (per le posizioni dalla nona alla sedicesima) e le ultime due di ciascun gruppo (per le posizioni dalla diciassettesima alla ventiquattresima)."}
{"id": "2029000", "revid": "287204", "url": "https://it.wikipedia.org/wiki?curid=2029000", "title": "Battistrada", "text": ""}
{"id": "2029002", "revid": "124123", "url": "https://it.wikipedia.org/wiki?curid=2029002", "title": "Nati nel 33", "text": ""}
{"id": "2029005", "revid": "1573940", "url": "https://it.wikipedia.org/wiki?curid=2029005", "title": "Oedalechilus labeo", "text": "Il cefalo labbrone o cefalo schiumarolo (Oedalechilus labeo ) \u00e8 un pesce di mare appartenente alla famiglia dei Mugilidae.\nDistribuzione e habitat.\nQuesta specie \u00e8 la pi\u00f9 meridionale tra i Cefali mediterranei, infatti il suo areale \u00e8 limitato al mar Mediterraneo ed alle coste atlantiche del Marocco, non \u00e8 presente nel mar Nero. All'interno del mar Mediterraneo frequenta di preferenza le coste meridionali ma, forse in seguito alla meridionalizzazione di questo mare, inizia ad essere frequente anche pi\u00f9 a nord.\nIl suo habitat \u00e8 essenzialmente marino e legato alle coste rocciose, si ritrova molto raramente in acque salmastre e mai in acqua dolce. \u00c8 sua tipica abitudine il trattenersi nella schiuma che la risacca forma attorno agli scogli (donde il nome di \"schiumarolo\").\nDescrizione.\nHa il tipico aspetto da cefalo ma ben distinguibile dalle altre specie in base ad alcuni particolari:\nRiproduzione ed alimentazione.\nSimili a quelle delle altre specie mediterranee di Mugilidae.\nPesca.\nSi cattura con le tecniche utilizzate per gli altri membri della famiglia. Le sue carni sono buone ma, date le minime dimensioni, non ha nessun interesse commerciale (se non, occasionalmente, come pesce da frittura)."}
{"id": "2029013", "revid": "287204", "url": "https://it.wikipedia.org/wiki?curid=2029013", "title": "Laoshan Velodrome", "text": "Il Laoshan Velodrome (cinese tradizionale: \u8001\u5c71\u81ea\u884c\u8eca\u9928; pinyin: \"L\u01ceosh\u0101n Z\u00ecx\u00edngch\u0113gu\u01cen\") \u00e8 un velodromo situato a Laoshan, Distretto di Shijingshan, Pechino, Cina, progettato dalla Schuerman Architects, conosciuta per la progettazione di molti altri impianti per competizioni internazionali come l'ADT Event Center di Carson, California, e l'Uci Cycling Center di Aigle, in Svizzera.\nCostruito in occasione dei Giochi della XXIX Olimpiade che si sono disputati nel 2008 nella stessa Pechino, \u00e8 testato per la prima volta durante la Coppa del Mondo di ciclismo su pista del dicembre 2007.\nHa una capacit\u00e0 di 6.000 spettatori, una pista ovale lunga 250 metri e copre una superficie complessiva di 32.920 metri quadrati.\nDopo i Giochi \u00e8 stato usato per ospitare competizioni nazionali ed internazionali di ciclismo su pista. La sua capacit\u00e0 pu\u00f2 essere ridotta fino a 3.500 spettatori."}
{"id": "2029014", "revid": "834", "url": "https://it.wikipedia.org/wiki?curid=2029014", "title": "Emerson Lake and Powell", "text": ""}
{"id": "2029016", "revid": "154639", "url": "https://it.wikipedia.org/wiki?curid=2029016", "title": "Candrak\u012brti", "text": "Importante filosofo buddhista indiano del VII secolo. \u00c8 ritenuto, dalla scuola del Buddhismo tibetano Gelug-pa, l'interprete pi\u00f9 ortodosso della scuola del Buddhismo Mah\u0101y\u0101na denominata Madhyamaka Pr\u0101sa\u1e45ghika.\nLe fonti biografiche di questo autore sono reperibili esclusivamente nella letteratura tibetana. Segnatamente la vita di Candrak\u012brti \u00e8 riportata da B\u00fcton Rinchen Drub (Buston, 1290-1364) nel \"Bu-ston chos-byung\" (La storia sul Dharma di Buston) e da T\u0101ran\u0101tha Kungpa Nyingpo (1575-1634) nel \"rGyar-gar chos-'byung\" (Storia dell'avvento del Dharma in India) opera del 1608.\nL'analisi storica di questi testi ha portato gli studiosi a identificare tre differenti figure storiche:\nil filosofo madhyamaka che visse nella prima met\u00e0 del VII secolo, un maestro vajray\u0101na di poco successivo e, infine, un esegeta dell'XI secolo.\nI testi tibetani, tuttavia, confondono e mischiano le notizia biografiche di questi tre differenti Candrak\u012brti identificandone solo uno che sarebbe vissuto quattrocento anni.\nCandrak\u012brti filosofo madhyamaka.\nNon \u00e8 facile quindi ricostruire la biografia del Candrak\u012brti filosofo madhyamaka. Si pu\u00f2 sostenere, comunque, che nacque verso la fine del VI secolo nell'India meridionale e, dopo aver studiato il Canone buddhista, si rec\u00f2 a N\u0101land\u0101 dove ebbe modo di studiare le opere di N\u0101g\u0101rjuna. Erudito e con grandi capacit\u00e0 dialettiche, fin\u00ec per ricoprire il ruolo di abate di questo grande monastero-universit\u00e0. Sostenitore del Madhyamaka Pr\u0101sa\u1e45ghika elaborato da Buddhap\u0101lita (470\u2013550) e critico del sistema Madhyamaka Sv\u0101tantrika proposto da Bh\u0101vaviveka (500-578?) fu autore anche di un lungo dibattito, durato sette anni presso l'universit\u00e0 di N\u0101land\u0101, contro il cittam\u0101tra Candragomin.\nAl Candrak\u012brti filosofo madhyamaka vengono attribuite le seguenti opere, tutti commentari alle opere di N\u0101g\u0101rjuna e \u0100ryadeva:\nCandrak\u012brti espose anche opera proprie come:\nCandrak\u012brti maestro vajray\u0101na.\nIl Candrak\u012brti maestro vajray\u0101na, di poco successivo al Candrak\u012brti m\u0101dhyamika, \u00e8 l'autore del \"Prad\u012bpoddyotanan\u0101matik\u0101\" (Canone Tibetano ed. di Pechino al n. 2650), che poi \u00e8 un commentario all'importante \"Guhyasam\u0101jatantra\" (conosciuto anche come \"Tath\u0101gataguhyaka\" o, in tibetano, come \"gSang ba 'dus pa'i rgyud\", Trattato sui misteri).\nCandrak\u012brti esegeta dell'XI secolo.\nCandrak\u012brti esegeta dell'XI secolo \u00e8 autore invece del \"Madhyamakapraj\u00f1\u0101vat\u0101ra\" (Canone Tibetano ed. di Pechino al n. 5264) e di alcuni commentari tantrici."}
{"id": "2029017", "revid": "278673", "url": "https://it.wikipedia.org/wiki?curid=2029017", "title": "Targasonne", "text": ""}
{"id": "2029021", "revid": "436907", "url": "https://it.wikipedia.org/wiki?curid=2029021", "title": "Suicide Season", "text": "Suicide Season \u00e8 il secondo album in studio del gruppo musicale britannico Bring Me the Horizon, pubblicato il 29 settembre 2008 dalla Visible Noise Records e dalla Epitaph Records.\nDescrizione.\nLanciato con il brano \"The Comedown\", l'album fa subito notare il notevole cambiamento dal precedente \"Count Your Blessings\", con il gruppo che decide di ridurre le sonorit\u00e0 deathcore comunque presenti in parte in alcune tracce per dare pi\u00f9 spazio alla sperimentazione e a un suono pi\u00f9 compatto e vicino al metalcore.\nL'album \u00e8 arrivato alla posizione numero 47 della Official Albums Chart e alla numero 28 in Australia.\n\"Suicide Season - Cut Up!\".\nIn concomitanza con il tour da headliner del gruppo nel Regno Unito, il 2 novembre 2009 l'album \u00e8 stato ripubblicato con la denominazione \"Suicide Season - Cut Up!\" e comprendente un disco aggiuntivo costituito da remix dei brani realizzati da svariati artisti, come Skrillex, Shawn Crahan degli Slipknot e Utah Saints. Riguardo alla concezione del progetto, il cantante Oliver Sykes ha dichiarato: Nel 2010 la riedizione \u00e8 stata commercializzata anche in edizione deluxe con l'aggiunta di un DVD."}
{"id": "2029026", "revid": "287204", "url": "https://it.wikipedia.org/wiki?curid=2029026", "title": "Candrakirti", "text": ""}
{"id": "2029028", "revid": "287204", "url": "https://it.wikipedia.org/wiki?curid=2029028", "title": "Black Moon", "text": ""}
{"id": "2029029", "revid": "1603714", "url": "https://it.wikipedia.org/wiki?curid=2029029", "title": "Bularco", "text": "Originario della Grecia orientale \u00e8 il pittore pi\u00f9 antico di cui, grazie a Plinio, si conosca il soggetto di una delle opere: si tratta di una battaglia condotta da una popolazione che Plinio chiama Magneti e di cui non si hanno altre notizie. Questo dipinto (una tavola lignea) fu acquistato, riferisce Plinio, dal re di Lidia Candaule con tanto oro quanto era necessario per coprire la totalit\u00e0 della sua grande superficie (\"Nat. hist.\", XXXV, 55-56). Poich\u00e9 il re Candaule mor\u00ec intorno al 680 a.C. (Erodoto, I, 8-12) diviene problematica l'identificazione dell'opera con la distruzione di Magnesia al Meandro (Strabone, XIV, 647) alla quale altrimenti potrebbe condurre il passaggio di Plinio in cui, riferendosi allo stesso quadro, ne definisce il soggetto come la \"distruzione\" dei Magneti (\"Nat. hist.\", VII, 126), oppure, se si accetta l'identificazione del soggetto del quadro con quest'ultimo avvenimento occorre ipotizzare che Plinio confonda Candaule con un re della Lidia di epoca successiva. Inoltre Plinio aggiunge che l'invenzione della pittura (probabilmente riferendosi alla pittura policroma) doveva precedere di molto tali avvenimenti. Un'ulteriore incongruenza cronologica \u00e8 il collegamento, nel libro XXXV, dell'episodio con l'epoca di Romolo, morto tradizionalmente nel 707 a.C."}
{"id": "2029031", "revid": "124822964", "url": "https://it.wikipedia.org/wiki?curid=2029031", "title": "Mazzino Montinari", "text": "\u00c8 considerato uno dei massimi editori e interpreti dell'opera di Friedrich Nietzsche. Ha definitivamente dimostrato che Nietzsche non ha mai scritto un'opera dal titolo \"La volont\u00e0 di potenza\" e che le cinque diverse compilazioni che la sorella del filosofo e altri editori dilettanti hanno pubblicato sotto questo titolo sono testi del tutto inaffidabili per comprendere il pensiero di Nietzsche.\nBiografia.\nSi era formato alla Scuola Normale Superiore di Pisa e all'Universit\u00e0 di Pisa, presso la quale si laure\u00f2 nel 1949 con una tesi di filosofia della storia sui movimenti ereticali a Lucca.\nCaduto il fascismo, divenne un attivista del Partito comunista italiano, presso il quale si occupava della traduzione di scritti dal tedesco. Nel 1953, mentre visitava la Germania Est per motivi di ricerca, fu testimone della rivolta del '53. Successivamente, in seguito alla repressione della Rivoluzione ungherese del 1956, si allontan\u00f2 dall'ortodossia marxista e dalla carriera nel partito. Mantenne tuttavia la sua iscrizione al PCI, e rimase fedele agli ideali del socialismo. Tra il 1950 ed il 1957 collabor\u00f2 con le Edizioni Rinascita, e per un anno fu direttore dell'omonima libreria in Roma.\nAlla fine degli anni 1950, con Giorgio Colli, inizi\u00f2 a preparare una traduzione italiana delle opere di Nietzsche. Dopo averne rivisto la raccolta di opere e manoscritti in Weimar, Colli e Montinari decisero di iniziarne una nuova edizione critica. Essa divenne lo \"standard\" per gli studiosi, e fu pubblicata in italiano da Adelphi, in francese da \u00c9ditions Gallimard (Parigi), in tedesco da Walter de Gruyter e in olandese da Sun (tradotta da Michel van Nieuwstadt). Per questo lavoro fu preziosa l'abilit\u00e0 di Montinari nel decifrare la scrittura a mano (praticamente incomprensibile) di Nietzsche, fino a quel momento trascritta solo da \"Peter Gast\u201c (pseudonimo di Heinrich K\u00f6selitz).\nNel 1972 fond\u00f2 la rivista internazionale \"Nietzsche-Studien\" di cui fu coeditore fino alla morte. Attraverso le sue traduzioni ed i suoi commenti di Nietzsche, Montinari diede un contributo fondamentale alla ricerca storica e filosofica, inserendo Nietzsche nel contesto del proprio tempo."}
{"id": "2029035", "revid": "125906700", "url": "https://it.wikipedia.org/wiki?curid=2029035", "title": "Hodierna di Tripoli", "text": "Biografia.\nDivenne contessa di Tripoli sposando, attorno al 1135, Raimondo II di Tripoli; ebbero due figli:\nHodierna fu la terza di quattro figlie: le sue sorelle maggiori furono Melisenda (moglie di Folco V d'Angi\u00f2) ed Alice (moglie di Boemondo II d'Antiochia), la sorella minore Ivetta fu badessa del convento di San Lazzaro di Betania). \nLe quattro sorelle erano molto unite; Hodierna potrebbe aver chiesto a Melisenda di organizzare nel 1148 l'assassinio di Alfonso I di Tolosa, figlio di Raimondo IV di Tolosa, che era venuto a reclamare la Contea di Tripoli. \nHodierna appoggi\u00f2 Melisenda nella sua lotta con il figlio (nipote di Hodierna) Baldovino III. \nNel 1152 Melisenda fu alla fine sconfitta, ma le fu assegnato il governo del piccolo feudo di Nablus, da dove lei ed Hodierna riuscirono ad influenzare l'elezione del Patriarca latino. \nNello stesso periodo Hodierna si trov\u00f2 nel mezzo di controversia con suo marito Raimondo II di Tripoli.\nHodierna, come le sue sorelle, era molto indipendente, ma Raimondo era un uomo geloso e la tenne in isolamento. \nCi furono anche voci secondo le quali la loro figlia Melisenda fosse nata da una relazione extraconiugale di Hodierna.\nSua sorella Melisenda e suo nipote Baldovino si recarono a nord per intervenire nel 1152. \nHodierna e Raimondo accettarono di riconciliarsi, ma si decise anche che Hodierna sarebbe tornata a Gerusalemme con Melisenda per un breve periodo.\nNon appena lei lasci\u00f2 Tripoli, Raimondo fu ucciso dai Nizariti. \nHodierna torn\u00f2 immediatamente per assumere la reggenza della contea per suo figlio Raimondo III, che era ancora un bambino. \nBaldovino garant\u00ec l'appoggio dei nobili della contea, ed Hodierna gli permise di dare il castello di Tortosa ai Cavalieri templari, al fine di respingere un attacco che Nur ad-Din aveva lanciato quando aveva appreso della morte di Raimondo.\nHodierna rimase al capezzale di Melisenda quando questa giacque morente nel 1161.\nLibero dall'influenza di sua madre Baldovino III prese personalmente il controllo di Nablus, scambiandola con Philippe de Milly che ricevette la Signoria di Oltregiordano in cambio.\nHodierna diede il suo assenso alla transazione a nome di Melisenda. \nSua figlia Melisenda avrebbe dovuto sposare l'imperatore bizantino Manuele I Comneno; l'accordo sembrava concluso e la giovane Melisenda veniva gi\u00e0 considerata come \"la futura imperatrice\".\nMa quando Manuele seppe della sua presunta illegittimit\u00e0 spos\u00f2 invece Maria d'Antiochia.\nNon si conosce la data della morte di Hodierna, probabilmente fu negli anni 1160.\nPoesia trobadorica.\nSecondo la \"Vida\" del trovatore Jaufr\u00e9 Rudel di Blaye, la leggenda della bellezza di Hodierna, riportata in Francia dai pellegrini, ispir\u00f2 le canzoni sull\"'amor de lonh\" (amore lontano) di Rudel. \nLa storia afferma che egli prese parte alla Seconda crociata allo scopo di vederla ma cadde ammalato e fu portato a terra morente.\nSi dice che Hodierna, appresa la notizia, scese dal suo castello e che Rudel mor\u00ec tra le sue braccia. \nQuesta romantica ma inverosimile storia sembra sia derivata dalla natura enigmatica dei versi di Rudel e dalla sua presunta morte nella crociata. \nEdmond Rostand prese questa storia a base del suo dramma in versi del 1895 \"La Princesse lointaine\", ma assegn\u00f2 il ruolo femminile, invece che ad Hodierna, alla sua abbandonata figlia Melisenda.\nIn italiano la vicenda \u00e8 stata ripresa da Giosu\u00e8 Carducci nel suo \"Jaufr\u00e9 Rudel\""}
{"id": "2029036", "revid": "59975", "url": "https://it.wikipedia.org/wiki?curid=2029036", "title": "Diamond Darrell Abbott", "text": ""}
{"id": "2029042", "revid": "164044", "url": "https://it.wikipedia.org/wiki?curid=2029042", "title": "Brentford F.C.", "text": ""}
{"id": "2029043", "revid": "300067", "url": "https://it.wikipedia.org/wiki?curid=2029043", "title": "Nick Weatherspoon", "text": ""}
{"id": "2029045", "revid": "164044", "url": "https://it.wikipedia.org/wiki?curid=2029045", "title": "Brighton &amp; Hove Albion F.C.", "text": ""}
{"id": "2029047", "revid": "767487", "url": "https://it.wikipedia.org/wiki?curid=2029047", "title": "Taglia 42", "text": "I Taglia 42 sono stati un gruppo musicale italiano pop rock, formatosi a Bologna nel 1997 dalla collaborazione fra Saverio Grandi, Luca Longhini, Renato Droghetti, Stefano 'Perez' Peretto e la cantante Serenella Occhipinti, scioltosi nel 2000.\nBiografia.\nIl gruppo \u00e8 nato da quattro musicisti che frequentavano gi\u00e0 da tempo gli studi di registrazione del bolognese (dove Saverio e Luca facevano i turnisti), cui si \u00e8 aggiunta Serenella Occhipinti. Il gruppo esordisce nell'estate del 1997 con il singolo \"Regolare\", riscuotendo un buon successo, anche a seguito dell'arrivo in finale a Sanremo Giovani 1997.\nL'anno seguente, con il brano \"Con il naso in su\", partecipano al Festival di Sanremo nella sezione \"Giovani\". Pubblicano quindi il loro primo album dal titolo omonimo \"Taglia 42\".\nNell'estate del 1999 esce il singolo \"Rilassati\", anticipazione del secondo album, \"Due\", la cui pubblicazione avviene nel 2000. Il titolo, oltre a indicare il secondo album del sodalizio, evidenzia un profondo cambiamento che riguarda i testi, pi\u00f9 duri, la musica, pi\u00f9 vicina al rock, e la formazione stessa, che dagli iniziali cinque componenti si \u00e8 ridotta ai soli Occhipinti e Grandi. L'album vede la collaborazione di Vasco Rossi per la scrittura del testo di \"Pregi e difetti\" e quella con Mariadele, che presta la voce per il brano \"Dalla tua parte\", quella di Evelina Arnesano per la scrittura del testo \"Tu non mi stanchi mai\" (su musica di Saverio Grandi).\nNel maggio dello stesso anno il gruppo si scioglie. Mentre prosegu\u00ec l'attivit\u00e0 della voce femminile del gruppo come solista con il nome \"Sara6\" \u2013 partecipando fra l'altro alla Sezione Giovani di Festival di Sanremo 2001 su Rai 1 e al tradizionale appuntamento tv Natale in Vaticano 2005 su Canale 5, l'edizione pi\u00f9 seguita per ascolti \u2013, partecipando a vari progetti, incidendo numerosi nuovi singoli ).\nNel novembre del 2017 alcuni componenti (Serenella Occhipinti, Luca Longhini, Renato Droghetti, Stefano Peretto e la new entry Giorgio Santisi) decidono di riunirsi e fondare un nuovo gruppo musicale, gli \"Yessa\", per proporre un repertorio di nuovi inediti mescolati a cover ri-arrangiate e pezzi originali dei Taglia 42. Nel 2018 gli Yessa interrompono la loro attivit\u00e0 e Serenella Occhipinti e Giorgio Santisi proseguono il progetto di band con il nome di Sara6.\nNel 2019 Serenella incontra di nuovo Saverio ed entrambi decidono di tornare in pista come Taglia42. Nell'estate del 2020 esce il singolo \"Diletta Leotta\" (Occhipinti S. -Grandi S.- Grandi G- Santisi G.) prodotto da Saverio Grandi e Badhabit"}
{"id": "2029049", "revid": "1904508", "url": "https://it.wikipedia.org/wiki?curid=2029049", "title": "Carlo Ludovico I di Hohenlohe-Langenburg", "text": "Fu un musicista appassionato.\nDal 1815 al 1825, il principe Carlo Ludovico detenne un seggio all'Assemblea degli Stati e dal 1820 la Prima Camera degli Stati rioganizzati, ma dopo il 1819 si lasci\u00f2 rappresentare da suo figlio Ernesto.\nMatrimonio e figli.\nIl 30 gennaio 1789 spos\u00f2 nel Castello di Kliczk\u00f3w la Contessa Amalia Enrichetta di Solms-Baruth (1768\u20131847), figlia del Conte Giovanni Cristiano II di Solms-Baruth.\nDa questa unione nacquero tredici figli:\nI matrimoni dei suoi figli e nipoti lo rendono un antenato di alcune delle pi\u00f9 importanti casate nobili d'Europa."}
{"id": "2029051", "revid": "1305772", "url": "https://it.wikipedia.org/wiki?curid=2029051", "title": "Platta", "text": "Platta pu\u00f2 riferirsi a:"}
{"id": "2029053", "revid": "124123", "url": "https://it.wikipedia.org/wiki?curid=2029053", "title": "Nati nel 60", "text": ""}
{"id": "2029054", "revid": "834", "url": "https://it.wikipedia.org/wiki?curid=2029054", "title": "Live at the Royal Albert Hall (ELP)", "text": ""}
{"id": "2029057", "revid": "1782831", "url": "https://it.wikipedia.org/wiki?curid=2029057", "title": "Sway (personaggio)", "text": "Sway il cui vero nome \u00e8 Suzanne Chan, \u00e8 un personaggio dei fumetti creato da Ed Brubaker (testi) e Pete Woods (disegni), pubblicato dalla Marvel Comics. \u00c8 apparsa per la prima volta in \"X-Men: Deadly Genesis\" n. 3 (marzo 2006).\nEra una degli \"X-men perduti\".\nBiografia del personaggio.\nOrigini.\nProvenienti da Hong Kong, i suoi genitori, David ed Emily, presero la cittadinanza americana dopo aver vissuto per 20 anni in California. Durante questo periodo, ebbero Suzanne.\nA 17 anni, ella decise di iscriversi al Barnard College, sulla East Coast, e decide di intraprendere un viaggio verso New York per dimostrare ai suoi genitori che era sicura sul suo passaggio alla scuola.\nDurante il viaggio, Suzanne e la sua famiglia restano coinvolti nel fuoco incrociato di due bande rivali. Emily e David muoiono colpiti dalle pallottole, ma Suzanne resta inspiegabilmente illesa, bench\u00e9 si trovasse a poca distanza da suo padre.\nDopo l'avvenimento, Suzanne entra in uno stato di shock, in cui riflette solo sul fatto che, in qualche modo, \u00e8 riuscita a fermare i proiettili mentre erano a mezz'aria, ma in realt\u00e0 era riuscita fermare il tempo, cos\u00ec da bloccare le pallottole, non riuscendo per\u00f2 a fare lo stesso con i suoi genitori.\nDopo aver passato quarantotto ore in osservazione in ospedale, Suzanne, uscita fuori, camminando per strada ritorna sul luogo della morte dei suoi genitori.\nIn quel momento\ni suoi poteri mutanti si attivano e comincia a vedere gli eventi passati avvenuti nella zona, cio\u00e8 i fantasmi di lei e dei suoi genitori durante la sparatoria, e assiste cos\u00ec per la seconda volta all'omicidio dei suoi genitori.\nCapisce di avere in qualche modo il controllo del tempo e che quello \u00e8 una specie di replay creato da lei. Suzanne segue cos\u00ec gli assassini e dopo aver trovato il loro rifugio chiama la polizia. Non appena essa arriva, gli assassini aprono il fuoco, e Suzanne usa i suoi poteri per bloccare gli assassini e le pallottole a mezz'aria.\nDopo aver raccontato la sua situazione, la polizia contatta la dottoressa Moira MacTaggart, che si offre di istruirla sulle sue capacit\u00e0 mutanti. Suzanne prende il nome in codice Sway e se ne va con Moira.\nGenesi Letale.\nQuando il gruppo originale degli X-Men viene catturato da Krakoa, entra a far parte del nuovo gruppo formato da Xavier assieme a Vulcan, Darwin e Petra e resta gravemente ferita nella battaglia. Assieme alla morente Petra, combina ci\u00f2 che resta dei suoi poteri per salvare i restanti compagni da una morte certa.\nPoteri e abilit\u00e0.\nSway era capace di rallentare e probabilmente di fermare il tempo intorno al suo corpo. Le sue capacit\u00e0 derivavano probabilmente dal controllo dei \"cronotoni\". Era anche in grado di fermare e rallentare interamente gli oggetti e le persone in movimento, cos\u00ec da fermare le pallottole a mezz'aria, immobilizzare i suoi nemici e altro ancora. Sembra che abbia anche imparato a fermare solo uno specifico obiettivo nel suo raggio di azione o entro una certa distanza. Era anche in grado di visualizzare il passato recente in forma evanescente."}
{"id": "2029058", "revid": "486946", "url": "https://it.wikipedia.org/wiki?curid=2029058", "title": "Storia del Rap", "text": ""}
{"id": "2029063", "revid": "320578", "url": "https://it.wikipedia.org/wiki?curid=2029063", "title": "Hell is Empty, and All the Devils Are Here", "text": ""}
{"id": "2029065", "revid": "104458", "url": "https://it.wikipedia.org/wiki?curid=2029065", "title": "Piz Platta", "text": "Il Piz Platta (3.392\u00a0m s.l.m.) \u00e8 la montagna pi\u00f9 alta delle Alpi del Platta nelle Alpi Retiche occidentali. Si trova nello svizzero Canton Grigioni.\nCaratteristiche.\nPer la sua particolare forma viene avvicinato al pi\u00f9 importante Cervino. La montagna \u00e8 collocata sul fianco della valle d'Avers.\nSalita alla vetta.\nSi pu\u00f2 salire sulla vetta partendo da \"Purt\", localit\u00e0 di Avers. Si tratta di salire per circa 1500\u00a0m mantenendo generalmente la direzione di nord-est."}
{"id": "2029066", "revid": "287204", "url": "https://it.wikipedia.org/wiki?curid=2029066", "title": "AS Trikala 2000 BC", "text": "L'AS Trikala 2000 BC \u00e8 stata una societ\u00e0 cestistica avente sede a Trikala, in Grecia. Fondata nel 1999, ha giocato nel campionato greco fino all'estate 2010, anno in cui ha dichiarato bancarotta.\nDisputava le partite interne nel Trikala Indoor Hall, che ha una capacit\u00e0 di 2.000 spettatori."}
{"id": "2029068", "revid": "4711", "url": "https://it.wikipedia.org/wiki?curid=2029068", "title": "Athlitikos Syllogos Trikala 2000 BC", "text": ""}
{"id": "2029071", "revid": "24443", "url": "https://it.wikipedia.org/wiki?curid=2029071", "title": "Monte Platta", "text": ""}
{"id": "2029072", "revid": "124123", "url": "https://it.wikipedia.org/wiki?curid=2029072", "title": "Nati nel 65", "text": ""}
{"id": "2029080", "revid": "599013", "url": "https://it.wikipedia.org/wiki?curid=2029080", "title": "Aree metropolitane spagnole", "text": "Qui di seguito viene riportata una lista delle maggiori aree metropolitane della Spagna per popolazione."}
{"id": "2029081", "revid": "757396", "url": "https://it.wikipedia.org/wiki?curid=2029081", "title": "Futbol Club Barcelona B\u00e0squet 2004-2005", "text": "Questa voce raccoglie le informazioni riguardanti il Futbol Club Barcelona B\u00e0squet nelle competizioni ufficiali della stagione 2004-2005.\nStagione.\nLa stagione 2004-2005 del Futbol Club Barcelona B\u00e0squet \u00e8 la 47\u00aa nel massimo campionato spagnolo di pallacanestro, la Liga ACB.\nRoster.\n\"Aggiornato al 14 luglio 2018.\""}
{"id": "2029086", "revid": "287204", "url": "https://it.wikipedia.org/wiki?curid=2029086", "title": "Olympia Larissa BC", "text": "L'Olympia Larissa BC, o Gymnastikos Syllogos Olympia Larisas, \u00e8 una societ\u00e0 cestistica avente sede a Larissa, in Grecia. Fondata nel 1979, come \"Gymnastik\u012b En\u014ds\u012b Olympia Larisas\", gioca nel campionato greco.\nDisputa le partite interne nel Larissa Neapolis Arena, che ha una capacit\u00e0 di 4.000 spettatori.\nStoria.\nNel 2009 si fonde con l'AEL 1964 BC formando il G.S. Olympia Larisas."}
{"id": "2029088", "revid": "4711", "url": "https://it.wikipedia.org/wiki?curid=2029088", "title": "Olympia Larissa", "text": ""}
{"id": "2029089", "revid": "125742178", "url": "https://it.wikipedia.org/wiki?curid=2029089", "title": "Civita Castellana", "text": "Civita Castellana \u00e8 un comune italiano di abitanti della provincia di Viterbo nel Lazio. \u00c8 sorta sulle rovine \"di Falerii\" \"Veteres\" citt\u00e0 dei falisci di epoca arcaica.\nGeografia fisica.\nTerritorio.\nLa citt\u00e0 \u00e8 situata su uno sperone tufaceo, tra le profonde gole di due affluenti del Treja che raggiunge dopo poco la foce nel Tevere, ai piedi dei Monti Cimini, lungo la via Flaminia nella Valle del Tevere. Si trova in una zona originata dalle eruzioni del vulcano Vicano che hanno generato il tufo rosso, che caratterizza il territorio. In seguito all'innalzamento dell'area, l'azione erosiva delle acque ha dato origine alle profonde gole che sono uno dei caratteri pi\u00f9 suggestivi del paesaggio.\nStoria.\nLeggenda.\nSecondo la leggenda fu il greco Halaesus o Aleso il fondatore di \"Falerii Veteres\".\nFiglio di Agamennone, re di Micene, e della bella schiava di guerra Briseide, gi\u00e0 profondamente amata da Achille ed a lui sottratta con forza per Agamennone, fugg\u00ec dopo l'uccisione del padre, approd\u00f2 sulle coste tirreniche e risal\u00ec il Tevere sino a \"Falerii Veteres\".\nGrandi scrittori del passato attribuiscono a lui le origini di questo territorio: \nVirgilio nell'Eneide, il suo commentatore postumo Servio Mario Onorato, ed altri ancora lasciano testimonianze di questo grande eroe greco.\nPreistoria.\nNei pressi di Civita Castellana, tracce di frequentazione riferite ad epoca neolitica furono trovate nelle caverne lungo il margine sinistro del Fosso di Fabbrece.\nNelle vicinanze delle caverne di Fabbrece sono ubicate le cavernette segnalate in localit\u00e0 Fontibassi, dove sarebbe stata raccolta abbondante industria litica.\nTra i reperti di industria liticia sono da segnalare la presenza in numerosi strumenti di ossidiana ed un frammento di ascia in pietra verde levigata; anche le punte di freccia e parte delle lame, sono state ricavate, da selce importata. Alcuni reperti sono esposti al Museo delle Civilt\u00e0 di Roma. In Epoca preistorica intima e' la connessione con il Tevere la cui ampia vallata, la Valle del Tevere, ha avuto la remota funzione di viabilita' come tratturo di terra e fluviale, sia in senso longitudinale che trasversale della penisola.\nEpoca arcaica.\nLa storia trimillenaria di Civita Castellana inizia con quella dei Falisci, una popolazione parlante una lingua simile al latino, ma in Etruria, e dunque tra la civilt\u00e0 degli etruschi, quella capenate e quella dei romani. L'influenza etrusca sulla civilt\u00e0 falisca \u00e8 dunque fondamentale. Chiaro esempio \u00e8 la scrittura della lingua falisca, di origine proto-Latina con influenza etrusca.\nLa valle del Treja rappresentava per Falerii Veteres una fondamentale via di comunicazione per raggiungere il guado preistorico-arcaico del Tevere e la viabilita' antica dei centri arcaici di Foglia e Poggio Sommavilla.\nLe prime tracce di questa civilt\u00e0 provengono dagli scavi dell'antica \"Falerii Veteres\", che aveva rapporti commerciali con tutto il bacino del Mediterraneo. La maggior parte dei ritrovamenti di grande valore si trovano nel museo nazionale etrusco di Villa Giulia in Roma e nel museo archeologico dell'Agro Falisco in Civita Castellana che raccolgono anche i reperti rinvenuti nell'area falisca circostante la citt\u00e0. Reperti provenienti dal territorio falisco anche in altri grandi musei come il Louvre di Parigi. Un popolo guerriero, quello dei Falisci, che si scontr\u00f2 inevitabilmente con la vicina Roma. Sconfitti, i Falisci furono letteralmente cacciati dal sito fortificato di \"Falerii Veteres\" e costretti a fondare un'altra citt\u00e0 su una piana distante cinque chilometri. La nuova citt\u00e0 si chiam\u00f2 \"Falerii Novi\". \nMedioevo.\nDopo un periodo di abbandono, la citt\u00e0 torn\u00f2 ad essere abitata, in seguito alle guerre gotiche e alle invasioni longobarde, dando vita a uno sviluppo urbanistico che ancora oggi conserva il suo tessuto medioevale. \"Falerii Veteres\" divenne cos\u00ec Civita Castellana. Nel corso dei secoli successivi Civita sar\u00e0 il luogo dove papi come Clemente III e Adriano IV troveranno rifugio in situazioni di estremo pericolo.\nSul finire del secolo XII fu signoria di Giovanni dei Papareschi Senatore di Roma e durante il periodo del Basso Medioevo ci furono lotte tra due famiglie: i Prefetti di Vico e i Savelli, fino a quando, nel 1426, la Santa Sede non riafferm\u00f2 la propria giurisdizione.\nRinascimento.\nDa quel momento la citt\u00e0 segu\u00ec le sorti dello Stato della Chiesa e molti furono i papi che nel corso degli anni la visitarono e vi soggiornarono. Tra questi Alessandro VI, Giulio II, Pio VI. Fu sotto il pontificato di Alessandro VI Borgia che iniziarono i lavori nel forte Sangallo. Era l'anno 1494.\nL'evento pi\u00f9 importante del XVI secolo invece, fu l'attacco che i Lanzichenecchi sferrarono a Civita Castellana nel 1527. Questi per ben due volte cercarono di impossessarsene, avendone compreso l'importanza strategica. La citt\u00e0 per\u00f2 riusc\u00ec a resistere. Fu in tale occasione che l'archivio cittadino venne bruciato.\nI secoli XVII e XVIII furono secoli di pace e cos\u00ec ci si preoccup\u00f2 di realizzare alcune opere pubbliche. Nel 1589 venne realizzato ponte Felice, nel 1609 la variante della via Flaminia, nel 1709 il ponte Clementino; il collegamento tra la Cassia e la Flaminia voluto da papa Pio VI risale invece al 1787.\nEpoca moderna.\nLe idee della rivoluzione francese ben presto si diffusero in tutta Europa, Italia compresa. L'espansionismo territoriale francese che ne segu\u00ec giunse anche a Civita Castellana tanto che il 5 dicembre 1798 le truppe francesi, guidate dal generale MacDonald e facenti parte dell'armata del generale Championnet, sconfissero in battaglia le truppe napoletane guidate dal generale Mack. L'anno seguente gli Aretini si unirono agli altri nemici dei francesi ed attaccarono Civita Castellana, prendendola il 25 agosto 1799. I francesi ben presto si riappropriarono della citt\u00e0, ma nel 1799 torn\u00f2 a far parte dello Stato Pontificio. Cadde di nuovo sotto dominio francese nel 1809 quando Roma e il Lazio furono annesse all'Impero e rimase sotto controllo francese fino al 1814.\nNel 1831 fu la base da cui i soldati pontifici arrestarono i patrioti del generale Giuseppe Sercognani originariamente diretti a Roma, con scontri a Otricoli, Ponte Felice e Borghetto. Nel 1867 i garibaldini, diretti a Mentana adoperarono la ferrovia nella vallata sottostante, ma non salirono in citt\u00e0. \nIl 13 settembre del 1870 la citt\u00e0 fu assalita da due delle cinque divisioni italiane dirette a prendere Roma. Civita Castellana era difesa da una compagnia di zuavi pontifici e da una compagnia di disciplina, per un totale di poco pi\u00f9 di 200 uomini. \nDue battaglioni di bersaglieri furono mandati ad aggirare la citt\u00e0 per tagliare ai Pontifici la ritirata, poi, alle 9 del mattino del 13 settembre, l\u2019artiglieria da campagna del IV Corpo italiano apr\u00ec il fuoco sulla fortezza e sulle mura. Nel frattempo una compagnia del XXXV Bersaglieri guad\u00f2 il Treja e s\u2019inerpic\u00f2 fino alla citt\u00e0, raggiungendo la piazza, seguita da un battaglione del 39\u00ba Fanteria. Fanti e Bersaglieri si infilarono nelle case adiacenti al Forte Sangallo e cominciarono a tirare dalle finestre. Dopo un po' il forte iss\u00f2 bandiera bianca e mand\u00f2 un parlamentare. Si raggiunse subito un accordo e il comandante la piazza, il capitano conte Papi, si arrese con tutto il presidio. I Pontifici non ebbero perdite; gli Italiani sette feriti, uno dei quali mor\u00ec nella notte. Presa la citt\u00e0, gli italiani proseguirono per Nepi, Monterosi, La Storta e Roma, mettendo fine al secolare potere della Chiesa e annettendo Civita Castellana al Regno d'Italia.\n\u00c8 nel secolo XIX che a Civita Castellana inizia una svolta economica ad opera di Giuseppe Trevisan, un imprenditore veneto che vi impianta le prime fabbriche di ceramica. Quella della ceramica \u00e8 una vocazione antica, dovuta anche alla facile reperibilit\u00e0 dell'argilla presente nel luogo. Col passare degli anni, accanto al settore artistico si sviluppa anche quello industriale, che avr\u00e0 il suo apice nel secondo dopoguerra. I settori di produzione sono i sanitari, seguono le stoviglierie. Nasce il distretto industriale che comprende anche i paesi limitrofi.\nSimboli.\nLo stemma del Comune di Civita Castellana \u00e8 stato concesso con decreto del presidente della Repubblica del 19 novembre 1976.\nLa figura di un cavaliere tenente un vessillo \u00e8 simbolo di indipendenza civica ed \u00e8 ripreso da una scultura medioevale posta su un muro esterno della locale chiesa di Santa Maria del Carmine.\nToponomastica.\nPapa Gregorio V le attribu\u00ec il nome di \"civitas\" (citt\u00e0 - cittadinanza), da cui \"Civita\". \"Castellana\" si riferisce al dominio che il luogo aveva sui castelli circostanti. Civita Castellana \u00e8 conosciuta anche con il nome di \"Massa Castellania\".\nMonumenti e luoghi d'interesse.\nCivita Castellana conserva un notevole patrimonio artistico e archeologico, infatti \"Falerii Veteres\" risulta essere uno dei principali siti delle et\u00e0 del ferro e del bronzo. \u00c8 ricca di aree templari, di necropoli e di santuari.\nSociet\u00e0.\nLingue e dialetti.\nAl tempo dei falisci era diffusa la lingua falisca, un idioma simile al latino che dur\u00f2 fino alla conquista della citt\u00e0 da parte dei romani, che la sostituirono con la lingua latina. Nei secoli, il latino volgare si evolse nel dialetto locale, detto \"civitonico\"; quest'ultimo \u00e8 variante dei dialetti italiani mediani affine alle parlate circumvicine e pi\u00f9 in generale ai dialetti umbri, anche se con notevoli influssi romaneschi negli ultimi decenni: \u00e8 presente quindi un rafforzativo sulla lettera \"t\" in quanto consonante occlusiva alveolare sorda, in questo caso la \"t\", spesso si trasforma in \"d\" (es. Ponte Clementino \u2192 Ponde Clemendino). Presente anche una marginale componente di leccese dovuta all'emigrazione avvenuta dal dopoguerra sino a met\u00e0 degli anni Settanta.\nCultura.\nArte.\nAlla National Gallery di Londra \u00e8 conservato un dipinto raffigurante Civita Castellana, realizzato da \u00c9douard Bertin (1797-1871). Il dipinto \u00e8 parte della prestigiosa \"Gere Collection\"\nCucina.\nPiatti tipici di Civita Castellana sono:\nEconomia.\n ma, con la concorrenza dei paesi dell'Est, del Medio Oriente e, soprattutto, della Cina, il distretto, specie nel settore delle stoviglierie, sta conoscendo una crisi profonda.\nCivita Castellana \u00e8 anche un centro agricolo con produzione di tabacco e frumento e allevamento di bovini e ovini, la citt\u00e0 possiede industrie estrattive (di tufo, travertino e argilla), industrie chimiche, meccaniche, della lavorazione del legno e, dalla fine del Settecento, delle ceramiche.\nTra le attivit\u00e0 economiche pi\u00f9 tradizionali vi sono quelle artigianali, come l'estrazione e la lavorazione del travertino, finalizzata ai settori dell'edilizia ed a quelli artistici.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 1.414 imprese operanti nel territorio comunale, che rappresentavano il 6,05% del totale provinciale (23.371 imprese attive), hanno occupato 4.315 addetti, il 7,26% del dato provinciale (59.399 addetti); in media, ogni impresa nel 2015 ha occupato tre persone (3,05).\nInfrastrutture e trasporti.\nStrade.\nCivita Castellana \u00e8 collegata tramite la Strada Provinciale 27 \"Faleriense\" a Fabrica di Roma, e tramite la strada provinciale 29 \"Cenciano\" a Corchiano.\nLa SS3 Flaminia passa a fianco di Civita Castellana e permette il collegamento della citt\u00e0 con l'autostrada A1 Milano-Napoli attraverso il casello di Magliano Sabina.\nFerrovie.\nLa citt\u00e0 \u00e8 servita da due stazioni ferroviarie poste lungo la linea Roma-Civita Castellana-Viterbo gestita da ATAC: \"Civita Castellana\" e \"Catalano\". Precedentemente, fra il 1906 e il 1932, era presente a Civita Castellana il capolinea settentrionale della tranvia Roma-Civita Castellana, prolungata nel 1913 fino a Viterbo sotto forma di ferrovia a scartamento ridotto.\nUna terza stazione, denominata Civita Castellana-Magliano \u00e8 posta lungo la ferrovia Firenze-Roma ed \u00e8 servita da treni regionali svolti da Trenitalia nell'ambito del contratto di servizio stipulato con la Regione Lazio.\nMobilit\u00e0 urbana.\nI trasporti pubblici urbani sono gestiti dalla societ\u00e0 Vitertur, i trasporti interurbani vengono svolti con autobus gestiti dalla COTRAL.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Civita Castellana pass\u00f2 dalla provincia di Roma a quella di Viterbo.\nStatuto municipale.\nLo statuto municipale di Civita Castellana \u00e8 giunto integro e completo con l'edizione del 1565 dopo essere stato approvato da papa Pio V ed \u00e8 ripartito in sei libri con un totale di 337 rubriche e 56 riformanze scritte in lingua volgare. Dal proemio della stessa redazione si viene a conoscenza che sotto il pontificato di Sisto IV gli stessi statuti erano stati preparati dal cavaliere Giovanni Pannalfuccio e dai periti di legge Alessandro Petronio e Giovanni da San Lorenzo gi\u00e0 nel 1470. Nel documento indirizzato ai \"Dilectis filiis, Potestati, Consiiari et Communi Civitatis Castelanae\" emanato da Innocenzo IV con data 8 novembre 1252, vi \u00e8 la prova di un presumibile statuto gi\u00e0 nella met\u00e0 del XIII secolo, ma il documento pi\u00f9 antico che accenna all'ordinamento civile di Civita Castellana \u00e8 una bolla di Bonifacio IX che riporta la data del 15 ottobre 1398, in cui si parla del salario dei podest\u00e0.\nLo statuto \u00e8 ripartito in sei volumi: Offizi, Civili, Malifizi, Dannidati, Straordinari e Pedagi."}
{"id": "2029095", "revid": "339392", "url": "https://it.wikipedia.org/wiki?curid=2029095", "title": "Legadue FIP 2006-07", "text": ""}
{"id": "2029099", "revid": "122927809", "url": "https://it.wikipedia.org/wiki?curid=2029099", "title": "John Calipari", "text": "\u00c8 membro del Naismith Memorial Basketball Hall of Fame dal 2015 in qualit\u00e0 di allenatore."}
{"id": "2029100", "revid": "729019", "url": "https://it.wikipedia.org/wiki?curid=2029100", "title": "Torre Specchia di Guardia", "text": "Torre Specchia di Guardia \u00e8 una torre di avvistamento posta a centoquindici metri sul livello del mare nel comune di Santa Cesarea Terme.\nStoria e descrizione.\nFu costruita nel XVI secolo per la difesa della costa salentina dai Saraceni. Presenta una struttura circolare con uno stile architettonico molto semplice. La struttura, diruta, \u00e8 posizionata su un alto sperone roccioso ed \u00e8 difficilmente individuabile in quanto nascosta da pini e macchia mediterranea. La si intravede percorrendo la litoranea Santa Cesarea Terme - Porto Badisco - Otranto.\nIn passato comunicava visivamente a sud con Torre Santa Cesarea e a nord con Torre Minervino."}
{"id": "2029102", "revid": "2675", "url": "https://it.wikipedia.org/wiki?curid=2029102", "title": "Nati nel 140", "text": ""}
{"id": "2029107", "revid": "124123", "url": "https://it.wikipedia.org/wiki?curid=2029107", "title": "Nati nel 150", "text": ""}
{"id": "2029110", "revid": "124123", "url": "https://it.wikipedia.org/wiki?curid=2029110", "title": "Nati nel 159", "text": ""}
{"id": "2029116", "revid": "757396", "url": "https://it.wikipedia.org/wiki?curid=2029116", "title": "Futbol Club Barcelona B\u00e0squet 2005-2006", "text": "Questa voce raccoglie le informazioni riguardanti il Futbol Club Barcelona B\u00e0squet nelle competizioni ufficiali della stagione 2005-2006.\nStagione.\nLa stagione 2005-2006 del Futbol Club Barcelona B\u00e0squet \u00e8 la 48\u00aa nel massimo campionato spagnolo di pallacanestro, la Liga ACB.\nAll'inizio della nuova stagione la Federazione decise di abolire la distinzione riguardo ai giocatori comunitari, estendendo la classificazione a tutti i Paesi appartenenti alla FIBA Europe.\nRoster.\n\"Aggiornato al 14 luglio 2018.\""}
{"id": "2029117", "revid": "124123", "url": "https://it.wikipedia.org/wiki?curid=2029117", "title": "Nati nel 178", "text": ""}
{"id": "2029118", "revid": "1543377", "url": "https://it.wikipedia.org/wiki?curid=2029118", "title": "Municipalit\u00e0 locale di Fetakgomo", "text": "La municipalit\u00e0 locale di Fetakgomo (in inglese Fetakgomo Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Sekhukhune, nella provincia del Limpopo.\nNel 2016 \u00e8 stata soppressa e accorpata alla municipalit\u00e0 locale di Greater Tubatse per costituire la municipalit\u00e0 locale di Fetakgomo/Greater Tubatse.\nIl suo territorio si estendeva su una superficie di ed era suddiviso in 13 circoscrizioni elettorali (\"wards\"). Il suo codice di distretto era LIM474.\nGeografia fisica.\nConfini.\nLa municipalit\u00e0 locale di Fetakgomo confinava a nord e a ovest con quella di Lepele-Nkumpi (Capricorn), a est con quella di Greater Tubatse, a sud e a ovest con Makhuduthamaga."}
{"id": "2029119", "revid": "124123", "url": "https://it.wikipedia.org/wiki?curid=2029119", "title": "Nati nel 181", "text": ""}
{"id": "2029120", "revid": "161374", "url": "https://it.wikipedia.org/wiki?curid=2029120", "title": "Fetakgomo Local Municipality", "text": ""}
{"id": "2029122", "revid": "124123", "url": "https://it.wikipedia.org/wiki?curid=2029122", "title": "Nati nel 192", "text": ""}
{"id": "2029132", "revid": "124123", "url": "https://it.wikipedia.org/wiki?curid=2029132", "title": "Nati nel 228", "text": ""}
{"id": "2029134", "revid": "110157", "url": "https://it.wikipedia.org/wiki?curid=2029134", "title": "Campionato mondiale di pallavolo maschile 1966", "text": "Il campionato mondiale di pallavolo maschile 1966 si \u00e8 svolto dal 30 agosto all'11 settembre 1966 a \u010cesk\u00e9 Bud\u011bjovice, Jihlava, Nitra e Praga, in Cecoslovacchia: al torneo hanno partecipato ventidue squadre nazionali e la vittoria finale \u00e8 andata per la seconda volta alla Cecoslovacchia.\nPrima Fase.\nLe prime due squadre di ciascun gruppo vengono inserite in un girone finale da 8 squadre per determinare le posizioni dalla prima all'ottava. Stesso procedimento per le squadre classificate al 3\u00ba e 4\u00ba posto (per le posizioni dalla nona alla sedicesima) e le ultime due di ciascun gruppo (per le posizioni dalla diciassettesima alla ventiduesima)."}
{"id": "2029138", "revid": "757396", "url": "https://it.wikipedia.org/wiki?curid=2029138", "title": "Futbol Club Barcelona B\u00e0squet 2006-2007", "text": "Questa voce raccoglie le informazioni riguardanti il Futbol Club Barcelona B\u00e0squet nelle competizioni ufficiali della stagione 2006-2007.\nStagione.\nLa stagione 2006-2007 del Futbol Club Barcelona B\u00e0squet \u00e8 la 49\u00aa nel massimo campionato spagnolo di pallacanestro, la Liga ACB.\nRoster.\n\"Aggiornato al 14 luglio 2018.\""}
{"id": "2029143", "revid": "124123", "url": "https://it.wikipedia.org/wiki?curid=2029143", "title": "Nati nel 285", "text": ""}
{"id": "2029144", "revid": "757396", "url": "https://it.wikipedia.org/wiki?curid=2029144", "title": "Futbol Club Barcelona B\u00e0squet 2008-2009", "text": "Questa voce raccoglie le informazioni riguardanti il Futbol Club Barcelona B\u00e0squet nelle competizioni ufficiali della stagione 2008-2009.\nStagione.\nLa stagione 2008-2009 del Futbol Club Barcelona B\u00e0squet \u00e8 la 51\u00aa nel massimo campionato spagnolo di pallacanestro, la Liga ACB.\nRoster.\n\"Aggiornato al 14 luglio 2018.\""}
{"id": "2029151", "revid": "19561919", "url": "https://it.wikipedia.org/wiki?curid=2029151", "title": "Windows 3.2", "text": ""}
{"id": "2029154", "revid": "729019", "url": "https://it.wikipedia.org/wiki?curid=2029154", "title": "Torre Santa Cesarea", "text": "Torre Santa Cesarea, o \"Torre del Belvedere\", \u00e8 una torre costiera situata nel comune di Santa Cesarea Terme in provincia di Lecce. \u00c8 posta a 110 metri sul livello del mare.\nStruttura.\n\u00c8 una delle tante torri difensive, costruite nel XVI secolo, sparse lungo la costa salentina e che servivano da vedetta contro le incursioni dei Saraceni. La torre ha una forma circolare, leggermente scarpata, con un'altezza di circa 8 metri. \u00c8 realizzata con pietrame irregolare e presenta una piccola finestra quadrata.\n\u00c8 circondata da una vasta area di macchia mediterranea e domina la collina sopra l'abitato.\nComunica visivamente a nord con Torre Specchia di Guardia e a sud con Torre Miggiano.\nIl restauro.\nNel 2012 si \u00e8 provveduto al restauro conservativo della torre, resosi necessario a causa delle condizioni precarie in cui versava, dovute principalmente a fattori legati ad agenti atmosferici. Il restauro, conclusosi nei primi mesi del 2013, ha determinato il recupero architettonico e statico della struttura."}
{"id": "2029157", "revid": "106908", "url": "https://it.wikipedia.org/wiki?curid=2029157", "title": "Madjer", "text": ""}
{"id": "2029160", "revid": "287204", "url": "https://it.wikipedia.org/wiki?curid=2029160", "title": "Basketbol'nyj klub Kondra\u0161in Belov", "text": "Lo Spartak San Pietroburgo \u00e8 una societ\u00e0 cestistica avente sede nella citt\u00e0 di San Pietroburgo, in Russia. Disputa le partite interne nella Sibur Arena, che ha una capacit\u00e0 di 7.044 spettatori.\nStoria.\nFondata nel 1935 come \"Spartak Leningrado\" ha conquistato due campionati sovietici, altrettante Coppe dell'URSS, e, a livello internazionale, 2 altrettante Coppa delle Coppe.\nDopo la dissoluzione dell'Unione Sovietica, e il ritorno al nome di San Pietroburgo, la squadra cambi\u00f2 di conseguenza il proprio nome, conquistando nel 2011 una Coppa di Russia. Il 31 luglio 2014 attraverso la comunit\u00e0 ufficiale del club nel social network \"Vkontakte\", ha annunciato ufficialmente la cessazione della sua attivit\u00e0.\nNell'ottobre 2016, vista l'impossibilit\u00e0 di utilizzare lo storico nome di \"Spartak\", il club venne rifondato con il nome di due storici giocatori: Vladimir Kondra\u0161in e Aleksandr Belov."}
{"id": "2029163", "revid": "1305772", "url": "https://it.wikipedia.org/wiki?curid=2029163", "title": "Spartak Leningrado", "text": ""}
{"id": "2029164", "revid": "34928", "url": "https://it.wikipedia.org/wiki?curid=2029164", "title": "L'Habeas Corpus", "text": ""}
{"id": "2029171", "revid": "830939", "url": "https://it.wikipedia.org/wiki?curid=2029171", "title": "Franz Friedrich Wilhelm von F\u00fcrstenberg", "text": "Biografia.\nAppartenente alla famiglia baronale F\u00fcrstenberg, dopo avere ricevuto l'istruzione primaria da istitutori privati e quella secondaria al collegio dei Gesuiti di Colonia, frequent\u00f2 giurisprudenza alle universit\u00e0 di Colonia e di Salisburgo, per conseguire infine la laurea alla Sapienza di Roma nel 1753. Nel 1748 divenne canonico della cattedrale di M\u00fcnster e, pi\u00f9 tardi, anche di quella di Paderborn. Ricevette gli ordini minori e il suddiacono, sebbene non abbia mai avuto alcuna intenzione di accedere al sacerdozio.\nDurante la Guerra dei Sette anni (1756-1763) rese importanti servizi al suo paese come intermediario tra i campi avversari, e grazie alla sua autorit\u00e0, la citt\u00e0 e il principato di M\u00fcnster evitarono di essere coinvolti in tragici eventi.\nDopo la morte di Clemente Augusto di Baviera, arcivescovo di Colonia col titolo di principe-elettore del Sacro Romano Impero (6 febbraio 1761), fu proprio grazie a F\u00fcrstenberg che Maximilian Friedrich von K\u00f6nigsegg-Rothenfels, che era gi\u00e0 succeduto a Clemente Augusto nell'arcidiocesi di Colonia nel 1761, a essere eletto anche principe-vescovo di M\u00fcnster nel settembre 1762. Come ricompensa per questi servigi il nuovo principe-vescovo affid\u00f2 a F\u00fcrstenberg l'amministrazione sia spirituale che temporale della diocesi di M\u00fcnster.\nNel 1762 F\u00fcrstenberg venne nominato consigliere privato e ministro e, nel 1770, vicario-generale e amministratore degli istituti di istruzione. Fu un'ottima scelta. La situazione del territorio di M\u00fcnster, al termine della Guerra dei sette anni, era molto grave. La ricostruzione richiedeva ingenti capitali, ma le attivit\u00e0 artigiane e commerciali erano ferme. F\u00fcrstenberg si adoper\u00f2 innanzitutto per migliorare la produttivit\u00e0 agricola, spezzettando i latifondi, bonificando paludi e mettendo a coltura terra che fino ad allora era stata incolta o adibita a pascolo; miglior\u00f2 inoltre le condizioni dei servi della gleba e si adoper\u00f2 all'abolizione completa della schiavit\u00f9. Per diminuire il debito pubblico introdusse nuove tasse sulle importazioni e abol\u00ec privilegi fiscali e manomorte. Nello stesso tempo riform\u00f2 il \"sistema militare\" (con la creazione un'accademia militare a M\u00fcnster e l'istituzione del \"Landwehr\"), il \"sistema sanitario\" (con la creazione nel 1773 di una scuola universitaria di medicina diretta da Hoffmann, e con la regolamentazione sui farmaci del 1775, due riforme considerate un modello in Germania e in Europa) e soprattutto del sistema educativo.\nLa riforma del sistema educativo.\nLa riforma del \"sistema educativo\", sebbene su base confessionale, \u00e8 considerata la pi\u00f9 importante iniziativa di F\u00fcrstenberg. Si inizi\u00f2 con la riforma dal ginnasio, destinato soprattutto a formare dei futuri preti cattolici, ossia i futuri insegnanti del popolo. Insegnamento cardine del ginnasio era un corso teoretico e pratico sul Cristianesimo, affiancato da un corso sulla filosofia cattolica. Nel 1776 fece ristrutturare il convento \"Ueberwasser\" di M\u00fcnster, soppresso poco tempo prima, per istituirvi un seminario destinato ad accogliere i candidati al sacerdozio, e quindi i futuri insegnanti. F\u00fcrstenberg volse infine i suoi sforzi all'attuazione dell'universit\u00e0 di M\u00fcnster, la cui istituzione era stata approvata l'8 ottobre 1773. Venne data la cattedra solo a docenti di indiscussa ortodossia cattolica, prestando tuttavia attenzione alla qualit\u00e0 dell'insegnamento; per es. era offerta ai docenti anche la possibile frequenza di corsi in universit\u00e0 straniere per aggiornamento professionale. L'apertura solenne dell'universit\u00e0 di M\u00fcnster avvenne il 16 aprile 1780, con apertura di corsi nelle facolt\u00e0 di teologia, filosofia, giurisprudenza e medicina. Il principe-vescovo K\u00f6nigsegg-Rothenfels ne fu il primo rettore, Franz di F\u00fcrstenberg il primo cancelliere.\nL'attivit\u00e0 politica di F\u00fcrstenberg venne conclusa nel 1780, con l'elezione di Massimiliano d'Asburgo-Lorena, fratello dell'imperatore d'Austria Giuseppe II, a coadiutore del principe-vescovo di M\u00fcnster Maximilian Friedrich. F\u00fcrstenberg stesso aveva aspirato a questa posizione, ed indubbiamente sarebbe stato eletto se non fosse stato per la grande importanza degli Asburgo. F\u00fcrstenberg fu obbligato a dimettersi dal ministero, ma fu permesso di mantenere gli incarichi di vicario-generale e di amministratore all'istruzione. Dal 1782 al 1801 rivolse pertanto la sua attenzione alla riforma dell'istruzione elementare. Per ottenere insegnanti competenti, nel 1783 lui fond\u00f2 una scuola normale alla guida della quale pose il famoso pedagogista Bernard Heinrich Overberg. L'influenza di F\u00fcrstenberg sul sistema educativo cominci\u00f2 a declinare dopo che M\u00fcnster pass\u00f2 alla Prussia, tanto che nel 1805 dovette dimettersi dall'amministrazione dell'universit\u00e0, e nel 1807 dagli altri incarichi statali. La fama di F\u00fcrstenberg aveva attirato l'attenzione di alcuni fra i maggiori intellettuali europei, fra cui la principessa Amalie von Gallitzin, con la quale F\u00fcrstenberg cre\u00f2 un sodalizio umano e culturale.\nFranz von F\u00fcrstenberg fu anche l'ideatore di un sistema di scrittura stenografica."}
{"id": "2029175", "revid": "124123", "url": "https://it.wikipedia.org/wiki?curid=2029175", "title": "Nati nel 383", "text": ""}
{"id": "2029179", "revid": "124123", "url": "https://it.wikipedia.org/wiki?curid=2029179", "title": "Nati nel 397", "text": ""}
{"id": "2029188", "revid": "300067", "url": "https://it.wikipedia.org/wiki?curid=2029188", "title": "Boniface Ndong", "text": ""}
{"id": "2029190", "revid": "124123", "url": "https://it.wikipedia.org/wiki?curid=2029190", "title": "Nati nel 450", "text": ""}
{"id": "2029194", "revid": "124123", "url": "https://it.wikipedia.org/wiki?curid=2029194", "title": "Nati nel 459", "text": ""}
{"id": "2029196", "revid": "124123", "url": "https://it.wikipedia.org/wiki?curid=2029196", "title": "Nati nel 460", "text": ""}
{"id": "2029197", "revid": "339392", "url": "https://it.wikipedia.org/wiki?curid=2029197", "title": "San Pantalaimon", "text": ""}
{"id": "2029198", "revid": "122350575", "url": "https://it.wikipedia.org/wiki?curid=2029198", "title": "Tullia d'Aragona", "text": "Biografia.\nFiglia della cortigiana ferrarese Giulia Campana (diceva di essere figlia del cardinale Luigi d'Aragona, nipote del re Alfonso II di Napoli), trascorse la sua prima giovinezza tra Firenze e Siena, ricevendo un'educazione raffinata e colta. In seguito la madre, intuendone le qualit\u00e0 artistico-letterarie, la riport\u00f2 a Roma. Visse anche, e per un lungo periodo, a Ferrara (probabilmente intorno al 1537). \nLa sua casa era frequentata da letterati, intellettuali e personaggi in vista della societ\u00e0 dell'epoca tra cui Giulio Camillo Delminio, Francesco Maria Molza, il cardinale Ippolito de' Medici, Filippo Strozzi, Benedetto Varchi (che fu suo amico e maestro di scrittura) e Girolamo Muzio, che scrisse numerosi componimenti poetici a lei dedicati. \nNel 1543 spos\u00f2 a Siena Silvestro Guicciardi.\nVerso il 1545 Tullia si rec\u00f2 a Firenze. A Cosimo I de' Medici, Duca di Firenze, dedic\u00f2 la sua opera pi\u00f9 famosa, il \"Dialogo della infinit\u00e0 d'amore \" (1547); opera che risentiva dell'influenza delle dottrine che Leone Ebreo aveva esposto nei suoi tre \"Dialoghi d'amore \" (1535) e che faceva parte di un genere molto in voga nel Cinquecento, il trattato dialogico sull'amore, ma che svelava per\u00f2 un originale punto di vista femminile che piacque al pubblico femminile e colto del Cinquecento (fu molto apprezzata dall'Aretino). \nLa raccolta delle \"Rime\" (1547), di ispirazione petrarchesca, fu dedicata invece alla duchessa Eleonora di Toledo, moglie di Cosimo I e sua protettrice.\nTra i suoi sonetti pi\u00f9 famosi vi \u00e8 quello contro il predicatore Bernardino Ochino che, con rigore non lontano dal luteranesimo, aveva aspramente condannato le mascherate, la musica ed il ballo. Nelle ultime due terzine del sonetto si legge: \"Or le finte apparenze, e 'l ballo, e 'l suono / chiesti dal tempo e da l'antica usanza / a che cos\u00ec da voi vietate sono? / Non f\u00f4ra santit\u00e0, f\u00f4ra arroganza / t\u00f4rre il libero arbitrio, il maggior dono / che Dio ne di\u00e8 ne la primera stanza.\"\nSempre a Firenze, scrisse un rifacimento de \"Il Guerrin Meschino\" (1560), traducendolo da un'edizione spagnola e senza essere a conoscenza dell'originale trecentesco di Andrea da Barberino. \nTornata a Roma nell'ottobre 1548, mor\u00ec nel marzo 1556."}
{"id": "2029199", "revid": "124123", "url": "https://it.wikipedia.org/wiki?curid=2029199", "title": "Nati nel 465", "text": ""}
{"id": "2029205", "revid": "1591878", "url": "https://it.wikipedia.org/wiki?curid=2029205", "title": "Monumento naturale Garzaia della Cascina Notizia", "text": "L'Area Protetta, Monumento naturale Garzaia della Cascina Notizia \u00e8 un boschetto igrofilo di limitata estensione a ontano nero dove \u00e8 presente una colonia di nidificazione (garzaia) di nitticore e garzette. "}
{"id": "2029208", "revid": "1381093", "url": "https://it.wikipedia.org/wiki?curid=2029208", "title": "Offenhauser", "text": " \nLa Offenhauser, conosciuta anche come Offy, fu un'azienda statunitense costruttrice di motori per auto da corsa fondata da Fred Offenhuaser ed attivo nelle gare americane tra il 1933 e il 1983. L'azienda inizi\u00f2 l'attivit\u00e0 dopo la grande depressione, quando il suo fondatore, che era stato per lunghi anni il capotecnico della casa costruttrice Miller, riadatt\u00f2 all'uso automobilistico il 4 cilindri per uso marino di questa azienda (una commessa che il proprietario Harry Miller aveva ritenuto di scarso interesse commerciale) e lo affin\u00f2 anno dopo anno.\nTra il 1950 e il 1960 la 500 Miglia di Indianapolis era parte del Campionato Mondiale, per questo motivo la Offenhauser ha all'attivo 12 Gran Premi di Formula 1 con 11 vittorie, 9 pole position e 10 giri pi\u00f9 veloci in gara.\nIl motore Offenhauser, derivato dai propulsori Miller domin\u00f2 la 500 Miglia dagli anni cinquanta sino alla met\u00e0 degli anni sessanta. Con l'arrivo della Ford nel 1963 e la sua prima vittoria a Indianapolis nel 1965 gli \"Offy\" persero la loro supremazia nella American Championship car racing, ma rimasero ancora competitivi per svariati anni a venire vincendo gare fino al 1978.\nLa casa statunitense scomparve dalle scene dopo la fallita qualificazione con due vetture Vollstedt alla 500 Miglia di Indianapolis del 1983."}
{"id": "2029209", "revid": "110661062", "url": "https://it.wikipedia.org/wiki?curid=2029209", "title": "Alpi del Bernina", "text": "Le Alpi del Bernina (\"Bernina-Alpen\" in tedesco) sono un sottosezione alpina delle Alpi Retiche occidentali, posta a cavallo di Italia (Lombardia) e Svizzera (Canton Grigioni), comprendendo al suo interno il massiccio del Bernina e altri gruppi montuosi.\nClassificazione.\nLa Partizione delle Alpi le vedeva come appartenenti alla sezione n. 11: Alpi Retiche.\nL'AVE le considera come il gruppo n. 66 (su 75) nelle Alpi Orientali.\nLa SOIUSA le vede come sottosezione alpina e vi attribuisce la seguente classificazione:\nGeografia.\nLe Alpi del Bernina interessano l'Italia (Regione Lombardia) e la Svizzera (Canton Grigioni).\nConfinano:\nRuotando in senso orario i limiti geografici sono: Passo del Maloja, Engadina, Val Bernina, Passo del Bernina, Val Poschiavo, Valtellina, fiume Mera, Val Bregaglia, Passo del Maloja.\nSuddivisione.\nSecondo la SOIUSA le Alpi del Bernina sono suddivise in due supergruppi, quattro gruppi e venti sottogruppi:\nLa Valmalenco ed il Passo del Muretto dividono i due supergruppi: i Monti della Val Bregaglia ad ovest e la Catena Bernina-Scalino ad est. Inoltre il Passo Confinale divide il Massiccio del Bernina dal Gruppo dello Scalino.\nVette.\nOltre alle vette del massiccio del Bernina le Alpi del Bernina presentano queste principali montagne:"}
{"id": "2029210", "revid": "124123", "url": "https://it.wikipedia.org/wiki?curid=2029210", "title": "Nati nel 502", "text": ""}
{"id": "2029211", "revid": "181699", "url": "https://it.wikipedia.org/wiki?curid=2029211", "title": "J\u00f3rv\u00edk", "text": ""}
{"id": "2029217", "revid": "19562559", "url": "https://it.wikipedia.org/wiki?curid=2029217", "title": "Regno del Bosforo", "text": ""}
{"id": "2029219", "revid": "124123", "url": "https://it.wikipedia.org/wiki?curid=2029219", "title": "Nati nel 525", "text": ""}
{"id": "2029224", "revid": "180202", "url": "https://it.wikipedia.org/wiki?curid=2029224", "title": "La vendetta di Bane", "text": ""}
{"id": "2029225", "revid": "287204", "url": "https://it.wikipedia.org/wiki?curid=2029225", "title": "Jorvik", "text": ""}
{"id": "2029228", "revid": "124123", "url": "https://it.wikipedia.org/wiki?curid=2029228", "title": "Nati nel 554", "text": ""}
{"id": "2029231", "revid": "131358", "url": "https://it.wikipedia.org/wiki?curid=2029231", "title": "Campionato mondiale di Beach Soccer 2005", "text": ""}
{"id": "2029233", "revid": "1934238", "url": "https://it.wikipedia.org/wiki?curid=2029233", "title": "Lago della Ninfa", "text": "Il lago della Ninfa \u00e8 un lago di origine tettonica, posto a 1.500 metri di altitudine, alle pendici del monte Cimone, nel comune di Sestola. \u00c8 circondato da faggete e boschi di conifere.\nNelle sue vicinanze sorge un rifugio.\nStazione sciistica.\nNei pressi del lago \u00e8 presente una stazione sciistica attrezzata appartenente al comprensorio sciistico del Monte Cimone. \u00c8 composta da:"}
{"id": "2029234", "revid": "124123", "url": "https://it.wikipedia.org/wiki?curid=2029234", "title": "Nati nel 575", "text": ""}
{"id": "2029235", "revid": "124123", "url": "https://it.wikipedia.org/wiki?curid=2029235", "title": "Nati nel 581", "text": ""}
{"id": "2029236", "revid": "339392", "url": "https://it.wikipedia.org/wiki?curid=2029236", "title": "Efreet", "text": ""}
{"id": "2029237", "revid": "1543377", "url": "https://it.wikipedia.org/wiki?curid=2029237", "title": "Murphy Brown", "text": "Murphy Brown \u00e8 una sitcom statunitense con protagonista Candice Bergen, andata in onda sul canale CBS dal 1988 al 1998, per un totale di 10 stagioni e 247 episodi.\nNel gennaio 2018, CBS annuncia il revival della serie, con l'undicesima stagione, composta da 13 episodi, prevista per il 27 settembre 2018. Il revival viene cancellato il 10 maggio 2019.\nIn Italia, la serie \u00e8 stata trasmessa da Canale 5 e Italia 1.\nTrama.\nMurphy Brown \u00e8 una giornalista televisiva sincera, che insieme alla sua esilarante coorte del pi\u00f9 quotato show di newsmagazine, FYI, fatica a gestire i problemi personali e professionali con umorismo e intuizione.\nProduzione.\nIl programma era ben noto per le storie ispirate agli eventi attuali e alla sua satira politica. Ha raggiunto un alto livello di notoriet\u00e0 culturale nella campagna presidenziale del 1992, quando Danforth Quayle lo ha menzionato in un discorso elettorale.\nLa serie non aveva una normale sigla d'apertura, ma una canzone Mowton classica, che cambiava ad ogni episodio.\nRevival.\nSviluppo.\nDi un revival della serie se ne era gi\u00e0 discusso nel 2012, con l'ideatrice della serie Diane English, che parl\u00f2 con la CBS e Warner Bros. Television.\nIl 24 gennaio 2018, sulla scia delle reti televisive rivali, che avevano gi\u00e0 rilasciato le loro serie principali (NBC con Will &amp; Grace, ABC, con Pappa e ciccia e Fox con X-Files), la CBS annunci\u00f2 di aver ordinato un'undicesima stagione, composta da 13 episodi da mandare in onda nella stagione televisiva 2018-2019. La serie sar\u00e0 ambientata in \"un mondo di notizie via cavo, social media, notizie false e un clima politico e culturale molto diverso\", secondo la CBS. Candice Bergen e l'ideatrice della serie Diane English torneranno a produrre la serie. Il 27 febbraio 2018, venne annunciato che Pam Fryman avrebbe diretto l'episodio pilota del revival.\nCasting.\nAccanto all'annuncio iniziale del revival, venne confermato che Candice Bergen avrebbe ripreso il ruolo di Murphy Brown. Il 26 febbraio 2018, si riunirono anche Faith Ford, Joe Regalbuto e Grant Shaud, mentre Charles Kimbrough apparir\u00e0 solamente in tre episodi. Il 16 marzo 2018, venne annunciato che anche Jake McDorman e Nik Dodani si erano uniti al cast principale. Il 19 aprile 2018, entr\u00f2 anche Tyne Daly, nel ruolo di Phyllis, la sorella di Phil, deceduto nell'ottava stagione.\nPromozione.\nIl 16 maggio 2018 \u00e8 stato pubblicato il primo trailer del revival.\nImpatto culturale.\nMurphy come madre single.\nNella stagione 1991-92 dello show, Murphy rimase incinta. Quando il padre di sua figlia espresse la sua riluttanza a rinunciare al proprio stile di vita per essere un genitore, Murphy scelse di avere il bambino e allevarlo da sola.\nNel punto in cui stava per partorire, aveva dichiarato che \"\"molte persone non vogliono che io abbia il bambino, Pat Robertson, Phyllis Schlafly, met\u00e0 dello Utah!\" Subito dopo aver dato alla luce suo figlio, Avery, Murphy ha cantato la canzone \"(You Make Me Feel Like) A Natural Woman\". Questa trama ha reso lo spettacolo oggetto di polemiche politiche durante le elezioni presidenziali negli Stati Uniti d'America del 1992 Il 19 maggio 1992, il vicepresidente Danforth Quayle ha parlato al Commonwealth Club di San Francisco. Durante il suo discorso, ha criticato il personaggio di Murphy Brown per \"prendere in giro l'importanza dei padri portando un figlio da solo\".\nNel 2002, Bergen ha detto in un'intervista che ha concordato personalmente con gran parte del discorso di Quayle, definendolo \"un discorso perfettamente intelligente sul fatto che i padri non siano superflui\" e aggiungendo che \"nessuno era d'accordo con quello pi\u00f9 di me\"\".\nSyndication.\nMurphy Brown non ha avuto successo quando \u00e8 stato introdotto in syndication off-network negli anni novanta, in parte a causa delle tariffe per i diritti musicali e in parte perch\u00e9 i riferimenti di attualit\u00e0 nello show sono diventati rapidamente datati. \u00c8 stato reintrodotto nelle reti multicast via cavo e digitali negli anni 2010, iniziando con una corsa su Encore Classic nel 2013, con la serie in onda su Antenna TV a partire dal 2018.\nHome video.\nLa Warner Home Video ha pubblicato la prima stagione di Murphy Brown su DVD l'8 febbraio 2005. A causa delle basse vendite e dei costi elevati della musica, non sono previste future versioni.\nPremi.\nLa serie ha ottenuto 68 nomination, vincendo 51 premi (18 Emmy Award, 3 Golden Globe, 3 Screen Actors Guild Award, 4 TCA Award, 2 Directors Guild of America Award e 2 Writers Guild of America Award)"}
{"id": "2029241", "revid": "124123", "url": "https://it.wikipedia.org/wiki?curid=2029241", "title": "Nati nel 600", "text": ""}
{"id": "2029244", "revid": "184925", "url": "https://it.wikipedia.org/wiki?curid=2029244", "title": "Cuneo VBC", "text": ""}
{"id": "2029245", "revid": "124123", "url": "https://it.wikipedia.org/wiki?curid=2029245", "title": "Nati nel 605", "text": ""}
{"id": "2029246", "revid": "124123", "url": "https://it.wikipedia.org/wiki?curid=2029246", "title": "Nati nel 607", "text": ""}
{"id": "2029248", "revid": "38120", "url": "https://it.wikipedia.org/wiki?curid=2029248", "title": "Monte Lagoni", "text": "Il Monte Lagoni \u00e8 una vetta dell'appennino modenese, che si inserisce nel gruppo monte Cimone-Lagoni-Libro Aperto. \u00c8 alto 1962 metri ed \u00e8 una delle maggiori cime della zona. Situato completamente in Emilia Romagna, risulta essere, dopo Cimone e Cimoncino, la pi\u00f9 alta vetta interamente compresa nella provincia di Modena. Tenendo conto delle montagne poste al confine con la Toscana, risulta invece superato anche dai monti Giovo e Rondinaio."}
{"id": "2029249", "revid": "2675", "url": "https://it.wikipedia.org/wiki?curid=2029249", "title": "Nati nel 618", "text": ""}
{"id": "2029251", "revid": "124123", "url": "https://it.wikipedia.org/wiki?curid=2029251", "title": "Nati nel 620", "text": ""}
{"id": "2029254", "revid": "124123", "url": "https://it.wikipedia.org/wiki?curid=2029254", "title": "Nati nel 625", "text": ""}
{"id": "2029255", "revid": "124123", "url": "https://it.wikipedia.org/wiki?curid=2029255", "title": "Nati nel 629", "text": ""}
{"id": "2029256", "revid": "124123", "url": "https://it.wikipedia.org/wiki?curid=2029256", "title": "Nati nel 633", "text": ""}
{"id": "2029261", "revid": "122246", "url": "https://it.wikipedia.org/wiki?curid=2029261", "title": "Konstantin Shumov", "text": "Gioca nel ruolo di centrale nel Rennes Volley 35."}
{"id": "2029263", "revid": "124123", "url": "https://it.wikipedia.org/wiki?curid=2029263", "title": "Nati nel 655", "text": ""}
{"id": "2029267", "revid": "124123", "url": "https://it.wikipedia.org/wiki?curid=2029267", "title": "Nati nel 659", "text": ""}
{"id": "2029268", "revid": "124123", "url": "https://it.wikipedia.org/wiki?curid=2029268", "title": "Nati nel 665", "text": ""}
{"id": "2029276", "revid": "124123", "url": "https://it.wikipedia.org/wiki?curid=2029276", "title": "Nati nel 676", "text": ""}
{"id": "2029277", "revid": "19563108", "url": "https://it.wikipedia.org/wiki?curid=2029277", "title": "Comizi Curiati", "text": ""}
{"id": "2029279", "revid": "124123", "url": "https://it.wikipedia.org/wiki?curid=2029279", "title": "Nati nel 681", "text": ""}
{"id": "2029280", "revid": "1305772", "url": "https://it.wikipedia.org/wiki?curid=2029280", "title": "Auspicio", "text": ""}
{"id": "2029286", "revid": "124123", "url": "https://it.wikipedia.org/wiki?curid=2029286", "title": "Nati nel 695", "text": ""}
{"id": "2029287", "revid": "124123", "url": "https://it.wikipedia.org/wiki?curid=2029287", "title": "Nati nel 700", "text": ""}
{"id": "2029289", "revid": "1543377", "url": "https://it.wikipedia.org/wiki?curid=2029289", "title": "Johan Picardt", "text": "Oltre a questo fu scrittore, teologo, archeologo e colonizzatore di paludi tedesco-olandese. Denunzi\u00f2 il crimine del \"commercio degli schiavi\".\nNel 1660 pubblic\u00f2 il suo lavoro sui monumenti archeologici di Drenthe, parlando di localit\u00e0 preistoriche che interesseranno gli studiosi soltanto nel ventesimo secolo."}
{"id": "2029295", "revid": "124123", "url": "https://it.wikipedia.org/wiki?curid=2029295", "title": "Nati nel 730", "text": ""}
{"id": "2029298", "revid": "2161204", "url": "https://it.wikipedia.org/wiki?curid=2029298", "title": "Sinagoga di Torino", "text": "La Sinagoga di Torino \u00e8 il principale luogo di culto della comunit\u00e0 ebraica di Torino. \u00c8 situato in Piazzetta Primo Levi (gi\u00e0 Via San Pio V) nel quartiere multietnico San Salvario, poco distante dalla stazione ferroviaria di Torino Porta Nuova.\nStoria.\nNel 1848 gli ebrei ottennero l'emancipazione. Nel 1861, per festeggiare questo nuovo status di vita (prima erano, cos\u00ec come nel resto d'Italia, confinati nel ghetto) decisero di far erigere una nuova sinagoga di grandi proporzioni, che fosse degna del ruolo di Torino, allora capitale del Regno d'Italia.\nCome progettista venne scelto Alessandro Antonelli, che ide\u00f2 l'attuale Mole Antonelliana. Ben presto per\u00f2 le dimensioni e i costi del futuro Tempio divennero troppo elevati, cos\u00ec la comunit\u00e0 decise di vendere la struttura al comune di Torino e di costruire un'altra sinagoga di dimensioni pi\u00f9 piccole, affidando il progetto all'architetto Enrico Petiti.\nIl 16 febbraio 1884, dopo quattro anni di lavoro, la nuova sinagoga venne inaugurata.\nEnrico Petiti progett\u00f2 una struttura di dimensioni massicce a pianta rettangolare. Ai quattro angoli si ergono quattro grandi torrioni alti 27 metri sormontati da cupole a cipolla. Come nel caso di molte altre sinagoghe dell'epoca, lo stile neo-moresco fu scelto per distinguere il tempio dagli altri edifici religiosi della citt\u00e0. Al suo interno la sinagoga presenta un'ampia sala lunga 35 metri, alta 16 e larga 22. Il matroneo posto al primo piano percorre il tempio su tre lati. La spaziosa sala, capace di contenere 1.400 persone, era ricca di decorazioni, con un soffitto a cassettoni.\nIl 20 novembre 1942, durante un bombardamento, il tempio fu colpito da uno spezzone incendiario. I danni agli arredi e alle decorazioni furono ingentissimi; si salvarono solo le strutture murarie. Dopo i primi interventi di consolidamento nel settembre 1945, l'interno fu ricostruito e ridecorato nel 1949.\nLe due piccole sinagoghe nei sotterranei del Tempio.\nNei sotterranei del Tempio si trovano due piccole sinagoghe, che sono usate per le funzioni giornaliere. Furono realizzate nel 1972, su progetto degli architetti Giorgio Olivetti e Giuseppe Rosenthal.\nIl primo tempietto, di rito italiano, \u00e8 a forma di anfiteatro. Fu ricavato in locali prima adibiti alla cottura delle azzime. Le pareti furono lasciate grezze, con mattoni a vista. Gli arredi sacri (Aron e Tev\u00e0h), in stile barocco, provengono dalla sinagoga di Chieri e sono di notevole fattura.\nIl secondo tempietto, pi\u00f9 piccolo, \u00e8 diviso con un muretto di mattoni da una sala di preghiera. In questa sala davanti ad un pregevole aron in legno sono presenti sei file di banchi. L'aron settecentesco proviene da una sinagoga di rito tedesco, che si trovava nell'allora ghetto nuovo. Nel 1849 fu dipinto di nero in segno di lutto in seguito alla morte di Carlo Alberto di Savoia, colui che firm\u00f2 il decreto in cui si liberalizzava la religione ebraica. Fu successivamente trasferito nella vecchia casa di riposo di piazza Santa Giulia, dove rimase fino al 1963. Sulle piccole due ante sono riprodotte immagini dorate che ricordano Gerusalemme."}
{"id": "2029299", "revid": "1469799", "url": "https://it.wikipedia.org/wiki?curid=2029299", "title": "Riccardo Moretti", "text": "Ha studiato al conservatorio della citt\u00e0 di Lucca e direzione d'orchestra con Carlo Maria Giulini. Direttore d'orchestra per l'Orchestra del Teatro Bol\u0161oj a Mosca, ha composto molto e in particolare musiche per film e documentari; della discografia ricordiamo: \"La storia del soldato\" (I. Stravinskj), con Giancarlo Giannini, \"Le pi\u00f9 Belle Colonne Sonore di Nino Rota\", \"Nino Rota al Bolshoj\", \"Il Canto d'Israele\" (musica klezmer), \"Ebraica\", la colonna sonora di \"Nosferatu\" (Murnau). Lavora con la Lindsey Kemp Company, e insegna flauto e composizione per musica da film al Conservatorio di Parma.\nAmico del regista Paolo Benvenuti, ha interpretato Giacomo Puccini nel film \"Puccini e la fanciulla\" (2008)."}
{"id": "2029300", "revid": "547034", "url": "https://it.wikipedia.org/wiki?curid=2029300", "title": "Cristiano Alberto di Hohenlohe-Langenburg", "text": "Egli era figlio primogenito del principe Luigi di Hohenlohe-Langenburg e di sua moglie, la contessa Eleonora di Nassau-Saarbr\u00fccken. Il 7 gennaio 1764, il padre fu elevato a \"Principe imperiale\" dall'imperatore Francesco I.\nMatrimonio e figli.\nIl 13 maggio 1761 spos\u00f2 a Gedern la principessa Carolina di Stolberg-Gedern, figlia di Federico Carlo di Stolberg-Gedern. Da questa unione, nacquero i seguenti figli:"}
{"id": "2029301", "revid": "124123", "url": "https://it.wikipedia.org/wiki?curid=2029301", "title": "Nati nel 752", "text": ""}
{"id": "2029302", "revid": "1718925", "url": "https://it.wikipedia.org/wiki?curid=2029302", "title": "Tom of Finland", "text": " \nBiografia.\nNato in Finlandia, figlio di due insegnanti che hanno assecondato la sua predisposizione per il disegno, Touko Laaksonen cresce sotto varie influenze artistiche, appassionato alla musica e alla letteratura. \u00c8 consapevole della propria diversit\u00e0, in una Finlandia rurale a stragrande maggioranza composta da contadini e boscaioli; queste figure dalla spiccata virilit\u00e0 influenzeranno le sue future opere.\nNel 1939 si trasferisce a Helsinki per frequentare una scuola per pubblicitari, ma nel settembre del 1939 dopo che Hitler invade la Polonia, si scatena la seconda guerra mondiale; Laaksonen \u00e8 arruolato nell'esercito finlandese e coinvolto nella guerra d'inverno con l'URSS. In quel periodo la citt\u00e0, ma soprattutto il porto, era un via vai di figure che turbavano Laaksonen: marinai, operai, ufficiali. Dopo la guerra Laaksonen lavora nel settore della pubblicit\u00e0 commerciale come artista grafico, ed inizia a creare disegni erotici per il proprio piacere personale; si diploma in pianoforte presso il Sibelius Institute. Agli inizi degli anni cinquanta frequenta la societ\u00e0 \"boh\u00e9mien\" di Helsinki, esibendosi al pianoforte nelle feste pi\u00f9 esclusive, e inizia a viaggiare venendo a contatto con la cultura delle capitali europee.\nNel 1956 invia alcuni suoi disegni omoerotici alla rivista statunitense dedicata al corpo maschile \"Physique Pictorial\", presentando i suoi lavori dietro lo pseudonimo di Tom - in seguito l'editore della rivista gli cambi\u00f2 il nome in Tom of Finland. I suoi lavori erano talmente apprezzati dall'editore che nel 1957 uno di questi fin\u00ec in copertina. Ma la sua arte cattur\u00f2 l'attenzione, soprattutto della comunit\u00e0 gay, solo all'inizio degli anni settanta. I suoi lavori erano noti per focalizzarsi sugli archetipi della mascolinit\u00e0 come la intendevano i gay allora: boscaioli, operai, motociclisti, poliziotti e uomini vestiti in pelle.\nAgli inizi degli anni settanta tiene le sue prime mostre; nel 1973 le sue opere sono esposte ad Amburgo, e nel 1978 tiene le sue prime mostre negli Stati Uniti, a Los Angeles e San Francisco. L'artista conosce il successo, grazie all'incontro con l'uomo d'affari canadese Durk Deher; nel 1979 i due fondano la Tom of Finland Foundation che si occupa della raccolta, della conservazione e della divulgazione di opere d'arte omoerotiche. Alla fine degli anni novanta la societ\u00e0 ha introdotto una linea di moda, sulla base delle opere di Laaksonen, che copre una vasta gamma di prodotti, oltre al caratteristico taglio jeans e giacca dei suoi disegni.\nNel 1981, a causa di un cancro alla gola, muore Veli, suo compagno da 28 anni: si erano conosciuti nel 1953. Nel 1988 all'artista \u00e8 diagnosticata una grave forma di enfisema polmonare; la malattia influenz\u00f2 il suo modo di disegnare e speriment\u00f2 nuove tecniche per nascondere il tremore alle mani. Touko Laaksonen mor\u00ec il 7 novembre 1991. Con i suoi disegni contribu\u00ec a cambiare lo stereotipo dell'omosessuale, da sempre visto come effeminato, proponendo i suoi uomini virili e orgogliosi, felici di essere gay e felici della loro elefantiaca mascolinit\u00e0.\nIl 14 aprile 2014 le \"Itella Posti\" (Poste Finlandesi) hanno annunciato l'emissione di tre francobolli con sue illustrazioni. Il videoclip del singolo \"I Want U\" di DJ Hell, pubblicato nel 2016, \u00e8 stato realizzato interamente con opere di Tom of Finland.\nNel 2017 \u00e8 uscito nelle sale finlandesi il film biografico \"Tom of Finland\" diretto da Dome Karukoski."}
{"id": "2029304", "revid": "2034231", "url": "https://it.wikipedia.org/wiki?curid=2029304", "title": "Ray Nelson (scrittore)", "text": "Attivo anche come vignettista, Nelson \u00e8 noto principalmente per il racconto breve del 1963 \"Alle otto del mattino\" (\"Eight O'Clock in the Morning\"), che \u00e8 stato usato da John Carpenter come base e spunto per il suo film del 1988 \"Essi vivono\".\nBiografia.\nNelson ha anche lavorato con Philip K. Dick nel romanzo \"L'ora dei grandi vermi\" (\"The Ganymede Takeover\") del 1967. Nel 1982 in occasione del premio Philip K. Dick il suo racconto \"The Prometheus Man\" ha ottenuto una citazione speciale (secondo posto). Il suo libro del 1975 \"Blake's Progress\", nel quale il poeta William Blake \u00e8 un viaggiatore nel tempo, ha ottenuto il pi\u00f9 grande successo di critica per l'autore. \u00c8 stato riscritto e ripubblicato nel 1985 con il titolo \"Timequest\".\nOltre al racconto \"Alle otto del mattino\" (\"Eight O'Clock in the Morning\"), Ray Nelson ha anche scritto altri racconti, tra i quali \"Spegnere il cielo\" (\"Turn off the Sky\", 1963) e \"Nightfall on the Dead Sea\".\nRay Nelson ha affermato che il suo pi\u00f9 grande desiderio era gi\u00e0 nelle scuole superiori quello di diventare famoso per essere l'inventore del cappellino con l'elica."}
{"id": "2029309", "revid": "1543377", "url": "https://it.wikipedia.org/wiki?curid=2029309", "title": "Mare delle Baleari", "text": "Il mare delle Baleari o mare Iberico o mare Balearico (in catalano e in spagnolo \"mar Balear\", \"mar Ib\u00e9rico\" o \"mar Bale\u00e1rico\") \u00e8 uno dei mari in cui \u00e8 suddiviso convenzionalmente il Mediterraneo nei pressi delle Isole Baleari. Il fiume Ebro sfocia in questo piccolo mare. Assieme al Mare di Alboran costituisce il Mediterraneo occidentale.\nEstensione.\nA differenza di quanto possa fare intuire il nome, il mare \u00e8 un vasto bacino che si estende dal litorale della Francia meridionale fino alle coste centrali dell'Algeria e a gran parte della costa orientale della Spagna.\nUna linea immaginaria segna il limite orientale del Mare delle Baleari, congiungendo lungo l'asse nord/sud la penisola di Giens, in Francia, alle prime propaggini occidentali del promontorio di Beni Belaid, in Algeria: oltre il limite orientale, il mare si inoltra, da nord verso sud, nel Mare di Corsica, nel Mare di Sardegna e nel Canale di Sardegna. Un'altra linea immaginaria lungo l'asse nord/sud segna invece il limite occidentale congiungendo Cabo de la Nao presso J\u00e1vea, in Spagna, alla fascia costiera algerina ad est di Mostaganem: oltre il limite occidentale, il Mare delle Baleari si inoltra nel Mare di Albor\u00e1n.\nInoltre, vista la vastit\u00e0 del bacino, vi \u00e8 stata un'ulteriore suddivisione convenzionale, utile soprattutto per l'emissione dei bollettini meteorologici sullo stato del tempo, del vento e del mare. Viene infatti denominato Mare Nord Baleari il tratto di mare che si estende a nord della linea immaginaria passante lungo l'asse ovest/est che collega Valencia fino alla linea che segna il limite orientale, includendo quasi l'intera isola di Minorca e la parte pi\u00f9 settentrionale di Maiorca, oltre alla vasta insenatura naturale del Golfo del Leone. A sud di questa linea immaginaria, vi \u00e8 la denominazione di Mare Sud Baleari, che include le intere isole di Ibiza e Formentera, oltre a gran parte dell'isola di Maiorca e all'isola di Cabrera.\nLimiti.\nL'International Hydrographic Organization definisce i limiti del Mare delle Baleari come segue:\nTra il Islas Baleares e la costa della Spagna, delimitata:\n\"A sud-ovest.\" Una linea da Cape San Antonio Cabo de San Antonio, Spagna () a Cabo Berberia, l'estremo sud-ovest di Formentera (Islas Baleares)(Islas Baleares).\n\"A sud-est.\" La costa sud di Formentera, quindi una linea da Punta Rotja, la sua estrema orientale, all'estremo sud di Isla Cabrera Isla Cabrera () e Isla del Aire, al largo della estrema del sud di Minorca.\n\"Sul nord-est.\" La costa orientale di Minorca fino a Cap Favaritx () quindi una linea a Cabo San Sebastian (Spagna) ()."}
{"id": "2029315", "revid": "599013", "url": "https://it.wikipedia.org/wiki?curid=2029315", "title": "Sidnei dos Santos", "text": "Giocava nel ruolo di centrale.\nCarriera.\nLa carriera di Sidnei dos Santos inizia all'et\u00e0 di quattordici anni, quando supera il provino per entrare a far parte dell'Esporte Clube Banespa. Resta legato al club per cinque stagioni, durante le quali si aggiudica due volte il Campionato Paulista. Dopo due stagioni con il ed una con lo Sport Club Ulbra, viene ingaggiato per la stagione 2005-06 dal Cimed Esporte Clube, col quale vince per la prima volta la Superliga brasiliana, ricevendo anche il premio di miglior muro del campionato. Al termine della stagione viene convocato per la prima volta in nazionale, debuttando nella World League 2006, tuttavia senza prendere parte alla fase finale, come accade anche nell'edizione successiva.\nDalla 2006-07 alla stagione 2008-09 gioca all'estero, vestendo la maglia della Pallavolo Modena nella Serie A1 italiana; nel corso delle tre stagioni non vince alcun titolo nazionale, per\u00f2 si aggiudica la Challenge Cup 2007-08. Nel 2009 entra in pianta stabile in nazionale, aggiudicandosi nell'ordine World League, campionato sudamericano e Grand Champions Cup.\nNella stagione 2009-10 rientra in Brasile per giocare nel Servi\u00e7o Social da Ind\u00fastria SP, col quale si aggiudica subito la Coppa San Paolo ed il campionato statale. Nel 2010 con la nazionale vince nuovamente la World League e si aggiudica il campionato mondiale. Dopo altre due vittorie nella Coppa San Paolo ed un altro Campionato Paulista, nella stagione 2010-11 vince il suo secondo scudetto, venendo premiato anche questa volta come miglior muro della competizione. Questa vittoria gli permette di partecipare e vincere il campionato sudamericano per club 2011. Nel 2011 con la nazionale \u00e8 finalista alla World League, mentre si aggiudica il campionato sudamericano e grazie a questo successiva si qualifica per la Coppa del Mondo, dove il Brasile chiude in terza posizione. Nella stagione 2011-12 vince il suo quinto titolo paulista, mentre in campionato perde la finale scudetto contro l'Associa\u00e7\u00e3o Social e Esportiva Sada. Nel 2012 partecipa ai Giochi della XXX Olimpiade, vincendo la medaglia d'argento, mentre un anno dopo \u00e8 finalista nuovamente in World League, risultato bissato anche nell'edizione 2014, e vincitore al campionato sudamericano, dove viene premiato come MVP, e alla Grand Champions Cup, oltre ad ottenere la medaglia d'argento al campionato mondiale 2014."}
{"id": "2029318", "revid": "486946", "url": "https://it.wikipedia.org/wiki?curid=2029318", "title": "Australian sheperd", "text": ""}
{"id": "2029319", "revid": "80598", "url": "https://it.wikipedia.org/wiki?curid=2029319", "title": "In fondo al viale/Laura (dei giorni andati)", "text": "In fondo al viale/Laura (dei giorni andati) \u00e8 il primo singolo a 45 giri dei Gens, pubblicato dalla Det nel 1968.\nLe due canzoni sono edite dalle edizioni musicali CAM, che erano di propriet\u00e0 della famiglia Campi come la casa discografica Det.\nDescrizione.\nIn fondo al viale\nLa canzone \u00e8 ambientata in un viale (nel testo del brano non \u00e8 specificato in quale citt\u00e0), dove all'angolo vi \u00e8 un bar, ed il testo, oltre a descrivere il luogo, parla di una ragazza che piace al protagonista, che la aspetta appunto \"in fondo al viale\".\nLa canzone ha vinto il III \"Torneo EuroDavoli\", regalando grande popolarit\u00e0 ai Gens, ed ha partecipato al Cantagiro 1969.\nIl viale della canzone \u00e8 il Viale San Martino ed il Bar che si trova proprio in fondo al viale, \u00e8 il Bar Progresso.\nIl Viale San Martino rappresenta per Messina la via centrale dove si svolgeva e si svolge tuttora la vita sociale degli abitanti.\nLaura (dei giorni andati)\nScritta da Roberto Vecchioni per il testo, nel titolo e nel testo il cantautore usa per la prima volta un nome, Laura, che ricorrer\u00e0 in seguito in altre sue canzoni: \"Il sogno di Laura\", \"Canzone per Laura\" (da \"Ipertensione\"), \"Ridi Laura\" e \"Bei tempi\".\nEntrambi i brani furono inseriti nella colonna sonora del film Plagio, diretto da Sergio Capogna (con Mita Medici e Ray Lovelock)."}
{"id": "2029322", "revid": "287204", "url": "https://it.wikipedia.org/wiki?curid=2029322", "title": "Spada (periodo delle migrazioni)", "text": "Le spade del periodo delle migrazioni furono uno stato di transizione che partendo da varie antiche spade germaniche simili alla spatha romana, portarono alla creazione della spada vichinga.\nDescrizione.\nLa spada \u00e8 normalmente liscia o mostra leggere incisioni, e spesso presenta numerose bande con motivi geometrici nella parte centrale. Le else erano spesso costruite con materiali deperibili, e ne sono sopravvissuti pochi esemplari.\nI pochi resti ritrovati appartengono alle spade dell'et\u00e0 del ferro germanica (era di Vendel), ed hanno lame lunghe da 710 a 810\u00a0mm, e larghe da 45 a 60\u00a0mm. Queste spade da combattimento venivano maneggiate con una sola mano, e sfoggiano rebbi lunghi da 100 a 130\u00a0mm, e lame che terminano con punte arrotondate."}
{"id": "2029323", "revid": "6923", "url": "https://it.wikipedia.org/wiki?curid=2029323", "title": "Societ\u00e0 Porto Industriale di Venezia", "text": "La Societ\u00e0 Porto Industriale di Venezia era una Societ\u00e0 anonima che svilupp\u00f2 la realizzazione di Porto Marghera, a Venezia.\nStoria.\nVenne fondata dal conte Giuseppe Volpi di Misurata il 12 giugno 1917 con un capitale di \u00a3 6.000.000, suddiviso in 1.000 azioni da \u00a3 6.000 cadauna. Oltre a Volpi, gi\u00e0 presidente della SADE, erano soci, assieme ad altri, dell'impresa l'imprenditori Giovanni Stucky, e il senatore conte Nicol\u00f2 Papadopoli Aldobrandini.\nLa societ\u00e0 nasceva da un precedente \"Sindacato di studi per imprese elettro-metallurgiche e navali nel porto di Venezia\" costituito il 1\u00ba febbraio dello stesso anno per presentare il progetto di un nuovo porto industriale per Venezia, sviluppato dall'ingegner Enrico Coen Cagli e poi approvato dal Consiglio Superiore dei Lavori Pubblici il 15 maggio. Il 26 luglio il Decreto Luogotenenziale n. 1191, poi convertito in legge il 22 ottobre, autorizz\u00f2 la costruzione del nuovo porto, espropriando al contempo un quarto del territorio del comune di Mestre per la realizzazione dello stesso.\nI lavori iniziarono nel 1919 e nel 1922 poterono essere installate le prime attivit\u00e0 industriali. Nel 1924 venne inaugurato il primo troncone del canale industriale ovest.\nNel 1930 la presidenza della societ\u00e0 pass\u00f2 al conte Vittorio Cini."}
{"id": "2029326", "revid": "119991", "url": "https://it.wikipedia.org/wiki?curid=2029326", "title": "Mare Nord Baleari", "text": ""}
{"id": "2029329", "revid": "124123", "url": "https://it.wikipedia.org/wiki?curid=2029329", "title": "Nati nell'871", "text": ""}
{"id": "2029330", "revid": "124123", "url": "https://it.wikipedia.org/wiki?curid=2029330", "title": "Nati nell'874", "text": ""}
{"id": "2029332", "revid": "115994009", "url": "https://it.wikipedia.org/wiki?curid=2029332", "title": "Alpi di Livigno", "text": "Le Alpi di Livigno (\"Livigno Alpen\" in tedesco) sono un gruppo montuoso delle Alpi Retiche occidentali. Interessano l'Italia (Regione Lombardia) e la Svizzera (Canton Grigioni). Prendono il nome dal comune di Livigno, localit\u00e0 intorno alla quale sono collocate.\nClassificazione.\nLa Partizione delle Alpi le vedeva come appartenenti alla sezione n. 11: Alpi Retiche.\nL'AVE le considera come il gruppo n. 67 (su 75) nelle Alpi Orientali.\nLa SOIUSA le vede come sottosezione alpina e vi attribuisce la seguente classificazione:\nDelimitazioni.\nConfinano:\nRuotando in senso orario i limiti geografici sono: Passo del Bernina, Val Bernina, alta Engadina, torrente Sp\u00f6l, Lago del Gallo, Passo d'Alpisella, Val Alpisella, Valle di Fraele, alta Valtellina, Val Poschiavo.\nSuddivisione.\nLe Alpi di Livigno sono a loro volta suddivise in due supergruppi e quattro gruppi:\nI due supergruppi sono separati dalla Forcola di Livigno e dalla Valle di Livigno. La Catena Languard-Quattervals raccoglie la parte nord-occidentale delle Alpi di Livigno mentre la Catena Piazzi-Paradisino quella sud-orientale.\nVette.\nLe vette principali delle Alpi di Livigno sono:\nValichi.\nI valichi principali che interessano le Alpi di Livigno sono:\nRifugi.\nI principali rifugi delle Alpi di Livigno sono:"}
{"id": "2029333", "revid": "122500396", "url": "https://it.wikipedia.org/wiki?curid=2029333", "title": "Rick Pitino", "text": "Biografia.\nDal 2013 fa parte del Naismith Memorial Basketball Hall of Fame. Dopo la vittoria del campionato NCAA da parte della sua squadra, si \u00e8 fatto tatuare il logo della squadra con scritto \"2013 NCAA Champions\" e il record della squadra (35-5). \u00c8 stato coinvolto nello scandalo NCAA del 2017, e conseguentemente licenziato dalla dirigenza di Louisville. Suo figlio, Richard William Pitino, \u00e8 anch'egli allenatore."}
{"id": "2029336", "revid": "110157", "url": "https://it.wikipedia.org/wiki?curid=2029336", "title": "USA (album)", "text": "USA \u00e8 un album dal vivo del gruppo musicale britannico King Crimson, pubblicato nel maggio 1975 dalla Island Records.\nIl disco.\nLa pubblicazione di \"USA\" avvenne sette mesi dopo quella dell'album in studio \"Red\" e il contestuale annuncio, da parte di Robert Fripp, che i King Crimson si erano sciolti. L'iniziativa di pubblicare il disco part\u00ec quindi esclusivamente dalla casa discografica. Alle sedute di compilazione e missaggio dell'album, avvenute all'inizio del 1975 presso gli Olympic Studios di Barnes a Londra, furono chiamati a partecipare soltanto Fripp e John Wetton.\nL'album contiene in prevalenza materiale registrato il 29 giugno 1974 al Casino Area di Asbury Park, New Jersey, eccetto il brano \"21st Century Schizoid Man\" che \u00e8 tratto dal concerto del 30 giugno 1974 al Palace Theatre di Providence, Rhode Island. Entrambi i concerti sono anteriori alle sedute di registrazione di \"Red\". Alcune parti di piano elettrico e di violino, che dal vivo erano suonate da David Cross, furono sostituite e rieseguite in studio da Eddie Jobson.\nAll'epoca \"USA\" usc\u00ec come LP singolo. L'edizione in CD contiene due brani in pi\u00f9 e dura complessivamente 67:18. In entrambe le edizioni il brano \"Easy Money\" sfuma diversi minuti prima dell'effettiva conclusione; l'esecuzione integrale del pezzo comparve in seguito, assieme all'intero concerto di Asbury Park, in varie pubblicazioni a cura della Discipline Global Mobile.\nA conferma della natura \"postuma\" dell'album, la copertina originale reca in calce un inequivocabile \"R.I.P.\" (\"Rest In Peace\" o \"Requiescat in pace\") riferito ovviamente alla band.\nLe successive pubblicazioni ufficiali su internet o in CD - tutte della DGM - di decine di concerti dei King Crimson 1973-74, compresi i due da cui l'album \u00e8 tratto, hanno fatto perdere importanza a \"USA\": infatti, mentre l'intero catalogo in studio dei King Crimson si affacci\u00f2 sul mercato dei CD tra il 1984 e il 1989, la prima edizione in CD di quest'album risale al 2002, in contemporanea con il primo \"live\" ufficiale del gruppo \"Earthbound\"."}
{"id": "2029337", "revid": "124123", "url": "https://it.wikipedia.org/wiki?curid=2029337", "title": "Nati nell'892", "text": ""}
{"id": "2029339", "revid": "1652635", "url": "https://it.wikipedia.org/wiki?curid=2029339", "title": "Dharmacakra", "text": "Il termine sanscrito Dharmacakra (devan\u0101gar\u012b \u0927\u0930\u094d\u092e\u091a\u0915\u094d\u0930, P\u0101li \"dhammacakka\", cinese \u6cd5\u8f2a \"f\u01cel\u00fan\", giapponese \"h\u014drin\", coreano \ubc95\ub95c \"beomnyun\" o \"p\u014fmnyun\", vietnamita \" ph\u00e1p lu\u00e2n\", tibetano \"chos kyi 'khor lo\", Ruota del Dharma) \u00e8 il simbolo della religione buddhista.\nNel momento in cui, nel Parco delle Gazzelle a Isipatana (anche S\u0101rn\u0101th) vicino a V\u0101r\u0101\u1e47as\u012b (Benares, India), il Buddha \u015a\u0101kyamuni rivela ai suoi primi discepoli le Quattro nobili verit\u00e0 (san. \"catv\u0101ri-\u0101rya-saty\u0101ni\", p\u0101li \"catt\u0101ri ariya-sacc\u0101ni\"), secondo la tradizione buddhista egli mette in moto la Ruota del Dharma o \"dharmacakra\".\nQuesta \"ruota\" \u00e8, nella precedente iconografia indiana, un'arma sacra, segnatamente di Indra. Essa \u00e8 messa in moto (lanciata) dal Buddha \u015a\u0101kyamuni per colpire gli ostacoli, gli errori, gli attaccamenti che impediscono all'uomo di raggiungere il \"Nirv\u0101\u1e47a\"; come un'arma, questa \"ruota\" (\"cakra\") \"colpisce\" da uomo a uomo, da paese a paese, da era storica a era storica con gli \"insegnamenti\" (\"dharma\") del Buddha \u015a\u0101kyamuni.\nTradizionalmente il \"dharmacackra\" \u00e8 costituito da otto raggi che rappresentano il Nobile ottuplice sentiero (san. \"\u0101rya a\u1e63\u1e6d\u0101\u1e45gika m\u0101rga\", p\u0101li \"ariya-a\u1e6d\u1e6dha\u1e45gika-magga\") il quale \u00e8 composto in:\nSpesso nell'arte buddhista cinese e tibetana, nel mozzo della ruota del \"dharmacakra\" viene inserito un \"gankyil\" o un elemento della cultura cinese, il \"t\u00e0ij\u00ed\" (\u592a\u6975), che simboleggia l'intersecarsi di sofferenza e liberazione.Il Dharmacakra \u00e8 uno degli Otto Simboli di Buon Auspicio."}
{"id": "2029342", "revid": "729019", "url": "https://it.wikipedia.org/wiki?curid=2029342", "title": "Hags\u00e4tra (metropolitana di Stoccolma)", "text": "Hags\u00e4tra \u00e8 una stazione della metropolitana di Stoccolma.\nSi trova presso l'omonimo quartiere, a sua volta situato all'interno della circoscrizione di Enskede-\u00c5rsta-Vant\u00f6r. \u00c8 un capolinea della linea verde T19, mentre sul percorso della tratta la fermata pi\u00f9 adiacente \u00e8 quella di R\u00e5gsved. Essendo ad situata a 46,2 metri sopra il livello del mare, per altitudine \u00e8 la terza fermata della rete metroviaria locale.\nVenne ufficialmente aperta il 1\u00ba dicembre 1960. La banchina e i binari sono localizzati in superficie. L'entrata \u00e8 invece collocata presso la piazza \"Hags\u00e4tra torg\". La stazione, progettata dall'architetto Olov Blomkvist, presenta opere decorative create dagli artisti Britta Simonsson-\u00d6rtenholm e Per Carm.\nL'utilizzo medio quotidiano durante un normale giorno feriale \u00e8 pari a 4.000 persone circa."}
{"id": "2029344", "revid": "1791", "url": "https://it.wikipedia.org/wiki?curid=2029344", "title": "Atmosfera tecnica assoluta", "text": ""}
{"id": "2029349", "revid": "167080", "url": "https://it.wikipedia.org/wiki?curid=2029349", "title": "Tipo (informatica)", "text": ""}
{"id": "2029352", "revid": "474175", "url": "https://it.wikipedia.org/wiki?curid=2029352", "title": "Medway (fiume)", "text": "Il fiume Medway scorre quasi interamente nel Kent per una lunghezza totale di 113\u00a0km, dal confine con il West Sussex fino all'estuario del Tamigi, ove si immette prima di raggiungere il Mare del Nord.\nIl suo bacino ricopre circa 2.409\u00a0km\u00b2, il pi\u00f9 ampio dell'Inghilterra meridionale.\nL'uomo lo ha utilizzato per secoli, modificandone l'ambiente e le rive. Esso viene usato per il trasporto di merci, la fornitura di acqua e come fonte di energia. Attorno alle sue rive vi sono numerose localit\u00e0 turistiche.\nAffluenti.\nI principali sffluenti sono: \nEsondazioni.\nIl corso centrale del Medway sopra Tonbridge, a causa dei numerosi affluenti, \u00e8 spesso origine di esondazioni. La citt\u00e0 stessa di Tonbridge ha subito nei secoli numerose alluvioni, tanto che la parte pi\u00f9 alta della citt\u00e0 \u00e8 chiamata \"Dryhill\" (Collina asciutta). Nel 1981 fu costruita una barriera vicino a Leigh per proteggere la citt\u00e0 di Tonbridge che nel 1968 sub\u00ec una inondazione piuttosto grave.\nStoria.\nInsediamenti preistorici abbondano lungo tutto il corso del Medway. La zona intorno ad Aylesford \u00e8 particolarmente importante per i reperti dell'et\u00e0 della pietra: i \"Medway megaliths\" sono gruppi di camere mortuarie appartenenti al periodo neolitico, fra i quali i \" Coldrum Stones\" e la \"Kit's Coty House\". Ornamenti e coppe dell'et\u00e0 del bronzo sono stati rinvenuti lungo le rive del fiume, mentre altri reperti risalgono al periodo pre-romano dell'et\u00e0 del ferro. I romani hanno lasciato numerose tracce di ville nella parte inferiore della valle del Medway e sono stati rinvenuti anche luoghi di sepoltura degli Juti.\nIl \"Domesday Book\" registra numerosi feudi nella valle del Medway. I castelli divennero nel medioevo una caratteristica del paesaggio nella valle, come Rochester, Allington, Leeds e West Malling, la storica citt\u00e0-mercato.\nDue fatti d'arme importanti ebbero luogo presso il fiume dal quale presero il nome:\nNel 1824 fu completato un canale che collega il Medway allo Strood a Gravesend, il \"Thames and Medway Canal\" ma non ebbe il successo commerciale sperato e la ferrovia nel 1849 lo rese superfluo. La sua parte occidentale rimase in funzione fino al 1934.\nNel 1942 fu eseguito il primo test su un oleodotto sottomarino posto sul letto del Medway nella cosiddetta \"Operation Pluto\""}
{"id": "2029359", "revid": "167080", "url": "https://it.wikipedia.org/wiki?curid=2029359", "title": "Forte tipizzazione", "text": ""}
{"id": "2029361", "revid": "124123", "url": "https://it.wikipedia.org/wiki?curid=2029361", "title": "Nati nel 1012", "text": ""}
{"id": "2029363", "revid": "110157", "url": "https://it.wikipedia.org/wiki?curid=2029363", "title": "Campionato mondiale di pallavolo maschile 1962", "text": "Il campionato mondiale di pallavolo maschile 1962 si \u00e8 svolto dal 12 al 26 ottobre 1962 a Leningrado, Mosca e Riga, in Unione Sovietica: al torneo hanno partecipato diciannove squadre nazionali e la vittoria finale \u00e8 andata per la quarta volta, la seconda consecutiva, all'URSS.\nPrima Fase.\nLe prime due squadre di ciascun gruppo vengono inserite in un girone finale da 10 squadre per determinare le posizioni dalla prima alla decima. Stesso procedimento per le squadre classificate al 3\u00ba e 4\u00ba posto (per le posizioni dall'undicesima alla ventesima).\nClassifica finale.\n esclusa dalla competizione\n ritirato"}
{"id": "2029365", "revid": "110157", "url": "https://it.wikipedia.org/wiki?curid=2029365", "title": "Wach auf!", "text": "Wach auf! (ted. \"Sveglia!\") \u00e8 il primo singolo tratto dal decimo album della band industrial metal tedesca OOMPH!.\nLa canzone fa parte della colonna sonora della versione tedesca di \"Aliens vs. Predator 2\".\nVideo.\nIl video \u00e8 stato presentato per la prima volta il 14 dicembre 2007, il quale contiene degli stralci del film, uniti da pezzi in cui la band suona."}
{"id": "2029369", "revid": "124123", "url": "https://it.wikipedia.org/wiki?curid=2029369", "title": "Nati nel 1042", "text": ""}
{"id": "2029370", "revid": "767487", "url": "https://it.wikipedia.org/wiki?curid=2029370", "title": "Rats - Notte di terrore", "text": "Rats - Notte di terrore (\"Rats: Night of Terror\") \u00e8 un film del 1984, diretto da Bruno Mattei e Claudio Fragasso.\nTrama.\nNel 2015, a seguito di un olocausto nucleare, alcuni sopravvissuti si sono stabiliti nel sottosuolo, in un regime dittatoriale.\nUn gruppo di ribelli si imbatte in un villaggio misterioso, per creare una nuova colonia. Quivi, trovano cibo e viveri a sufficienza. Durante la notte, per\u00f2, la compagine viene ferocemente attaccata da un branco di topi assassini.\nProduzione.\nRiprese.\nLe riprese durarono circa quattro settimane. Gli interni sono stati ricreati negli studi De Paolis di Roma. Per alcune sequenze, furono riutilizzate le costruzioni del film \"C'era una volta in America\" di Sergio Leone.\nStando alle dichiarazioni di Geretta, il lungometraggio venne diretto soltanto da Mattei. L'attrice, inoltre, dovette usare un dizionario per auto-tradursi i suoi dialoghi.\nDistribuzione.\n\"Rats\" usc\u00ec nelle sale italiane il 23 maggio del 1985. Venne, in seguito, distribuito negli USA l'anno successivo. \u00c9 conosciuto col titolo internazionale \"Rats: Night of Terror\".\nEsistono numerose edizioni home video. La maggior parte di esse presenta una durata ridotta, a causa di contenuti espliciti.\nAccoglienza.\nIl programma \"Nanaroscope\", prodotto dal canale arte, ha dedicato una puntata su questa pellicola.\nLa rivista \"Nocturno\" considera il film un cult italiano.\n\"FilmTv\" ritiene l'opera di Mattei un \u00abesperimento fallito (...) che sprofonda nel trash fine a se stesso\u00bb."}
{"id": "2029372", "revid": "201394", "url": "https://it.wikipedia.org/wiki?curid=2029372", "title": "Revenge", "text": "Il termine Revenge (in lingua italiana vendetta) pu\u00f2 riferirsi a:"}
{"id": "2029375", "revid": "125683578", "url": "https://it.wikipedia.org/wiki?curid=2029375", "title": "Carmine Infantino", "text": "Biografia.\nNato a New York da Pasquale \"Patrick\" Infantino (musicista che, durante la Grande depressione, si mise a fare l'idraulico per sbarcare il lunario) e Angela Rosa Della Badia (emigrata da Calitri), Carmine Infantino studi\u00f2 alla School of Industrial Art, in seguito divenuta High School of Art and Design, a Manhattan.\nFu l\u00ec che conobbe Harry \"A\" Chesler, il cui studio era attivo in quella che ancora era la Golden Age: la sua influenza fu assai importante per la crescita artistica di Infantino.\nDopo esser stato assistente alla Quality Comics, Infantino disegn\u00f2 il suo primo lavoro alla Timely: con l'amico di scuola Frank Giacoia alle matite, inchiostr\u00f2 il personaggio di \"Jack Frost\" in \"USA Comics\" n. 3 (gennaio 1942). Nella sua biografia ebbe modo di scrivere al riguardo: \nDopo molti altri lavori nel decennio 1949-1950 (uno su tutti Airboy) e l'attivit\u00e0 di free-lance, soprattutto alla Prize Comics di Joe Simon e Jack Kirby, (dove disegn\u00f2 il fumetto di Charlie Chan), perfezion\u00f2 il suo stile, sotto l'influenza dell'arte di \"The King\" e avendo come riferimento il segno di Milton Caniff.\n\u00c8 morto nella sua abitazione di Manhattan all'et\u00e0 di 87 anni.\nSilver Age e oltre.\nDivenne disegnatore regolare alla National-DC con titoli della Golden Age quali \"Flash\", \"Black Canary\", \"Green Lantern\" e \"Justice Society of America\" e moltissime altre serie western, fantascientiche e dell'occulto.\nNel 1956, data spartiacque delle \"ages\" statunitensi, l'editore Julius Schwartz diede il compito al soggettista Robert Kanigher e ad Infantino di rivisitare e aggiornare le versioni dei supereroi: nacque cos\u00ec Barry Allen, il \"nuovo\" Flash, nell'albo di \"Showcase\" # 4 (ottobre 1956), comunemente indicato come primo albo della Silver Age. L'apporto di Infantino fu decisivo per il successo del personaggio, che fece da apripista per il ritorno in auge dei supereroi dopo la crisi dei primi anni cinquanta.\nDa allora Infantino si occup\u00f2 di Adam Strange in \"Mistery in Space\" e contribu\u00ec alla definizione del Batman anni sessanta (e molti altri personaggi del mondo dell'Uomo Pipistrello).\nFra il 1966 e il 1967, gli venne proposto di occuparsi delle copertine dell'intera DC Comics: Stan Lee fece un'offerta di 22.000 dollari a Infantino per passare alla Marvel. La DC rispose proponendo a Infantino il ruolo di art director, posizione di prestigio che, dopo alcune indecisioni iniziali, decise di accettare.\nNegli anni successivi, dopo la vendita della DC alla Kinney National Company, divenne direttore editoriale e si occup\u00f2, tra le altre cose, dell'acquisizione e il lancio di nuovi talenti, tra cui Neal Adams e Denny O'Neil: divenne curatore editoriale nel 1971 e lanci\u00f2 molti altri titoli della casa editrice.\nDopo essere stato sostituito (dopo l'acquisizione della DC da parte della Warner) nel ruolo di curatore editoriale, torn\u00f2 al suo primo impiego, quello di disegnatore.\nAltri suoi lavori rilevanti furono la creazione dello Straniero Fantasma (Phantom Stranger, 1952) e di Deadman (1967); lo storico crossover DC-Marvel nel 1976, con l'albo \"Superman vs. the Amazing Spider-Man\"; il lavoro assieme a Mario Puzo nel film di \"Superman\"."}
{"id": "2029376", "revid": "38120", "url": "https://it.wikipedia.org/wiki?curid=2029376", "title": "Rats - notte di terrore", "text": ""}
{"id": "2029377", "revid": "124123", "url": "https://it.wikipedia.org/wiki?curid=2029377", "title": "Nati nel 1061", "text": ""}
{"id": "2029378", "revid": "113977744", "url": "https://it.wikipedia.org/wiki?curid=2029378", "title": "Alpi del Plessur", "text": "Le Alpi del Plessur (dette anche: \"Gruppo del Plessur\") sono un gruppo montuoso delle Alpi Retiche occidentali. Si trovano nello svizzero Canton Grigioni. Prendono il nome dal fiume Plessur, fiume che d\u00e0 il proprio nome anche al Distretto di Plessur.\nClassificazione.\nLa Partizione delle Alpi le vedeva come un gruppo della sezione n. 11: Alpi Retiche.\nL'AVE le considera come il gruppo n. 63 (su 75) nelle Alpi Orientali.\nIl Club Alpino Svizzero le vede, insieme con le Alpi del Tamina, come uno dei dieci raggruppamenti delle Alpi Grigionesi.\nLa SOIUSA le vede come una sottosezione alpina e vi attribuisce la seguente classificazione:\nDelimitazioni.\nConfinano:\nRuotando in senso orario i limiti geografici sono: Wolfgang Pass, torrente Landwasser, fiume Albula, fiume Reno Posteriore, fiume Reno, fiume Landquart, Wolfgang Pass. \nSuddivisione.\nLe Alpi del Plessur sono a loro volta suddivise in tre supergruppi e sei gruppi:\nVette.\nLe vette principali delle Alpi del Plessur sono:"}
{"id": "2029379", "revid": "124123", "url": "https://it.wikipedia.org/wiki?curid=2029379", "title": "Nati nel 1064", "text": ""}
{"id": "2029381", "revid": "124123", "url": "https://it.wikipedia.org/wiki?curid=2029381", "title": "Nati nel 1077", "text": ""}
{"id": "2029382", "revid": "113556749", "url": "https://it.wikipedia.org/wiki?curid=2029382", "title": "Claudio Asciuti", "text": "Biografia.\nLaureato in lettere con una tesi di psicologia presso l'Universit\u00e0 degli Studi di Genova, \u00e8 stato tra gli appassionati pi\u00f9 impegnati del mondo della fantascienza italiana pubblicando diversi racconti e facendosi promotore di importanti iniziative editoriali autonome (\"Crash\" e \"Intercom\"). Negli anni settanta \u00e8 stato collaboratore di riviste underground come \"Re Nudo\" e \"Gong\", ed \u00e8 stato attivista di Un'Ambigua Utopia, importante iniziativa di critica marxiana della fantascienza.\nNel 1988 ha pubblicato il suo primo romanzo, \"Il Signore della morte\". A quest'opera \u00e8 seguito \"La notte dei pitagorici\", romanzo vincitore del premio Urania 1999.\nNel 2006 ha scritto il noir politico \"I semi di Marizai\" ambientato durante i fatti del G8 di Genova, pubblicato dall'editore romano \"Fanucci\".\nNel 2010 Mondadori ha pubblicato su Urania il suo romanzo di fantascienza \"La valle dello Zodiaco\".\nNel 2013 ha curato per l'editore Cordero di Genova l'antologia di fantascienza \"Sognavamo macchine volanti\".\nAutore di molti racconti, i suoi testi sono sparsi in decine di raccolte e riviste, come: \"La Bancarella, Un'Ambigua Utopia, Le ali della fantasia, Dimensione Cosmica, Futuro Aosta, Avvisi ai naviganti, Spade e incantesimi, Magie e stregoni, Eroi e sortilegi, L'Eternauta, Gli eredi di Cthulhu, Il futuro nel sangue, NeroNovecento\".\nInsegna filosofia all'Istituto linguistico, economico, informatico e turistico Eugenio Montale di Genova."}
{"id": "2029383", "revid": "916580", "url": "https://it.wikipedia.org/wiki?curid=2029383", "title": "Brassica carinata", "text": "Il cavolo d'Abissinia (Brassica carinata ) \u00e8 una pianta della famiglia delle Brassicacee.\nUsi.\nDa \"Brassica carinata\" si produce un olio da cui si ipotizza si possa ricavare un biodiesel. "}
{"id": "2029384", "revid": "124123", "url": "https://it.wikipedia.org/wiki?curid=2029384", "title": "Nati nel 1091", "text": ""}
{"id": "2029387", "revid": "729019", "url": "https://it.wikipedia.org/wiki?curid=2029387", "title": "Isola dei Laghi", "text": "L'isola dei Laghi (\"\u00ecxo\u0142a dei \u0141aghi\" in Lingua Veneta) \u00e8 un'isola (8,5 ha di superficie) della Laguna Veneta. Si trova immediatamente a nord di Mazzorbetto.\nSi tratta di un'isola di formazione molto recente e fu aggiunta nella carte lagunari solo pochi anni fa: fino agli anni sessanta, la zona non era altro che un'area di barene denominata \"palude dei Laghi\", in seguito interrata per il riversamento di fanghi provenienti dall'escavo di alcuni canali. Per questo motivo non \u00e8 mai stata abitata ed \u00e8 priva di costruzioni (a parte alcuni capanni utilizzati nell'orticoltura).\nA partire dal 1990, l'isola \u00e8 stata valorizzata da alcune istituzioni e associazioni con la realizzazione di alcuni orti. \u00c8 per questo in progetto un parco agronaturale da inserire nel complesso del parco della Laguna.\nIn gran parte di propriet\u00e0 comunale, solo la porzione meridionale, adiacente al canale del Taglio, \u00e8 invece di un privato."}
{"id": "2029388", "revid": "27723", "url": "https://it.wikipedia.org/wiki?curid=2029388", "title": "Stazione di Vicofertile", "text": "La stazione di Vicofertile \u00e8 una stazione ferroviaria posta sulla ferrovia Pontremolese, a servizio dell'omonima frazione della citt\u00e0 di Parma.\nStoria.\nLa stazione venne attivata nel 1901 con l'originale progressiva chilometrica 7+235, poi successivamente mutata in quella FS.\nStrutture e impianti.\nLa stazione dispone di un fabbricato viaggiatori, di due banchine, collegate tra loro tramite un attraversamento a raso, e due binari. Possiede un ampio scalo merci costituito da un fabbricato merci, un piano caricatore, una vecchia stadera a ponte in disuso e di 4 binari (di cui il primo tronco). Lo scalo \u00e8 oggi adibito a deposito materiali e di accantono per materiale rotabile e mezzi di servizio.\nI binari, nel complesso 6, si possono individuare in questo modo:\nLa stazione possedeva un passaggio a livello al chilometro 8+088 in direzione La Spezia, soppresso nell'agosto del 2012.\nNella stazione trovano posto anche altri edifici minori tra i quali si menziona un piccolo fabbricato per i servizi igienici, nelle immediate vicinanze del fabbricato viaggiatori.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la Regione Emilia-Romagna.\nA novembre 2019, la stazione risultava frequentata da un traffico giornaliero medio di circa 35 persone (17 saliti + 18 discesi).\nServizi.\nLa stazione \u00e8 classificata da RFI nella categoria \"bronze\".\nLa stazione dispone di:"}
{"id": "2029398", "revid": "116053242", "url": "https://it.wikipedia.org/wiki?curid=2029398", "title": "\u00c9tienne-Jean Del\u00e9cluze", "text": "Biografia.\nDal 1797 fu allievo di David per circa quattro anni e ne divenne poi assistente e infine amico personale. I suoi soggetti abituali furono di carattere storico e ottenne una medaglia nel \"Salon\" del 1808. Classicista e antiromantico, nel 1814 gli fu rifiutata l'ammissione all'\"Acad\u00e9mie\" e pochi anni dopo, con la restaurazione, rinunci\u00f2 alla pittura per dedicarsi alla letteratura. \n\u00c8 stato lo zio materno e mentore dell'architetto Eug\u00e8ne Emmanuel Viollet-le-Duc (1814-1879). Ogni domenica in casa sua, in via Chabanais 1 a Parigi, si riunivano alcuni tra i pi\u00f9 noti intellettuali del suo tempo. Fu traduttore di Dante, romanziere e soprattutto critico d'arte, collaborando alla rivista \"Journal des Debats\", pubblicando studi sul Rinascimento italiano, il libro \"Louis David, son \u00e9cole et son temps\" che, pubblicato nel 1855, \u00e8 ancora prezioso per le notizie che riporta sul suo Maestro e la sua scuola. Nel 1862 pubblic\u00f2 il libro di memorie \"Souvenirs de soixante ann\u00e9es\". "}
{"id": "2029402", "revid": "196390", "url": "https://it.wikipedia.org/wiki?curid=2029402", "title": "Soviet Air Force", "text": ""}
{"id": "2029403", "revid": "125051717", "url": "https://it.wikipedia.org/wiki?curid=2029403", "title": "Gino Maringola", "text": "Biografia.\nViene scritturato come cantante solista da Alfredo Thomas quando aveva circa vent'anni. Con la compagnia di Thomas gira per molti teatri d'Italia. La sua carriera, esclusivamente come cantante, durer\u00e0 sino al 1940, quando \u00e8 chiamato da Salvatore Cafiero, per far parte della rinata Cafiero-Fumo, compagnia dalla quale sono nati artisti come Nuccia e Nunzia Fumo.\nLavora in varie compagnie con vari attori tra cui Amedeo Girard, Achille Pansini, Raffaele e Gennaro Di Napoli. Negli anni Cinquanta lo troviamo al Teatro del Popolo, prima sotto la direzione di Vittorio Viviani e poi con Mario Mangini, in compagnia di Luisella Viviani, Ugo D'Alessio, Gennaro Di Napoli. In scena affianca nomi come Gino Cervi, Emma Gramatica, Elsa Merlini e Nando Gazzolo.\nTra le sue interpretazioni pi\u00f9 note quelle con Eduardo De Filippo, a teatro e in diverse riprese televisive delle sue commedie, tra le quali: \"Uomo e galantuomo\" (1975, nel ruolo del commissario), \"De Pretore Vincenzo\", \"Natale in casa Cupiello\" (1977, nel ruolo di Pasquale Cupiello), \"Le voci di dentro\" (1978, nel ruolo di Pasquale Cimmaruta), \"Quei figuri di tanti anni fa\" (1978, nel ruolo del delegato di polizia), \"Il sindaco del rione Sanit\u00e0\" (1979, nel ruolo di Vicienzo 'o Cuozzo), \"Il contratto\" (1981, nel ruolo di Giacomino Trocina).\nSul grande schermo partecipa a una decina di pellicole tra il 1954 e il 1966, diretto da Vittorio De Sica, Luigi Comencini e Dino Risi (l'ultima interpretazione risale al 1984, per la regia di Luciano De Crescenzo). In televisione compare in qualche sceneggiato alla fine degli anni '60, in ruoli minori.\nMuore a Napoli il 26 maggio 2011 a 93 anni."}
{"id": "2029405", "revid": "110157", "url": "https://it.wikipedia.org/wiki?curid=2029405", "title": "Tito Vespasiano", "text": "Tito Vespasiano (o La clemenza di Tito) \u00e8 un'opera seria in tre atti musicata da Johann Adolf Hasse sul libretto \"La clemenza di Tito\" di Pietro Metastasio. La prima rappresentazione si tenne al Teatro di Pesaro il 24 settembre 1735 con Faustina Bordoni.\nIl 17 gennaio 1738 avvenne la prima a Dresda nella seconda versione con la Bordoni e Giovanni Carestini.\nIl 20 gennaio 1759 venne rappresentata nella terza versione come La clemenza di Tito al Teatro San Carlo di Napoli con Carestini."}
{"id": "2029406", "revid": "339392", "url": "https://it.wikipedia.org/wiki?curid=2029406", "title": "Russian Naval Aviation", "text": ""}
{"id": "2029409", "revid": "289247", "url": "https://it.wikipedia.org/wiki?curid=2029409", "title": "Serbian Air Force", "text": ""}
{"id": "2029410", "revid": "322321", "url": "https://it.wikipedia.org/wiki?curid=2029410", "title": "Spert", "text": "Spert \u00e8 una frazione di 582 abitanti del comune italiano di Alpago della provincia di Belluno in Veneto.\nDi origini antiche, il suo nome risale al periodo longobardo \"Asperht\".\nGeografia fisica.\nIl centro \u00e8 situato a 6\u00a0km in direzione sud-est rispetto al maggiore centro di Farra d'Alpago, ad un'altitudine di 923\u00a0m sul livello del mare. Essendo l'abitato pi\u00f9 vicino alla foresta del Cansiglio, Spert \u00e8 considerata la \"Porta del Cansiglio\".\nVie di accesso.\nSpert \u00e8 collegato tramite la Strada Provinciale \"delle Coste d'Alpago\" (in direzione Valdenogher) oppure dalla strada comunale che scendendo da Spert nella valle del \"Vallon di Spert\" e poi del Runal conduce a Tomas e poi a Buscole e Farra. Ad est di Spert \u00e8 possibile salire verso le \"Coste de Mai\" e la localit\u00e0 Sant'Anna (comune di Tambre). Proseguendo da Spert verso sud si entra nella foresta del Cansiglio passando per la zona dei \"Due Ponti\" e del \"Pezzon\". Da Spert in direzione nord si entra nel territorio comunale di Tambre, attraverso la frazione di Broz. Ad ovest rispetto al centro del paese troviamo le localit\u00e0 minori di Tan\u00f2n e Resen\u00e8i.\nMonumenti e luoghi d'interesse.\nLa chiesa di Spert fu costruita nel 1870 e consacrata nel 1892 a San Floriano: la parrocchia, tuttavia, fu fondata solo nel 1948 .\nIl campanile \u00e8 abbellito da una merlatura di tipo ghibellino e dalla cella campanaria si aprono quattro bifore con balaustre.\nNei dintorni del paese, inoltre, si contano diverse cappelle ed altari votivi, il tipico \"Tari\u00f2l\".\nSport.\nVi si svolge un importante torneo di calcio a 8 di Spert, che si svolge nel terzo fine settimana del mese di luglio ed a cui partecipano molti giocatori del bellunese e dell'alta marca trevigiana.\nVariazioni.\nLa circoscrizione territoriale ha subito le seguenti modifiche: sino al 2016 appartenente al comune di Farra d'Alpago, in seguito al referendum del 23 febbraio 2016 \u00e8 confluito nel nuovo comune di Alpago (Italia)."}
{"id": "2029411", "revid": "115533", "url": "https://it.wikipedia.org/wiki?curid=2029411", "title": "Aeronautica militare degli Stati Uniti d'America", "text": ""}
{"id": "2029413", "revid": "24823", "url": "https://it.wikipedia.org/wiki?curid=2029413", "title": "Forze aeree dell'Esercito degli Stati Uniti", "text": ""}
{"id": "2029415", "revid": "767487", "url": "https://it.wikipedia.org/wiki?curid=2029415", "title": "Davanti agli occhi", "text": "Davanti agli occhi (\"The Life Before Her Eyes\") \u00e8 un film del 2007 diretto da Vadim Perelman, basato sul romanzo \"La vita davanti ai suoi occhi\" di Laura Kasischke, ispirato al tragico massacro della Columbine High School.\nIl film \u00e8 stato distribuito in Italia il 2 gennaio 2009.\nTrama.\nDiana e Maureen sono molto amiche, vivono assieme le fasi della loro ribelle adolescenza, fatta di feste, spinelli e ragazzi, nonostante i loro caratteri opposti, una anticonformista e l'altra pi\u00f9 pacata. Una tranquilla mattina come tante segner\u00e0 per sempre le loro vite, mentre si trovano nei bagni della scuola odono grida e spari provenire dai corridoi della scuola, improvvisamente uno studente di nome Michael irrompe nel bagno puntando un'arma contro di loro. Diana e Maureen si sentono ad un passo dalla morte, ma Michael offre a loro una scelta, chiedendo alle due ragazze di indicargli a chi delle due avrebbe dovuto sparare e Maureen si offre volontaria. A quindici anni di distanza da quel tragico evento, Diana \u00e8 ormai una donna, sposata e madre di una bambina di nome Emma, sveglia ma con il vizio di giocare sempre a nascondersi. La vita di Diana sembra perfetta, nonostante gli alti e bassi con il marito Paul e il carattere ribelle della figlia, ma i ricordi di quel tragico giorno continuano a tormentarla."}
{"id": "2029416", "revid": "262457", "url": "https://it.wikipedia.org/wiki?curid=2029416", "title": "Ruota del Dharma", "text": ""}
{"id": "2029417", "revid": "124123", "url": "https://it.wikipedia.org/wiki?curid=2029417", "title": "Nati nel 1144", "text": ""}
{"id": "2029418", "revid": "125721374", "url": "https://it.wikipedia.org/wiki?curid=2029418", "title": "Yin Yang Yo!", "text": "Yin Yang Yo! \u00e8 una serie animata televisiva canadese-statunitense creata da Bob Boyle, andato in onda in Italia su Jetix dall'autunno del 2007, canale per ragazzi di Sky, e dal 28 settembre 2009 in esclusiva su Disney XD. Dal 2010 \u00e8 stata trasmessa anche su Toon Disney, mentre dal settembre 2013 viene inoltre replicata anche su K2 e Frisbee. \nParte dello staff della serie ha lavorato in passato su \"Due fantagenitori\" e \"Danny Phantom.\"\nTrama.\nLa serie racconta le avventure di Yin e Yang, due giovani conigli fratello e sorella che praticano l'arte marziale del \"Woo-Foo\", composta da combattimento e magia, nella quale vengono istruiti da Yo, un grosso e pigro panda che fa loro da maestro e tutore. "}
{"id": "2029419", "revid": "262457", "url": "https://it.wikipedia.org/wiki?curid=2029419", "title": "Ruota della Dottrina", "text": ""}
{"id": "2029422", "revid": "163662", "url": "https://it.wikipedia.org/wiki?curid=2029422", "title": "Francesca Romana", "text": "Biografia.\nNacque a Roma dalla nobile famiglia Bussa de' Leoni, figlia di Paolo e di Iacobella de' Roffredeschi (o Broffedeschi). And\u00f2 dodicenne in sposa, per volere del padre, al nobile Lorenzo de' Ponziani, figlio di Andreozzo e di Cecilia dei Millini, che si diceva fosse imparentato con Papa Bonifacio IX. Si trasfer\u00ec nel palazzo dei Ponziani a Trastevere, dove ebbe tre figli: Battista, Evangelista e Agnese; gli ultimi due morirono di peste ancora giovani nel 1410.\nIl 15 agosto 1425, con nove compagne, si offr\u00ec come oblata della Vergine nella basilica di Santa Maria Nova al Foro. Per otto anni le Oblate continuarono a vivere nelle proprie famiglie, sino al marzo del 1433, quando, acquistata una casa nel rione Campitelli dalla famiglia Clarelli suoi parenti, ai piedi del Campidoglio, cominciarono a condurvi vita comune. Francesca le raggiunse tre anni dopo, alla morte del marito Lorenzo, e assunse la guida della congregazione. Il monastero, dove si costitu\u00ec l'ordine delle Oblate di Santa Francesca Romana, \u00e8 ancora esistente e attivo in via del Teatro di Marcello.\nMor\u00ec il 9 marzo 1440 a Roma, nella casa di Trastevere. Di lei rimangono le vesti e un dito esposti al monastero di Tor de' Specchi. La salma fu sepolta presso l'altare maggiore della basilica di Santa Maria Nova al Foro, officiata dai monaci benedettini olivetani, che le venne reintitolata nel 1608, l'anno della canonizzazione. L'anniversario della sua morte fu dichiarato festivo pochi anni dopo il suo decesso per via del gran afflusso di fedeli presso il luogo di sepoltura. Successivamente la santa fu tumulata nella confessione a forma di tempietto progettata da Bernini: essa era decorata con una statua bronzea di Francesca Romana accompagnata da un angelo e fu terminata nel 1649, ma venne restaurata nel 1866 a seguito della distruzione della statua durante l'occupazione napoleonica.\nA tale personaggio s'ispira \"Il trionfo della castit\u00e0 ovvero Oratorio per S. Francesca Romana\", musica di Antonio Caldara, eseguito la prima volta a Roma nel 1710. Curato in forma corrente da Saverio Franchi, l'oratorio fu dato in prima esecuzione moderna nell'Abbazia di San Martino al Cimino, il 9 ottobre 1999, durante il \"Festival barocco\" di Viterbo, nell'interpretazione dell'Orchestra da Camera della Scuola Musicale Comunale di Viterbo, direttore Massimo Scapin.\nCulto.\nFu canonizzata il 29 maggio 1608 da papa Paolo V Borghese con la bolla \"Caelestis aquae flumen\"; \u00e8 patrona di Roma, insieme ai Santi Pietro e Paolo. Inoltre, per volont\u00e0 di Papa Pio XI, dal 1925 \u00e8 anche patrona degli automobilisti. Tale scelta si deve alla tradizione, secondo la quale la santa fosse in grado di vedere l'angelo custode che la proteggeva dai pericoli e le rischiarava la strada mentre percorreva le vie di Roma la notte.\nLa sua commemorazione liturgica ricorre il 9 marzo; in quel giorno, il monastero romano \u00e8 aperto alle visite del pubblico. In tale occasione le suore celebrano l'antichissimo rito della benedizione dell'unguento e delle fettucce per le partorienti, distribuendole ai fedeli. Inoltre, si svolge la \"benedizione delle automobili\" (la prima celebrazione ufficiale si svolse nel 1928), tradizionalmente tenuta in Piazza del Colosseo alla presenza delle autorit\u00e0 cittadine. Durante la cerimonia, vengono benedette autovetture in rappresentanza delle forze dell'ordine, dei mezzi di emergenza, del parco vetture ATAC (Azienda trasporto autoferrotranviario Comune di Roma), taxi e un limitato numero di vetture private (nel 2018 furono 15).\nOgni 25 anni, le spoglie della santa vengono affidate alle oblate per poi essere nuovamente traslate, dopo un anno, nella chiesa di Santa Francesca Romana al Palatino (gi\u00e0 Basilica di Santa Maria Nova al foro). Una celebrazione a cui partecipano rappresentanti del comune (nel 2009 fu l'allora sindaco Gianni Alemanno), aperta ai fedeli della citt\u00e0."}
{"id": "2029424", "revid": "533647", "url": "https://it.wikipedia.org/wiki?curid=2029424", "title": "Vitellozzo Vitelli (cardinale)", "text": "Biografia.\nFiglio del capitano Alessandro Vitelli, signore di Amatrice, e di Angela di Troilo I de' Rossi, conte di San Secondo in territorio parmense, nacque a Firenze il 6 aprile 1532 e si addottor\u00f2 \"in utroque iure\" presso l'Universit\u00e0 di Padova.\nFu nominato vescovo della sua citt\u00e0 natale nel 1554, ma ebbe bisogno di un permesso speciale per prendere possesso della diocesi poich\u00e9 non aveva ancora raggiunto l'et\u00e0 canonica di 27 anni. Nel concistoro del 15 marzo 1557 papa Paolo IV lo cre\u00f2 cardinale diacono dei Santi Sergio e Bacco, che cambi\u00f2 due anni dopo con quella di Santa Maria in Portico Octaviae e poi con quella di Santa Maria in Via Lata. Tra i vari incarichi che ricopr\u00ec, fu camerlengo di Santa Romana Chiesa dal 1564 alla morte, legato nella provincia di Campagna e Marittima, prefetto del tribunale dell'Apostolica Segnatura di Grazia, membro della Congregazione del Sant'Uffizio e protettore del Regno di Francia presso la Santa Sede.\nMor\u00ec a Roma e fu sepolto nella basilica di Santa Maria in Via Lata."}
{"id": "2029425", "revid": "124123", "url": "https://it.wikipedia.org/wiki?curid=2029425", "title": "Nati nel 1183", "text": ""}
{"id": "2029428", "revid": "124123", "url": "https://it.wikipedia.org/wiki?curid=2029428", "title": "Nati nel 1193", "text": ""}
{"id": "2029440", "revid": "124123", "url": "https://it.wikipedia.org/wiki?curid=2029440", "title": "Nati nel 1237", "text": ""}
{"id": "2029443", "revid": "124123", "url": "https://it.wikipedia.org/wiki?curid=2029443", "title": "Nati nel 1258", "text": ""}
{"id": "2029446", "revid": "599013", "url": "https://it.wikipedia.org/wiki?curid=2029446", "title": "Rodrigo Pinto", "text": "Gioca nel ruolo di opposto.\nCarriera.\nSchiacciatore brasiliano, dopo aver giocato in Brasile e Giappone, debutt\u00f2 nella Serie A1 italiana nelle file della Framasil Pineto, nella stagione 2008-09. All'esordio nel campionato segn\u00f2 il record stagionale di marcature in A1 con 495 punti.\nHa militato nella Prisma Taranto."}
{"id": "2029451", "revid": "167080", "url": "https://it.wikipedia.org/wiki?curid=2029451", "title": "Legge Manilia", "text": ""}
{"id": "2029454", "revid": "322321", "url": "https://it.wikipedia.org/wiki?curid=2029454", "title": "Diocesi di Bitetto", "text": "La diocesi di Bitetto (in latino: \"Dioecesis Bitectensis\") \u00e8 una sede soppressa e una sede titolare della Chiesa cattolica.\nStoria.\nLa diocesi di Bitetto fu eretta nel corso dell'XI secolo, in quanto nel 1089 la bolla \"Quia nostris temporibus\" di papa Urbano II la cita come suffraganea di Bari. Una precedente bolla del 1025 di papa Giovanni XIX non cita la diocesi di Bitetto, quindi la data di erezione deve essere compresa tra questi due estremi. Il primo vescovo noto \u00e8 Raus, menzionato nel 1179 come partecipante al Concilio Lateranense III.\nDurante il Medioevo la cattedrale di Bitetto, dedicata a san Michele Arcangelo, aveva un capitolo di trentatr\u00e9 canonici. Fu il vescovo Ludovico Serristori nel 1552 a ridurre il numero dei canonici a venti.\nIl territorio della diocesi di Bitetto corrispondeva ai confini dell'attuale citt\u00e0. La cattedrale era la chiesa di San Michele Arcangelo.\nAlla morte dell'ultimo vescovo, Giacinto Maria Barberio, la diocesi conobbe un periodo di decadenza: infatti non vennero pi\u00f9 eletti altri vescovi, e il 27 giugno 1818 con la bolla \"De utiliori\" Pio VII ne decret\u00f2 la soppressione e l'annessione all'arcidiocesi di Bari.\nDal 1968 Bitetto \u00e8 annoverata tra le sedi vescovili titolari della Chiesa cattolica; dal 16 gennaio 2007 l'arcivescovo, titolo personale, titolare \u00e8 Leo Boccardi, nunzio apostolico in Giappone."}
{"id": "2029459", "revid": "1318658", "url": "https://it.wikipedia.org/wiki?curid=2029459", "title": "STMG", "text": "La STMG o Soluzione Tecnica Minima Generale, contemplata nella norma ENEL DK 5310, Agosto 2008 Ed. II - 1/94 , definisce i criteri di allacciamento per impianti fotovoltaici superiori a 1 kWp fino ad impianti di grandi dimensioni.\nAttualmente la dizione \"STMG\" \u00e8 stata sostituita dalla STD o Soluzione Tecnica Definitiva, vero e proprio preventivo fornito dall'Enel in base al quale l'utente pu\u00f2 valutare l'investimento dell'impianto fotovoltaico. In caso di accettazione, l'utente deve versare entro 45 giorni il 30% della cifra preventivata al fine di riservarsi la disponibilit\u00e0 della linea elettrica pi\u00f9 vicina."}
{"id": "2029463", "revid": "110157", "url": "https://it.wikipedia.org/wiki?curid=2029463", "title": "Campionato mondiale di pallavolo maschile 1960", "text": "Il campionato mondiale di pallavolo maschile 1960 si \u00e8 svolto dal 28 ottobre all'11 novembre 1960 a Rio de Janeiro, in Brasile: al torneo hanno partecipato quattordici squadre nazionali e la vittoria finale \u00e8 andata per la terza volta all'URSS.\nPrima Fase.\nLe prime due squadre di ciascun gruppo vengono inserite in un girone finale da 10 squadre per determinare le posizioni dalla prima alla decima. Le nazionali di Stati Uniti e Francia, uniche due squadre inserite nel gruppo E, sono ammesse entrambe nel girone finale a 10 squadre.\nLe ultime di ciascun gruppo vengono inserite in un girone finale a 4 squadre per stabilire le posizioni dall'undicesima alla quattordicesima."}
{"id": "2029464", "revid": "1543377", "url": "https://it.wikipedia.org/wiki?curid=2029464", "title": "Farhat Omar Bengdara", "text": "\u00c8 stato il governatore della Banca Centrale della Libia (CBL).\nBiografia.\nBengdara ha ottenuto in un primo tempo un B.A. in Economia dalla Garyounis University, universit\u00e0 di Bengasi, Libia e in seguito una M.A. in Money, Banking and Finance dalla Sheffield University, UK.\nRecentemente, ha lavorato come Deputy Governor della Banca Centrale Libica; Chairman and General Manager per Public Furniture Company, Libia. Bengdara \u00e8 stato anche il direttore generale della Arab Banking Corporation (ABC) dal 2001 e ha 18 anni di esperienza in ambito bancario e in altri settori affini. In Egitto \u00e8 stato CEO di S.A.E. e Presidente della ABC International Bank plc, a Londra.\n\u00c8 anche un membro del consiglio di amministrazione della Libyan Investment Corporation.\nIn Italia \u00e8 balzato all'onore delle cronache quando nell'ottobre del 2008 tramite la Banca di cui \u00e8 Presidente, la Banca Centrale della Libia, ha portato la sua partecipazione azionaria vicina al 5% in Unicredit. In seguito a questi avvenimenti \u00e8 stato candidato come Vicepresidente di Unicredit stessa.\nDa marzo 2011 si \u00e8 dimesso dalla carica di governatore della Banca Centrale della Libia ed \u00e8 passato alle forze anti-Gheddafi del Consiglio Nazionale di Transizione.\nIl suo successore alla guida della Banca Centrale Libica, da settembre 2011, \u00e8 Gasem Azzoz."}
{"id": "2029469", "revid": "300067", "url": "https://it.wikipedia.org/wiki?curid=2029469", "title": "Ron Behagen", "text": ""}
{"id": "2029474", "revid": "729019", "url": "https://it.wikipedia.org/wiki?curid=2029474", "title": "Ropsten (metropolitana di Stoccolma)", "text": "Ropsten \u00e8 una stazione di superficie della metropolitana di Stoccolma.\n\u00c8 localizzata presso il quartiere di Hjorthagen, all'interno della circoscrizione di \u00d6stermalm. La stazione rappresenta un capolinea della linea rossa T13, preceduta dalla fermata di G\u00e4rdet. Ropsten \u00e8 anche il punto pi\u00f9 orientale della rete.\nL'inaugurazione ufficiale avvenne alla presenza del re Gustavo VI Adolfo in data 2 settembre 1967, stesso giorno in cui divenne operativo l'intero ramo che va da \u00d6stermalmstorg fino alla stessa Ropsten. I progetti di costruzione prevedevano inizialmente una prosecuzione della tratta verso l'isola di Liding\u00f6, sfruttando un apposito ponte adibito al trasporto ferroviario parallelo al pi\u00f9 vecchio ponte \"Liding\u00f6bron\", ma questi piani furono poi accantonati. Il ponte \u00e8 comunque utilizzato tuttora dai treni della Liding\u00f6banan, i quali collegano Liding\u00f6 a Ropsten.\nLa fermata di Ropsten, che giace su un cavalcavia in superficie, presenta due piattaforme e quattro binari. \u00c8 possibile accedervi da due ingressi separati, uno ubicato sul piazzale \"Ropstensplan\" e l'altro sulla strada \"Artemisgatan\". La stazione \u00e8 stata progettata dall'architetto Olov Blomkvist, mentre gli artisti Roland Kempe e Matts Jungstedt hanno apportato contributi artistici tra il 1971 e il 1980.\nL'utilizzo medio quotidiano durante un normale giorno feriale \u00e8 pari a 16.900 persone circa.\nOltre all'interscambio con la Liding\u00f6banan, sono presenti collegamenti con diverse linee di bus."}
{"id": "2029479", "revid": "599013", "url": "https://it.wikipedia.org/wiki?curid=2029479", "title": "Lars Jacobsen", "text": "Caratteristiche tecniche.\nJacobsen veniva utilizzato, solitamente, come terzino destro in una linea difensiva a quattro, oltre a essere adattabile anche da difensore centrale.\nCarriera.\nClub.\nNato e cresciuto ad Odense, in Fionia, Jacobsen ha iniziato la carriera con la squadra del luogo, l'Odense Boldklub. Nel 1997 si \u00e8 aggiudicato il premio per il \"Miglior calciatore danese Under-19\". Ha debuttato nell'Odense nel campionato 1996-1997.\nNella stagione successiva ha giocato 15 partite, e l'Odense \u00e8 retrocesso. Ha aiutato, nel campionato seguente, la sua squadra a raggiungere la promozione. Il suo risultato migliore con l'OB \u00e8 arrivato nella vittoria in Coppa di Danimarca del 2002, quando con i suoi compagni ha battuto i vincitori del campionato, il Copenaghen, per 2-0. Dopo il trionfo in coppa, si \u00e8 trasferito all', dove \u00e8 stato impiegato in 22 partite in un anno e mezzo. Nel 2003 \u00e8 tornato in patria, al Copenaghen.\nAl Copenaghen, ha scelto la maglia numero 2 ed \u00e8 diventato rapidamente un titolare della squadra, giocando in differenti posizioni della linea difensiva. \u00c8 diventato terzino destro in maniera definitiva nel 2005, giocando in quella posizione nella stagione che ha portato alla vittoria in campionato il Copenaghen. Qui ha giocato anche alcune partite per le coppe europee.\nHa lasciato il club a parametro zero nel giugno 2007, in accordo con la societ\u00e0, per aiutarla a difendere il titolo nazionale.\nAlla scadenza del contratto ha firmato per il Norimberga, ma la sua avventura in Germania \u00e8 stata piena di problemi fisici, che ne hanno condizionato il rendimento. Ha chiesto il trasferimento nell'estate 2008.\nAd agosto, ha firmato per l'Everton un contratto annuale.\nIl 30 giugno 2009, in scadenza di contratto con l'Everton, \u00e8 stato ingaggiato per due anni dal Blackburn Rovers che lascia il 31 luglio 2010 per andare al West Ham.\nSuccessivamente milita per 3 stagioni nel Copenaghen e nel 2014 si trasferisce al Guingamp, nel campionato francese. Sigla il primo gol il 7 dicembre 2014 nella vittoria per 2-3 in casa del Reims.\nIl 13 maggio 2016 annuncia che si ritirer\u00e0 a fine stagione\nNazionale.\nHa giocato la prima partita per la alle soglie della primavera 2006, selezionato da Morten Olsen per un'amichevole con l', vinta due a zero, il 1\u00ba marzo.\n\u00c8 stato convocato dal ct anche per i Mondiali 2010 e gli Europei 2012, non andando tuttavia mai a segno.\nHa giocato con la 89 partite, siglando 2 gol.\nAllenatore.\nIl 31 marzo 2021, la societ\u00e0 annuncia che dal 21 giugno Lars Jacobsen ne sar\u00e0 l'allenatore, ed inizia cos\u00ec la sua avventura da allenatore, in coppia con Daniel Agger."}
{"id": "2029485", "revid": "729019", "url": "https://it.wikipedia.org/wiki?curid=2029485", "title": "Placche di Peyer", "text": "Le placche di Peyer, che prendono il nome dallo studioso svizzero del XVII secolo Johann Conrad Peyer, sono placche circolari od ovoidali, ciascuna costituita da noduli linfatici che occupano la lamina propria e la sottomucosa dell'ileo, nell'intestino tenue (secondo alcuni autori sono osservabili anche nel crasso). L'epitelio sovrastante appare sollevato all'interno del lume. Sono vascolarizzate da un'estesa rete di capillari che si dispone attorno ai follicoli, insieme ad ampi spazi linfatici. Come gli altri aggregati del GALT, sono pi\u00f9 numerosi fino alla pubert\u00e0, successivamente diminuiscono in numero e dimensione. Sono osservabili a partire dalla 15\u00aa settimana; non \u00e8 ancora chiarito se la loro formazione sia dovuta ad un meccanismo di migrazione o di differenziamento locale.\nIl nucleo delle placche di Peyer \u00e8 costituito da grossi Linfociti B in Proliferazione, mentre la porzione pi\u00f9 periferica presenta linfociti B in uno stato quiescente. Tra le Placche di Peyer \u00e8 possibile trovare Linfociti T e una serie di cellule APC dette cellule M."}
{"id": "2029488", "revid": "599013", "url": "https://it.wikipedia.org/wiki?curid=2029488", "title": "Ji\u0159\u00ed Kr\u00e1l", "text": ""}
{"id": "2029489", "revid": "42179", "url": "https://it.wikipedia.org/wiki?curid=2029489", "title": "Giovanni Ambrogio De Predis", "text": ""}
{"id": "2029490", "revid": "287204", "url": "https://it.wikipedia.org/wiki?curid=2029490", "title": "Jiri Kral", "text": ""}
{"id": "2029497", "revid": "23226", "url": "https://it.wikipedia.org/wiki?curid=2029497", "title": "I due nobili cugini", "text": ""}
{"id": "2029505", "revid": "23226", "url": "https://it.wikipedia.org/wiki?curid=2029505", "title": "Timone d'Atene (Shakespeare)", "text": ""}
{"id": "2029507", "revid": "1305772", "url": "https://it.wikipedia.org/wiki?curid=2029507", "title": "Palazzo del Merenda", "text": "Il palazzo del Merenda o dell'Antico Ospedale si trova a Forl\u00ec in corso della Repubblica.\nNel palazzo hanno sede la biblioteca comunale Aurelio Saffi e un museo.\nStoria.\nFino al 1922.\nL'edificio fu costruito nel 1722 con il progetto del frate Giuseppe Merenda per accogliere l'Ospedale Casa di Dio per gli Infermi. Perci\u00f2, anche se oggi \u00e8 noto anche come Palazzo dell'Antico Ospedale, ovviamente nacque come ospedale nuovo, destinato a diventare il principale luogo di cura della citt\u00e0. La dicitura \"Vecchio\" \u00e8 novecentesca, dopo il trasferimento nella nuova sede, avvenuto nel 1922.\nTra il 1778 e il 1783, alla morte del Merenda venne costruita la scalinata monumentale da Raimondo Compagnini.\nLa chiesa annessa, consacrata dal vescovo Mercuriale Prati, fu aperta il 3 novembre 1798.\nNel 1827 invece fu realizzata la nuova facciata da Giuseppe Pani.\nIl complesso con gli edifici delle \"Esposte\" per le orfane e di idroterapia venne ampliato e completato nel 1848 dall'ingegner Giuseppe Cantoni.\nL'edificio venne utilizzato come ospedale fino all'apertura del nuovo ospedale Giovan Battista Morgagni nel 1922 in un'area non lontana dal palazzo Merenda e situata alle sue spalle.\nDopo il 1922.\nNel palazzo di quello che cos\u00ec diventava l'Antico Ospedale furono quindi trasferiti la Biblioteca Civica, la Pinacoteca civica ed i Musei civici, la cui precedente sede era costituita dal palazzo dei Signori della Missione.\nPalazzo Merenda dal marzo 2013 \u00e8 inglobato dal nuovo campus universitario nell'area dell'ex ospedale \"G. B. Morgagni\", e costituisce il filtro naturale tra la citt\u00e0 e l'universit\u00e0, ospitando la biblioteca \"Aurelio Saffi\" e i club studenteschi.\nDescrizione.\nSulla facciata, all'angolo in alto a destra del palazzo si trova una nicchia con la statua della Carit\u00e0 dei fratelli Ballanti Graziani.\nAll'ingresso si trova lo scalone monumentale di Raimondo Compagnini, fiancheggiato dalle statue della Magnificenza e della Carit\u00e0, opera di Francesco Andreoli.\nArmeria Albicini.\nPalazzo del Merenda ospita nei suoi locali l'\u00abArmeria Albicini\u00bb, dal nome della nobile famiglia forlivese che don\u00f2 la raccolta al comune.\nLa collezione, frutto in gran parte di ricerche effettuate nelle antiche rocche forlivesi condotte dall'erudito marchese Raffaello Albicini e dal figlio Livio, fu costituita nel 1905.\nEssa consta di 410 pezzi che vanno dal XV secolo in poi in gran parte trovate nel territorio forlivese.\n\u00c8 costituita da falcioni, picche, alabarde, partigiane, ronconi, mazze ferrate, balestre, corazze, maglie di ferro, celate, borgognotte, bacinetti, morioni, frontali da cavallo, spadoni, spade, coltellacci, pugnali e sciabole.\nL'ultimo catalogo fu realizzato all'inizio del Novecento e gli esemplari catalogati erano 410. In realt\u00e0 l'armeria \u00e8 andata poi aumentando i propri esemplari, attualmente almeno altri 100 ma non tutti catalogati. Fra i nuovi esemplari nel 1958 sono state aggiunte delle armi provenienti dal Congo, dono di Virginia Pedriali.\nDi notevole rilevanza un'armatura, non completa, appartenuta a Brunoro II Zampeschi, signore di Forlimpopoli, e uno spadone a 2 mani appartenuto, secondo la tradizione, a Francesco Ordelaffi.\nFra i 17 archibugi conservati, ai quali si aggiungono 12 canne per armi da fuoco lunghe, spicca l'archibugio corto da cavallo chiamato Sforza Pallavicino, di probabile esecuzione bresciana \u00e8 databile intorno al 1580. La cassa \u00e8 ornata da una lamina di ferro incisa con raffinatezza a girali e figure di satiro, cos\u00ec come il guardamano traforato a fogliami. La denominazione dell'arma deriva dal fatto che, nel sottomano, compare l'emblema dell'idra, con il motto \"Utcumque\", propri di Sforza Pallavicino, marchese di Cortemaggiore e di Busseto, dal 1559 capitano generale di terra ferma per Venezia.\nNell'Armeria sono conservate anche numerose armi da fuoco corte fra cui una pistola del 1620 attribuibile al \"maestro dei tralci a testa d'animale\", uno dei pi\u00f9 famosi archibusari austriaci del XVII secolo. La cassa \u00e8 accuratamente intagliata e gli ornati, come caratteristico delle opere di questo maestro, raffigurano rami che si chiudono a riccioli, palmette, fioriture o teste di animali mostruosi e fantastici.\nUn altro esemplare di arma ben conservata \u00e8 la pistola chiamata \" acquafresca\" del 1695 realizzata dalla famiglia di armaioli di Bargi.\n\u00c8 conservata anche una coppia di pistole lunghe della Renania databile al 1610, fittamente intarsiate con madreperla, osso e pasta colorata."}
{"id": "2029509", "revid": "293377", "url": "https://it.wikipedia.org/wiki?curid=2029509", "title": "Romulus Gabor", "text": "Carriera.\nCol Corvinul Hunedoara, squadra della sua citt\u00e0, ha militato per buona parte della sua carriera agonistica.\nA 20 anni, nel 1981, gioc\u00f2 i Mondiali Under-20 in Australia venendo premiato col pallone d'oro come miglior giocatore del torneo.\nNei primi anni da titolare nel Corvinul Hunedoara fece coppia in attacco con un Mircea Lucescu a fine carriera che poi divenne anche suo allenatore.\nCon la maglia bianco-blu prese parte agli Europei 1984 con la Nazionale.\nDopo aver smesso come calciatore \u00e8 divenuto, nel 2005, allenatore in seconda del CFR Cluj."}
{"id": "2029511", "revid": "212348", "url": "https://it.wikipedia.org/wiki?curid=2029511", "title": "WSFN (linguaggio di programmazione)", "text": ""}
{"id": "2029512", "revid": "287204", "url": "https://it.wikipedia.org/wiki?curid=2029512", "title": "Crosmieres", "text": ""}
{"id": "2029515", "revid": "547034", "url": "https://it.wikipedia.org/wiki?curid=2029515", "title": "Monumento naturale regionale di Pietra Pendula", "text": "Il monumento naturale regionale di Pietra Pendula \u00e8 un masso erratico che si trova nel territorio comunale di Torno in provincia di Como.\nIl masso venne descritto nel 1880 dal testo \"Geologia d'Italia\" di Giuseppe Mercalli come \"masso informe, che posa in equilibrio, a mo' di ombrello, sulla punta acuta di uno scoglio\". "}
{"id": "2029516", "revid": "767487", "url": "https://it.wikipedia.org/wiki?curid=2029516", "title": "Strada a doppia corsia", "text": "Strada a doppia corsia (\"Two-Lane Blacktop\") \u00e8 un road movie del 1971 diretto da Monte Hellman.\nNel 2012 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nTrama.\nUn pilota e il suo meccanico girovagano per le strade del sudovest americano a bordo della loro Chevrolet 150 truccata. Vivono alla giornata, alla ricerca di auto contro cui gareggiare; durante il viaggio, si unisce a loro una ragazza. A un certo punto del viaggio, i due ragazzi sfidano un certo GTO, proprietario di una Pontiac GTO, che hanno incontrato lungo il tragitto: chi arriva per primo a Washington D.C. vince l'auto dell'altro. La sfida prosegue tra soste e inconvenienti, con i quattro che si aspettano l'un l'altro ogni qualvolta un nuovo problema incombe. GTO offre nel frattempo numerosi passaggi ai vari autostoppisti che si presentano per la sua strada e a ognuno di loro racconta una versione diversa della propria esistenza fino a quel momento.\nQuando i due ragazzi rimangono al verde, i quattro vanno in una pista al confine col Tennessee, dimodoch\u00e9 il pilota possa gareggiare contro altre auto e guadagnare qualche soldo per proseguire il viaggio. Ma GTO se ne va assieme alla ragazza, che in precedenza aveva avuto una relazione sia con il meccanico che con il pilota. Quando le propone di trascorrere del tempo con lui, magari andando a Chicago o a Columbus, la ragazza lo rifiuta e va via con un motociclista appena incontrato.\nAccoglienza.\nCritica.\nProtagonisti della pellicola sono il cantautore James Taylor, il batterista dei Beach Boys, Dennis Wilson e Warren Oates, noto per essere uno degli \"attori-feticcio\" della filmografia di Sam Peckinpah e che qui (secondo il critico Paolo Mereghetti) offre una superba interpretazione. \nLa rivista Esquire dichiar\u00f2 il film come il migliore dell'anno 1971 e ne pubblic\u00f2 l'intera sceneggiatura nel proprio numero di aprile . Sebbene non abbia riscontrato un grande successo commerciale, il film viene considerato un \"cult movie\" ."}
{"id": "2029522", "revid": "124955472", "url": "https://it.wikipedia.org/wiki?curid=2029522", "title": "Gran Premio del Belgio 1998", "text": "Il Gran Premio del Belgio 1998 fu il tredicesimo appuntamento della stagione di Formula 1 1998. Disputatosi il 30 agosto sul Circuito di Spa-Francorchamps, \u00e8 stato vinto da Damon Hill su Jordan-Mugen-Honda, alla ventiduesima ed ultima vittoria in carriera. Hill ha preceduto sul traguardo il compagno di squadra Ralf Schumacher e Jean Alesi su Sauber-Petronas.\nQualifiche.\nIl finlandese H\u00e4kkinen conquista la sua nona pole position stagionale, ancora una volta davanti al compagno di squadra Coulthard. Sorprende la Jordan di Damon Hill che si qualifica terzo davanti alle Ferrari di Schumacher e Irvine; seguono Villeneuve, Fisichella e Ralf Schumacher.\nGara.\nLa domenica piove e tutti temono la partenza in discesa: si decide di partire senza safety car ed \u00e8 subito caos con quello che \u00e8 l'incidente col maggior numero di vetture coinvolte nella storia della Formula 1.\nAl via parte bene H\u00e4kkinen, dietro pattinano sia Ralf Schumacher che Hill; alla Source arrivano affiancati Irvine e Coulthard: i due devono allargare in curva e vengono infilati da Villeneuve e Michael Schumacher. Coulthard \u00e8 quarto ma rimettendosi in linea perde il controllo della McLaren e schizza contro il muretto dei vecchi box e rimbalza in pista davanti al gruppo. Passano Fisichella, Ralf Schumacher, Frentzen, Alesi e Tuero, mentre tutti gli altri finiscono uno contro l'altro tra un mare di rottami: Irvine centra per primo la vettura di Coulthard, poi \u00e8 la volta di Salo mentre Herbert e Trulli si girano e Diniz finisce contro la Prost.\nPanis urta Barrichello e manda la Stewart in testacoda davanti a Wurz che lo sperona. Takagi finisce contro il muro mentre con la strada completamente ostruita Rosset finisce nel mucchio contro la Prost di Panis e la Stewart di Barrichello. La gara \u00e8 interrotta e si riparte con quattro vetture in meno: quelle di Barrichello (leggermente ferito), Salo, Rosset e Panis.\nAl secondo via, ancora sotto la pioggia, le McLaren partono male, Irvine s'infila all'interno di H\u00e4kkinen il quale deve allargare, si tocca con Schumacher e si gira alla Source. Il finlandese viene centrato in pieno dalla Sauber di Herbert, passano pochi minuti e Coulthard e Wurz vengono a loro volta a contatto: riesce a ripartire solo lo scozzese. Entra la safety car davanti a Hill, Schumacher, Irvine, Alesi, Villeneuve, Frentzen, Ralf Schumacher, Fisichella, Diniz e Verstappen. Al 3\u00ba giro rientra la safety car e subito le Williams passano la Sauber di Alesi ma gi\u00e0 al 5\u00ba giro Villeneuve compie un testacoda e riparte dietro il francese.\nAl 8\u00ba giro Schumacher si porta in testa alla gara infilando Hill al curvone Blanchimont; intanto esplode il motore Ford di Verstappen. Irvine va in testacoda e l'ala anteriore rimane incastrata sotto il telaio: l'irlandese deve compiere quasi un giro prima di rientrare ai box. Mentre la pioggia aumenta di intensit\u00e0 la corsa di Takagi finisce contro il muro esterno alla Source. Michael Schumacher gira su tempi inavvicinabili per gli altri e dopo poche tornate ha gi\u00e0 16\" di vantaggio su Hill, poi si intravedono Alesi, Frentzen, Villeneuve, Fisichella e Ralf Schumacher.\nAl 16\u00ba giro va in testacoda Alesi che riparte dietro Ralf Schumacher, mentre Villeneuve vorrebbe rientrare ai box per il cambio gomme ma i box sono occupati da Frentzen: il canadese \u00e8 costretto a fare un ulteriore giro che gli sar\u00e0 fatale grazie ad un aquaplaning che lo fa finire contro le barriere. Due giri e si ritira anche Tuero per noie elettriche. Al 25\u00ba giro Michael Schumacher conduce su Hill, Ralf Schumacher, Alesi, Frentzen, Fisichella, Irvine, Diniz, Trulli, Nakano e Coulthard.\nIl giro dopo, Schumacher si appresta a doppiare Coulthard, il quale aveva problemi ed era gi\u00e0 andato ai box. Nel rettifilo in discesa verso Pouhon, la McLaren rallenta bruscamente su un tratto molto bagnato ed il ferrarista, uscito dalla curva in piena e con la visibilit\u00e0 ridotta per via dell'acqua generata dalle ruote della vettura dello scozzese, tampona l'avversario. Il tedesco completa il giro fino ai box su tre ruote, mentre Coulthard resta senza alettone posteriore. Appena sceso dalla Ferrari, Schumacher \u2014\u00a0visibilmente arrabbiato\u00a0\u2014 stacca il volante dalla sua monoposto buttandolo contro il bancone del box e si precipita al box McLaren, insultando Coulthard ed accusandolo di aver persino tentato di ucciderlo. La rissa viene scongiurata dall'intervento dei meccanici McLaren che li tengono separati, poi il tedesco viene portato via da Jean Todt e Stefano Domenicali. Gli steward, non ravvisando frenate da parte dello scozzese, non danno seguito a sanzioni disciplinari. Cinque anni dopo, il pilota McLaren ammetter\u00e0 la propria responsabilit\u00e0 nell'incidente. Il momento nero della Ferrari in Belgio continua con Irvine che esce di strada.\nPassa solo un giro e si assiste ad un altro tamponamento ancora pi\u00f9 violento con Fisichella che finisce a pi\u00f9 di 300\u00a0km/h sulla Minardi di Nakano. La Benetton distrutta finisce la corsa in mezzo alla pista e rientra la safety car. Hill \u00e8 adesso in testa davanti al compagno di squadra Ralf Schumacher, poi Alesi, Frentzen, Diniz, Trulli, Coulthard e Nakano (gli ultimi due rientrati dopo una lunga sosta ai box dopo gli incidenti). Con solo otto vetture in gara la corsa va avanti fino alla sua conclusione sempre sotto una pioggia battente. Damon Hill vince per la ventiduesima ed ultima volta in carriera, regalando il primo successo della sua storia alla squadra di Eddie Jordan, gioia completata dal secondo posto di Ralf Schumacher. Completa il podio Alesi seguito da Frentzen, Diniz e Trulli, che porta il primo punto stagionale alla Prost. Per il figlio d'arte si tratta del primo successo dopo il Gran Premio del Giappone 1996, mentre per la Mugen-Honda \u00e8 la seconda vittoria in F1 dopo quella ottenuta nel Gran Premio di Monaco 1996 da Olivier Panis su Ligier. Era dal Gran Premio del Canada 1995 che la scuderia irlandese non piazzava le proprie monoposto sul podio (all'epoca Rubens Barrichello ed Eddie Irvine furono rispettivamente secondo e terzo).\nIn classifica non cambia niente con i primi sei che non prendono punti, H\u00e4kkinen continua a condurre con 77 davanti a Schumacher 70, Coulthard 48 e Irvine 32. Stessa classifica anche nei costruttori con McLaren 125 davanti alla Ferrari 102, sorpasso della Williams 33 punti ai danni della Benetton 32 mentre si fa sotto adesso la Jordan con 26.\nClassifica.\nFonte"}
{"id": "2029523", "revid": "125587901", "url": "https://it.wikipedia.org/wiki?curid=2029523", "title": "Monumento naturale regionale del Sasso di Preguda", "text": "Il monumento naturale regionale del Sasso di Preguda si trova a 647 m s.l.m., sulle pendici del Moregallo, nel territorio comunale di Valmadrera in provincia di Lecco. Il sasso di Preguda \u00e8 un masso erratico di granito ghiandone, proveniente dalla val Masino, ha forma vagamente piramidale, alto 7 m. Raggiungibile con un sentiero che parte dalla localit\u00e0 Par\u00e8 in circa un'ora di cammino, \u00e8 affacciato sul Lario orientale che da qui si pu\u00f2 dominare con una vista panoramica.\nAddossata al masso \u00e8 stata costruita una chiesetta dedicata a san Isidoro.\nUna targa, posta nel 1978, ricorda Antonio Stoppani che dedic\u00f2 un poemetto alla storia del masso."}
{"id": "2029528", "revid": "287204", "url": "https://it.wikipedia.org/wiki?curid=2029528", "title": "Avallone", "text": ""}
{"id": "2029530", "revid": "125587887", "url": "https://it.wikipedia.org/wiki?curid=2029530", "title": "Monumento naturale regionale de Il Baluton", "text": "Il monumento naturale regionale il Baluton si trova sul lago d'Iseo nel territorio comunale di Provaglio d'Iseo, in provincia di Brescia.\n\"Il Baluton\", chiamato anche \"La Balota\", sta ad indicare un masso erratico trasportato dalle montagne della Valtellina durante la Glaciazione W\u00fcrm nel quaternario. La struttura litologica e la dimensione di tale masso \u00e8 pertanto differente rispetto a quella delle rocce circostanti.\nNel 1984 la regione Lombardia ha inserito l'area tra quelle regionali protette in quanto monumento naturale.\nQuesti massi erratici si trovano nelle provincie lombarde di Brescia, Como, Varese e Milano ad un'altitudine compresa tra i 600 e gli 800 m o nell'alta pianura."}
{"id": "2029531", "revid": "1745361", "url": "https://it.wikipedia.org/wiki?curid=2029531", "title": "Epopeo", "text": "Epopeo (\u1f18\u03c0\u03c9\u03c0\u03b5\u03cd\u03c2) \u00e8 un personaggio della mitologia greca.\nIl mito.\nEpopeo, figlio di Poseidone e di Canace, o di Alcione fu re di Corinto e di Sicione. Accolse e poi spos\u00f2 Antiope sfuggita alle ire del padre Nitteo che incaric\u00f2 il proprio fratello Lico di riportare a casa la fuggiasca. Lico mosse guerra contro Epopeo, lo uccise, conquist\u00f2 il regno e riport\u00f2 la nipote prigioniera a Tebe. Da Antiope ebbe il figlio Maratone e la figlia Enope"}
{"id": "2029532", "revid": "299042", "url": "https://it.wikipedia.org/wiki?curid=2029532", "title": "La Flaca", "text": ""}
{"id": "2029533", "revid": "125372413", "url": "https://it.wikipedia.org/wiki?curid=2029533", "title": "Gran Premio d'Italia 1998", "text": "Il Gran Premio d'Italia 1998 fu il quattordicesimo appuntamento della stagione di Formula 1 1998.\nDisputatosi il 13 settembre sull'Autodromo Nazionale Monza, ha visto la vittoria di Michael Schumacher su Ferrari, seguito da Eddie Irvine e da Ralf Schumacher; per la prima volta in Formula 1, due fratelli condivisero lo stesso podio.\nVigilia.\nOrganizzazione della gara.\nL'organizzazione della manifestazione sportiva fu caratterizzata, nell'agosto del 1998, da complicazioni legate al sequestro di diverse tribune e di alcuni sottopassi da parte della pretura per presunte irregolarit\u00e0 sulle certificazioni di collaudo. La vicenda si prolung\u00f2 fino a inizio settembre, quando venne permesso l'utilizzo delle tribune per la gara.\nL'evento fu organizzato dall'Automobile Club di Milano e dalla SIAS, societ\u00e0 incaricata della gestione dell'autodromo. Per l'occasione vennero installati nuovi maxischermi e furono ampliati i parcheggi e le aree di campeggio.\nAspetti sportivi.\nJohnny Herbert firma per la Stewart-Ford; il prossimo anno sar\u00e0 il compagno di Rubens Barrichello.\nQualifiche.\nLa mattina del sabato un diluvio si abbatte sulla pista e, come era gi\u00e0 successo a Zeltweg, le McLaren vanno in crisi. Per la gioia del pubblico italiano, Michael Schumacher piazza la Ferrari in \"pole position\", appaiato in prima fila dal campione del mondo uscente Villeneuve il quale riesce a portare la Williams al suo miglior piazzamento stagionale in qualifica; i portacolori McLaren, H\u00e4kkinen e Coulthard, devono accontentarsi della seconda fila. Seguono in griglia Irvine, Ralf Schumacher, Wurz, Alesi e a sorpresa le \"outsider\" Prost di Panis e Trulli, in evidenza sul tracciato brianzolo.\nGara.\nQuando si spegne il semaforo le due vetture in prima fila fanno pattinare le gomme, mentre da dietro le due McLaren scattano bene e si presentano in testa alla prima curva davanti a Irvine, con Villeneuve e Michael Schumacher solo quarto e quinto. Alla variante della Roggia subito Michael Schumacher infila Villeneuve, mentre pi\u00f9 dietro Hill, partito con un modesto carico di benzina, comincia la sua rimonta superando Frentzen.\nLe McLaren di H\u00e4kkinen e Coulthard conducono, mentre Irvine per ordini di scuderia fa passare Michael Schumacher, ma il vantaggio non decolla. Hill continua la sua risalita passando in serie Trulli, Fisichella, Wurz e Alesi, arrivando all'ottavo posto. Davanti, H\u00e4kkinen non ce la fa a reggere il ritmo del pi\u00f9 veloce compagno di squadra e lo lascia passare, con lo scozzese che prende subito il largo. All'11\u00ba giro Hill infila anche il compagno di team Ralf Schumacher, mentre Diniz \u00e8 il primo ritirato per un testacoda. Intanto Herbert vola fuori dalla Lesmo: scoprir\u00e0 poi che sotto la sua pedaliera un meccanico aveva dimenticato una tronchese.\nMentre Panis si ferma ai box per problemi di vibrazioni, Hill infila anche Villeneuve e subito dopo si ferma ai box per il primo \"pit stop\". In questa fase Coulthard conduce davanti ad H\u00e4kkinen, Michael Schumacher, Irvine, Villeneuve, Ralf Schumacher, Alesi e il duo Benetton Wurz-Fisichella. La \"leadership\" dello scozzese finisce al 17\u00ba giro con la rottura del motore Mercedes; nella circostanza H\u00e4kkinen, sfilando la vettura del compagno di box, esita forse un po' troppo: ne approfitta prontamente Michael Schumacher il quale lo attacca e lo passa. Frattanto Panis si ritira per problemi di vibrazioni che stanno colpendo anche il compagno di scuderia Trulli, a sua volta costretto a rallentare.\nAl 24\u00ba giro si ritira Wurz. Subito dopo Irvine esce largo alla seconda di Lesmo e rischia di uscire, ma l'irlandese \u00e8 bravo a controllare la sua Ferrari. Al 31\u00ba giro Michael Schumacher si ferma ai box, con H\u00e4kkinen che torna temporaneamente in testa, ma tre giri dopo sar\u00e0 il suo turno restituendo cos\u00ec la posizione al tedesco. Dopo le fermate ai box Michael Schumacher conduce davanti ad H\u00e4kkinen, Irvine, Villeneuve, Ralf Schumacher, Alesi e Hill. Villeneuve va in testacoda alla seconda di Lesmo e si ritira mentre H\u00e4kkinen, con un secondo treno di gomme pi\u00f9 efficaci, comincia ad avvicinarsi a Michael Schumacher.\nAl 45\u00b0, mentre si ritira Verstappen, H\u00e4kkinen centra il giro pi\u00f9 veloce portandosi a soli 2\" da Michael Schumacher. Tuttavia il giro seguente, arrivando alla staccata della Roggia, il finlandese scopre di essere rimasto senza freni: la sua McLaren va in testacoda, evita fortunosamente il \"guard rail\" e rimane in mezzo alla pista; con il motore ancora acceso, riesce a ripartire ma, alle prese con una monoposto adesso difficilmente governabile, \u00e8 costretto a tenersi su tempi molto alti lasciando cos\u00ec via libera a Michael Schumacher verso la vittoria, e finendo presto preda dei suoi inseguitori, scavalcato prima da Irvine al 49\u00ba giro e poi Ralf Schumacher due tornate dopo.\nAnche Alesi prova a raggiungere H\u00e4kkinen, ma stavolta il finlandese riesce a mantenere la posizione fino al traguardo. Michael Schumacher vince a Monza fra il tripudio dei tifosi italiani, davanti all'altra Ferrari di Irvine e alla Jordan del fratello Ralf; H\u00e4kkinen chiude quarto, seguito in zona punti da Alesi e Hill. Con i risultati del fine settimana brianzolo, in classifica generale i due rivali al titolo sono in perfetta parit\u00e0: 80 punti a testa per H\u00e4kkinen e Michael Schumacher; dietro di loro, molto staccato, il primo inseguitore Coulthard rimane fermo a 48 punti, mentre sale Irvine (38) il quale precede Villeneuve (20) e Wurz (17), nell'occasione raggiunto da Hill.\nLa Ferrari accorcia le distanze anche in classifica costruttori: con 118 punti si porta a sole 10 lunghezze dalla McLaren. Dietro di loro, appare rilevante la rimonta Jordan, che a Monza piazza per la terza volta in stagione entrambi i piloti in zona punti, e che con un bottino di 31 punti tutti conquistati nelle precedenti sei gare \u00e8 ormai a un passo dalle pi\u00f9 titolate Williams (33) e Benetton (32), con quest'ultima che peraltro prosegue in un \"trend\" negativo in essere da cinque Gran Premi.\nNote.\n\"Salvo indicazioni diverse le classifiche sono tratte da \"\nLa cronaca prende spunto dalla rivista \"Autosprint\" o da "}
{"id": "2029539", "revid": "299042", "url": "https://it.wikipedia.org/wiki?curid=2029539", "title": "De Vuelta y Vuelta", "text": ""}
{"id": "2029542", "revid": "767487", "url": "https://it.wikipedia.org/wiki?curid=2029542", "title": "Richard Greene (musicista)", "text": "Biografia.\nNato a Beverly Hills, cresce a Los Angeles e si avvicina alla musica attraverso una formazione classica, finch\u00e9 non viene a conoscenza dello stile pirotecnico di Scotty Stoneman. I suoi primi sprazzi di fama li ottiene con Bill Monroe e i suoi Bluegrass Boys nel 1966.\nNel 1969, insieme a Andy Kulberg e Jim Roberts, Greene forma il gruppo jazz fusion Seatrain, noto soprattutto per l\"'hit\" \"13 Questions\" (1971), dall'album \"Seatrain\", prodotto da George Martin. I Seatrain erano un mix eclettico di bluegrass, country, fusion e rock."}
{"id": "2029546", "revid": "729019", "url": "https://it.wikipedia.org/wiki?curid=2029546", "title": "Stazione di Piana del Signore", "text": "La stazione ferroviaria di Piana del Signore era uno scalo ferroviario periferico della citt\u00e0 di Gela, posto sulla tratta ferroviaria Catania\u2013Caltagirone\u2013Gela, in Sicilia.\nStoria.\nLa stazione fu aperta all'esercizio in concomitanza del tronco Gela-Caltagirone nel novembre 1979 per servire il traffico pendolare dei dipendenti del Polo petrolchimico di Gela; venne infatti costruita in corrispondenza di uno degli ingressi del complesso di raffinazione. La scelta non fu del tutto oculata perch\u00e9 all'atto pratico l'ingresso della maggior parte degli operai avveniva sul versante a sud-est sulla tratta Gela-Vittoria dove venne creata un'apposita fermata, un semplice marciapiede, dal nome \"Gela Anic\" con la conseguenza che i pendolari provenienti dalla direttrice di Caltagirone-Niscemi erano costretti ad un rapido trasbordo sul treno coincidente proveniente da Caltanissetta e Licata. La stazione fu quindi interessata da un esiguo traffico locale. Nonostante fosse stata dotata di sala d'attesa, biglietteria, servizi igienici e sottopassaggi, impresenziata e del tutto abbandonata venne nel tempo vandalizzata ripetutamente. Dopo molti anni di abbandono RFI ha provveduto a murare quasi tutte le porte di ingresso all'edificio.\nLa stazione venne soppressa il 18 ottobre 2005."}
{"id": "2029547", "revid": "1745361", "url": "https://it.wikipedia.org/wiki?curid=2029547", "title": "Ornizione", "text": "Ornizione () o Ornito () \u00e8 un personaggio della mitologia greca. Fu re di Corinto.\nGenealogia.\nFiglio di Sisifo e di Merope, divenne padre di Foco e di Toante.\nNon sono noti nomi di mogli o concubine.\nMitologia.\nIl suo nome significa \"uccello della luna\" o \"uccellino\". La derivazione del nome dai volatili si deve al fatto che nella vecchia Daulide (in seguito chiamata Focide) esisteva un credo diffuso riguardante gli uccelli.\nPartendo dall'Aonia, si alle\u00f2 con la citt\u00e0 di Iampoli nella battaglia contro gli abitanti di Locride Opunzia per il regno di Daphnus. \nOrnizione vinse e consegn\u00f2 il nuovo regno al figlio Foco, prima di fare ritorno a Corinto con Toante che in seguito fu il suo successore.\nFu il capostipite dei successivi re di Corinto attraverso il figlio Toante, e dei re di Focide attraverso Foco. Il suo orgoglio era una mandria di bestiame che pascolava sull'istmo di Corinto."}
{"id": "2029549", "revid": "93556", "url": "https://it.wikipedia.org/wiki?curid=2029549", "title": "Gran Premio del Lussemburgo 1998", "text": "Il Gran Premio del Lussemburgo 1998 fu il quindicesimo appuntamento della stagione di Formula 1 1998.\nDisputatosi il 27 settembre sul N\u00fcrburgring, ha visto la vittoria di Mika H\u00e4kkinen su McLaren, seguito da Michael Schumacher e da David Coulthard.\nPre Gara.\nUfficiale lo scambio di volanti tutto tedesco fra Frentzen e Ralf Schumacher con il primo alla Jordan e il secondo alla Williams.\nQualifiche.\nSeconda pole stagionale e consecutiva per Michael Schumacher e la Ferrari con la sorpresa Irvine in prima fila davanti ad H\u00e4kkinen e Coulthard, divisi per\u00f2 da un ottimo Fisichella. Seguono Ralf Schumacher, Frentzen, Wurz, Villeneuve e Hill; da segnalare che a parte Schumacher ben nove piloti si trovano racchiusi in meno di un secondo.\nClassifica.\nI risultati della sessione di qualifica sono stati i seguenti:\nGara.\nIrvine \u00e8 pi\u00f9 veloce di Schumacher e passa in testa alla prima curva davanti alle due McLaren, con Coulthard che si fa subito da parte ed evita cos\u00ec di sorpassare H\u00e4kkinen; seguono le due Benetton di Fisichella e Wurz e poi Frentzen, Ralf Schumacher, Villeneuve ed Hill. Alla fine del primo giro anche Irvine si fa da parte e fa passare Schumacher, che cerca cos\u00ec di allungare sulle due McLaren partite pi\u00f9 cariche di benzina.\nAl 4\u00ba giro Barrichello arriva lungo e viene passato da Alesi e Herbert. Tre tornate dopo Trulli e Diniz in lotta fra loro si fermano contemporaneamente per guasti meccanici. Hakkinen fatica molto ad inizio gara col carico di benzina, ma cambia decisamente passo verso il 10\u00ba giro cominciando ad attaccare Irvine; al 12\u00ba giro, il ferrarista sbanda alla chicane ed Hakkinen \u00e8 costretto ad un controsterzo per evitare il contatto, senza per\u00f2 riuscire a guadagnare la seconda posizione (sul rettilineo successivo Mika manda platealmente a quel paese il pilota Irlandese); una tornata pi\u00f9 tardi il finlandese riprova di nuovo l'attacco, sempre alla chicane, riuscendo questa volta nel sorpasso. Schumacher nel frattempo approfitta della bagarre per aumentare ancor di pi\u00f9 il suo vantaggio.\nIn pochi giri Irvine viene raggiunto anche da Coulthard, dalle due Benetton e successivamente anche da Frentzen, ma riesce a mantenere la terza posizione fino alle soste.\nHakkinen ora ha pista libera davanti a s\u00e9 e fa segnare tempi record, il vantaggio di Schumacher dunque non decolla: prima del sorpasso era di circa 8.5\" ma quando il tedesco si ferma per il primo Pit, al 24\u00ba giro, \u00e8 gi\u00e0 sceso a 5\". Il finlandese adesso \u00e8 in testa e con la vettura ormai quasi scarica di benzina, riesce a girare velocissimo; i 17 secondi di vantaggio accumulati non sembrano ancora sufficienti per poter mantenere il comando anche dopo il pit stop, ma Schumacher trova due doppiati davanti a s\u00e9 non riuscendo a sorpassarli in fretta, e dunque Hakkinen entra ai box al 28\u00ba giro col vantaggio aumentato a 19\"; al rientro in pista il finlandese riesce a chiudere la prima curva davanti alla Ferrari davvero per un soffio. Anche Coulthard ha buon gioco di Irvine, grazie ai rifornimenti.\nH\u00e4kkinen \u00e8 in testa davanti a Schumacher, Villeneuve (che ha optato per una sola sosta), Coulthard, Irvine, Frenzten (abile nello sfruttare la maggior rapidit\u00e0 dei meccanici Williams rispetto a quelli della Benetton), Fisichella e Wurz. Il campione del mondo in carica Villeneuve, si ferma per il suo unico Pit al 31\u00ba giro, ma qui i meccanici della Williams non sono impeccabili e combinano l'ennesimo pasticcio della stagione: non tutta la benzina entra nel serbatoio e il canadese deve rientrare nuovamente ai box poco dopo.\nDietro i primi tre Frentzen si fa sotto ad Irvine e si porta dietro Fisichella e Wurz. Al 38\u00ba giro Fisichella passa di forza Frentzen e conquista il quinto posto. La gioia per il romano dura poco perch\u00e9 la Tyrrell di Rosset rompe il motore proprio davanti ai box e la Benetton scivola sull'olio: Fisichella esce per prati e viene passato da Frenzten e Wurz.\nM. Schumacher tenta in tutti i modi di rimanere incollato alla McLaren per provare un controsorpasso al secondo pit stop, i due piloti di testa rimangono vicini per circa una dozzina di giri, ma successivamente Hakkinen riesce a prendersi due secondi e mezzo di vantaggio e anche dopo la seconda sosta il ferrarista resta dietro nonostante la fila di doppiati che compare davanti al finlandese nel giro in cui egli rientra ai box (una tornata pi\u00f9 tardi del suo inseguitore). Seguono poi Coulthard, Irvine, Frentzen e Fisichella che ha ripassato Wurz grazie alle soste e Villeneuve. La corsa ha perso nel frattempo Herbert al 37\u00ba giro e Ralf Schumacher al 53\u00ba.\nLa situazione resta stabile fino alla fine con H\u00e4kkinen che aumenta il vantaggio fino a 6 secondi (rallentando poi nel finale) e trionfa sulla McLaren-Mercedes nel gran premio di casa e si avvicina al titolo mondiale quando manca solo una gara al termine. Schumacher \u00e8 secondo, Coulthard terzo, poi giungono Irvine, Frentzen e Fisichella.\nH\u00e4kkinen adesso ha 90 punti contro gli 86 di Schumacher, seguono Coulthard 52 ed Irvine 41: per vincere il mondiale Schumy deve conquistare l'ultima gara e sperare che qualcuno arrivi davanti al finlandese. Nella classifica costruttori la McLaren-Mercedes ottiene il vantaggio decisivo con 142 davanti ai 127 della Ferrari, che per ottenere il titolo dovrebbe fare doppietta sperando in doppio 0 del duo di Woking. Incerta la lotta per la terza posizione con Williams a 35, Benetton a 33 e Jordan a 31 lunghezze iridate.\nClassifica.\nI risultati del Gran Premio sono stati i seguenti:"}
{"id": "2029551", "revid": "1372005", "url": "https://it.wikipedia.org/wiki?curid=2029551", "title": "Anna Mahler", "text": "Biografia.\nFiglia secondogenita del musicista austriaco Gustav e di Alma Schindler, divenne orfana di padre a soli sette anni, e appena sedicenne spos\u00f2 il musicista Rupert Koller, ma il matrimonio naufrag\u00f2 in breve tempo. Nel 1922 conobbe il compositore austriaco Ernst Krenek, con cui convol\u00f2 a seconde nozze - durate meno di un anno - nel 1924. \nStudi\u00f2 scultura a Roma con Giorgio De Chirico e a Vienna con Fritz Wotruba, scoprendo la propria vocazione artistica che le varr\u00e0, inoltre, nel 1937, il \"Grand Prix\" a Parigi.\nDurante il periodo nazista, Anna fugg\u00ec in Inghilterra, dove si spos\u00f2 una terza e una quarta volta, rispettivamente con l'ungherese Paul Zsolnay - da cui ebbe la figlia Alma Ottilie Leonore - e con il direttore d'orchestra ucraino Anatole Fistoulari, da cui nacque Marina. Dopo il conflitto visse in California, prima di tornare in Inghilterra e sposarsi una quinta volta. \nLe sue principali sculture sono in pietra ma realizz\u00f2 anche i busti in bronzo di alcuni importanti musicisti del XX secolo quali Alban Berg, Otto Klemperer, Artur Schnabel, Arnold Sch\u00f6nberg, Rudolf Serkin e Bruno Walter.\nHa vissuto l'ultima parte della sua vita dividendosi tra gli Stati Uniti e Spoleto."}
{"id": "2029552", "revid": "213414", "url": "https://it.wikipedia.org/wiki?curid=2029552", "title": "Live in San Francisco (Loreena McKennitt)", "text": ""}
{"id": "2029554", "revid": "73843", "url": "https://it.wikipedia.org/wiki?curid=2029554", "title": "Gran Premio del Giappone 1998", "text": "Il Gran Premio del Giappone 1998 fu il sedicesimo ed ultimo appuntamento della stagione di Formula 1 1998. Disputatosi il 1\u00ba novembre sul Circuito di Suzuka, ha visto la vittoria di Mika H\u00e4kkinen su McLaren, seguito da Eddie Irvine e da David Coulthard. \u00c8 stata l'ultima partecipazione ad un Gran Premio di Formula 1 per Shinji Nakano, Ricardo Rosset, Esteban Tuero, per le gomme Goodyear e, tra i team, per la Tyrrell.\nQualifiche.\nGi\u00e0 dalle qualifiche i due rivali nella lotta al titolo iridato H\u00e4kkinen e Schumacher monopolizzano l'attenzione dando vita ad un duello a suon di giri veloci che non consente a nessun altro di intrufolarsi: alla fine \u00e8 il tedesco della Ferrari a spuntarla per poco pi\u00f9 di un decimo e mezzo. Da notare i pesantissimi distacchi accusati da tutti gli altri: Irvine \u00e8 a quasi 2 secondi dal compagno di squadra mentre Rosset non riesce nemmeno a qualificarsi.\nClassifica.\nI risultati delle qualifiche sono stati i seguenti:\nGara.\nIl finlandese Mika H\u00e4kkinen si presenta a Suzuka con 4 punti in pi\u00f9 di Michael Schumacher, che potrebbe riportare il titolo mondiale a Maranello dopo ben 19 anni. La partenza venne eseguita tre volte: nella prima occasione la Prost di Jarno Trulli si spegne e la procedura venne ripetuta con un nuovo giro di ricognizione; nella seconda per\u00f2 Michael Schumacher commette un grave errore (mette la prima e spegne il motore) che lo costringe a ripartire dall'ultima fila.\nAlla terza ed ultima partenza H\u00e4kkinen mantiene la prima posizione mentre Irvine supera Coulthard che viene sorpassato anche da Frentzen. Schumacher comincia la sua rimonta guadagnando 8 posizioni nel primo giro grazie anche ad una partenza mozzafiato; viene poi agevolato sia dalle due Benetton che lo lasciano passare facilmente per non perdere troppo terreno dai diretti avversari nel mondiale (Jordan e Williams), sia dal fratello Ralf. Al 3\u00ba giro (in cui si ritira Diniz) il ferrarista \u00e8 gi\u00e0 settimo: inizia quindi un duello con Hill che, pur essendo molto pi\u00f9 lento di lui, resister\u00e0 per ben 12 tornate prima di effettuare il suo pit-stop.\nAl 15\u00ba si ritira Ralf Schumacher tradito dal motore mentre nella tornata seguente il fratello maggiore passa Villeneuve per poi effettuare una brevissima sosta (6,8\") che lo fa tornare in pista in 7\u00aa posizione. Mentre H\u00e4kkinen e Irvine continuano il loro duello in testa, M. Schumacher viaggia velocissimo e nonostante un dritto al 22\u00ba giro (lo stesso in cui Verstappen saluta tutti dai box) riesce ad approdare addirittura fino al gradino pi\u00f9 basso del podio dopo le soste di Coulthard e Frentzen. Tuttavia H\u00e4kkinen durante la gara ha accumulato quasi mezzo minuto di vantaggio sul tedesco e poco pi\u00f9 di 6 secondi su Irvine che effettuer\u00e0 pure una sosta in pi\u00f9; le ormai misere speranze della Ferrari vengono spente definitivamente dall'esplosione della ruota posteriore destra sulla vettura di Schumacher al 31\u00ba giro, che rende H\u00e4kkinen ufficialmente il campione del mondo di Formula 1 del 1998 (la McLaren vince matematicamente anche il titolo costruttori).\nNonostante ci\u00f2 il finlandese non si fa deconcentrare dalla notizia e vince con un buon margine su Irvine. Al terzo posto si piazza l'altro pilota della McLaren, Coulthard, bravo nello sfruttare l'abilit\u00e0 dei suoi meccanici e gli errori dei rivali, mentre nel finale la corsa viene ravvivata dal duello per il 4\u00ba posto tra Hill e Frentzen, vinto dal britannico che sorpassa la Williams all'ultimo giro proprio nell'ultima curva anche se con questa manovra non riesce a scalzare la Williams dal terzo posto della classifica costruttori; completa la zona punti il canadese Villeneuve.\nClassifica.\nI risultati del Gran Premio sono stati i seguenti:"}
{"id": "2029555", "revid": "1234424", "url": "https://it.wikipedia.org/wiki?curid=2029555", "title": "Camillo Agrippa", "text": "\u00c8 considerato uno dei pi\u00f9 grandi teorici della scherma di tutti i tempi.\nBiografia.\nSebbene nato a Milano, Agrippa visse e lavor\u00f2 a Roma.\nConosciuto per l'applicazione della teoria geometrica applicata alla pratica schermistica. Nel suo \"Trattato Di Scientia d'Arme, con un Dialogo di Filosofia\" (pubblicato nel 1553), innov\u00f2 in modo sostanziale il modo in cui la scherma era praticata all'epoca. Sottoline\u00f2, ad esempio, l'efficacia di portare la spada davanti al corpo invece che dietro. Modific\u00f2, inoltre, la terminologia delle undici guardie di Achille Marozzo fino a otto: \"prima\", \"seconda\", \"terza\" e \"quarta\" (ognuna di esse in due varianti, a piedi uniti o a piedi larghi), che, per quanto riguarda le posizioni della mano, corrispondono pi\u00f9 o meno a quelle utilizzate oggi nella scuola schermistica italiana (le sue idee, probabilmente, ispirarono anche la scuola schermistica spagnola).\n\u00c8 inoltre considerato come l'uomo che pi\u00f9 ha contribuito allo sviluppo dello stocco come arma di primaria importanza.\nInfine \u00e8 probabilmente il primo trattatista di scherma ad utilizzare il termine \"inquartata\".\nAgrippa \u00e8 stato un contemporaneo di Michelangelo e i due, probabilmente, si conoscevano (o cos\u00ec afferma Agrippa nel suo \"Trattato di trasportare la guglia in su la piazza di S. Pietro\")."}
{"id": "2029556", "revid": "400694", "url": "https://it.wikipedia.org/wiki?curid=2029556", "title": "Skyrock", "text": "Skyrock.com \u00e8 un social network su cui \u00e8 possibile creare un blog, un profilo, e scambiare messaggi con gli altri membri iscritti sulla piattaforma. \u00c8 possibile anche creare dei music blog (blog contenenti dei brani musicali).\nStoria.\n\u00c8 stato creato da Pierre Bellanger nel dicembre del 2002, come piattaforma di blog con il nome di \"Skyblog.com\". \u00c8 legata alla radio francese Skyrock di propriet\u00e0 del suo fondatore ed ha 14 versioni internazionali.\nLa semplicit\u00e0 di utilizzo della piattaforma ne ha decretato il successo presso un pubblico giovane, principalmente francofono.\nNel maggio del 2007, dopo aver abbandonato il logo Skyblog, Skyrock.com \u00e8 stato lanciato come vero e proprio social network tramite l'aggiunta di altre funzionalit\u00e0 a quella del blog.\nFunzionamento.\nAccount.\nPer accedere alle funzionalit\u00e0 di Skyrock \u00e8 necessario creare un account (tramite iscrizione gratuita) e scegliere un nickname o pseudonimo, a cui viene associato un indirizzo web, del tipo \"pseudonimo.Skyrock.com.\"\nBlog.\nPrima funzionalit\u00e0 di Skyrock da un punto di vista storico, i blog hanno una pagina dedicata, e ogni settimana vengono selezionati nove blog, chiamati Blog Star.\nOgni blog pu\u00f2 essere personalizzato nel \"layout\" e nell'ordine degli articoli. Il numero degli articoli \u00e8 illimitato. Le immagini che accompagnano gli articoli sono caricate dal computer dell'utente e ospitate sul server del sito. \u00c8 possibile anche inserire dei video, ma solo se provengono da una delle 15 piattaforme video proposte, oppure registrare un video con la propria webcam; il sito non offre soluzioni di video hosting. Se la semplicit\u00e0 dell'impaginazione garantisce facilit\u00e0 di amministrazione per tutti gli utilizzatori, questa tende per\u00f2 a limitare le possibilit\u00e0 del blog: impossibilit\u00e0 di gestire gli articoli in categorie, un'impaginazione molto stretta e non flessibile, impossibilit\u00e0 di inserire o meno la pubblicit\u00e0 intorno al contenuto.\nAl giugno 2010, il social network ospita oltre 31,9 milioni di blog e 22 milioni di profili.\nProfilo.\n\u00c8 l'altra funzionalit\u00e0 principale di Skyrock.com. Come per i blog, i Profili dispongono di uno spazio dedicato sul quale per\u00f2 la rotazione avviene in automatico. Vi si trovano infatti le ultime persone connesse, gli ultimi iscritti, gli ultimi video webcam postati. Esiste anche una classifica di Top (100 e 24ore) ed \u00e8 possibile cercare dei profili tramite un motore di ricerca.\nNon ci sono tag associati ai profili, cosa che ne limita le possibilit\u00e0 di ricerca.\nCommenti.\nNon \u00e8 necessario essere membri del network per lasciare un commento su un blog (ma lo \u00e8 per lasciarlo su un profilo).\nMessaggi.\nI membri della piattaforma possono scambiarsi dei messaggi sui quali non \u00e8 possibile inserire dei link. \u00c8 possibile bloccare un utente da cui non si vogliono ricevere messaggi, che verr\u00e0 in quel caso inserito in una black list.\nAmici.\nUn membro registrato sul sito pu\u00f2 aggiungere un altro membro a una lista di amici. Gli amici vengono visualizzati sul blog e sul profilo dell'utente.\nChat.\nLa Chat di Skyrock.com \u00e8 un canale IRC inserito in un'interfaccia Adobe Flash, alla quale possono accedere gli utenti iscritti.\nSkyrock Musica.\nAltra funzionalit\u00e0 della rete Skyrock.com sono i Music Blog. Il Music Blog si distingue da un Blog Skyrock per la possibilit\u00e0 di aggiungervi quattro brani musicali in versione MP3. Questi ultimi sono ascoltabili tramite un Flash Player. Ogni brano musicale \u00e8 inoltre integrato in un articolo del blog.\nLe Condizioni Particolari di utilizzo, per la creazione di un Music Blog, variano in funzione dello statuto dell'utente: indipendente, scritturato da una casa discografica indipendente, scritturato da una Major.\nPer ogni brano inserito, l'utente pu\u00f2 autorizzare i visitatori del suo blog a scaricarlo sul proprio computer o ad aggiungerlo sul proprio blog (alla sola condizione, evidentemente, che ne abbiano uno).\nUn utente non pu\u00f2, tramite lo stesso nickname, avere sia un blog sia un Music Blog.\nSuccesso e controversie.\nNonostante comScore lo ponga al settimo posto fra i social network di tutto il mondo (con 21 milioni di visitatori),Skyrock.com ha una notoriet\u00e0 molto meno importante di altre reti. Ci\u00f2 \u00e8 dovuto senz'altro alle sue origini francesi, ma anche al fatto che si indirizza principalmente agli adolescenti.\nAdottato principalmente dalla nuova generazione, Skyrock.com non \u00e8 sempre ben compreso da un pubblico pi\u00f9 adulto, che anzi vi vede un pericolo potenziale. Alcune derive ci sono effettivamente state: alcune scuole medie in Francia hanno avuto a che fare con studenti che utilizzavano la piattaforma per insultare il personale docente. Ci\u00f2 nonostante, di fronte alle cifre di blog presenti sulla piattaforma, questo fenomeno si pu\u00f2 considerare come un caso isolato.\nNello stesso ordine di idee, alcuni giornali americani hanno associato le violenze scatenatesi nelle banlieue parigine nel 2005 all'uso dei blog sulla piattaforma (all'epoca ancora Skyblog.com). Non c'\u00e8 stata per\u00f2 lamentela o denuncia da parte dello Stato francese o delle istituzioni per quel che concerne l'uso della piattaforma.\nAl contrario, alcuni personaggi politici francesi, sia di destra che di sinistra, coscienti dell'interesse della giovane generazione che avrebbero potuto attirare, hanno creato dei blog sulla piattaforma Skyrock.com. \u00c8 il caso di Fadela Amara \"Secr\u00e9taire d'Etat charg\u00e9e de la Politique de la ville\" del Governo Fillon II o di Julien Dray e S\u00e9gol\u00e8ne Royal, membri del Partito Socialista Francese."}
{"id": "2029557", "revid": "1543377", "url": "https://it.wikipedia.org/wiki?curid=2029557", "title": "Campionato del mondo di scacchi 1951", "text": "Il campionato del mondo di scacchi 1951 fu conteso tra il campione in carica Michail Botvinnik e David Bron\u0161tejn. Il match si concluse in parit\u00e0, 12-12, permettendo a Botvinnik di conservare il titolo. Si svolse a Mosca tra il 15 marzo e l'11 maggio.\nFu il secondo campionato del mondo tenuto sotto l'egida della FIDE, e il primo in cui lo sfidante per il titolo mondiale era scelto attraverso la formula dei tornei interzonali e dei tornei dei Candidati. Arbitro principale era il cecoslovacco Karel Opo\u010densk\u00fd.\nQualificazione.\nLa prima fase delle qualificazioni fu il torneo interzonale di Saltsj\u00f6baden (in Svezia), tenutosi tra il 2 aprile e il 16 maggio 1948. Venti giocatori parteciparono a questo torneo, affrontandosi in un girone all'italiana. Il vincitore di questo torneo fu David Bron\u0161tejn, che concluse a 13,5 punti su 19, davanti a L\u00e1szl\u00f3 Szab\u00f3, Isaak Boleslavs'kyj e Aleksandr Kotov.\nIl torneo dei candidati si svolse a Budapest, in Ungheria, nel 1950, tra dieci giocatori che si affrontarono in un doppio girone all'italiana. Originariamente vi dovevano partecipare i quattro partecipanti sconfitti al mondiale del 1948 (Keres, Smyslov, Reshevsky e Euwe) pi\u00f9 Reuben Fine e i primi cinque classificati del torneo interzonale. Tuttavia n\u00e9 Reshevsky e Fine (che non ottennero il permesso dal Dipartimento di Stato per viaggiare in Ungheria) n\u00e9 Euwe parteciparono, liberando tre ulteriori posti per giocatori provenienti dall'interzonale.\nI vincitori a pari merito furono David Bronstein e Isaac Boleslavsky, i quali si affrontarono in seguito prima in una sfida sulle dodici partite e poi, visto che questa era finita pari (2 vittorie ciascuno, 8 patte), in uno spareggio tenutosi a Mosca, che vide prevalere Bronstein.\nCampionato mondiale.\nIl campionato mondiale si gioc\u00f2 al meglio delle 24 partite; in caso di parit\u00e0, Botvinnik avrebbe conservato il titolo.\nBotvinnik fu molto vicino alla sconfitta, in quanto, a due partite dal termine, era in svantaggio di un punto. Il campione del mondo riusc\u00ec a vincere la ventitreesima partita, pareggiando l'ultima e conservando cos\u00ec il titolo.\nAlcuni storici pensano che Bronstein sia stato costretto dai capi sovietici a perdere la penultima partita; tuttavia lo stesso Bronstein, nel 1995, nell'introduzione al suo libro \"L'Apprendista stregone\" (\"The Sorcerer's Apprentice\") spiega che questa sconfitta fu dovuta alla pressione psicologica."}
{"id": "2029560", "revid": "59645", "url": "https://it.wikipedia.org/wiki?curid=2029560", "title": "Le fantastiche avventure di Kavalier &amp; Clay", "text": ""}
{"id": "2029561", "revid": "1305772", "url": "https://it.wikipedia.org/wiki?curid=2029561", "title": "HZ 43", "text": "HZ 43 \u00e8 una stella binaria posta a oltre 200 anni luce nella costellazione della Chioma di Berenice a nord-ovest di \u03b2 Comae Berenices.\nLe due componenti sono una nana rossa e una nana bianca. La nana bianca \u00e8 caratterizzata da un'elevata presenza di elio ed \u00e8 una sorgente di raggi X."}
{"id": "2029572", "revid": "281901", "url": "https://it.wikipedia.org/wiki?curid=2029572", "title": "Schiumarolo", "text": ""}
{"id": "2029573", "revid": "281901", "url": "https://it.wikipedia.org/wiki?curid=2029573", "title": "Cefalo schiumarolo", "text": ""}
{"id": "2029576", "revid": "281901", "url": "https://it.wikipedia.org/wiki?curid=2029576", "title": "Cefalo labbrone", "text": ""}
{"id": "2029584", "revid": "729019", "url": "https://it.wikipedia.org/wiki?curid=2029584", "title": "Sistema difensivo della laguna di Venezia", "text": "Il sistema difensivo della laguna di Venezia \u00e8 un complesso sistema di opere di fortificazione realizzate, in fasi successive, a protezione di Venezia e della laguna veneta dalla Serenissima Repubblica, dall'Impero francese, dall'Impero austriaco e dal Regno d'Italia, ora abbandonato.\nStoria.\nOrigini.\nLa laguna costituiva sin dalle origini il principale strumento per la difesa di Venezia, gi\u00e0 da quella grande invasione dei Franchi dell'810 che aveva portato a scegliere proprio l'antica Rialto come nuova capitale del Ducato, perch\u00e9 posizionata nella parte pi\u00f9 interna e inaccessibile della laguna. Qui infatti contavano soprattutto l'esperienza e l'abilit\u00e0 dei Veneziani nella navigazione tra quella fitta rete di secche, bassifondi, barene, ghebi e canali che costituiscono la laguna e che, se rimosse le palancole di segnalazione, la rendono difficilmente praticabile. Per difendere la citt\u00e0, dunque, i Veneziani si limitavano originariamente a fare affidamento sulla loro flotta e sulla rete di borghi, citt\u00e0 e castelli disseminati originariamente per la laguna. La citt\u00e0 antica era poi difesa da mura e da catene di sbarramento per l'accesso al Canal Grande.\nCon il crescere della potenza veneziana la protezione della citt\u00e0 prese ad essere garantita dalla flotta di stanza all'Arsenale e dalla rete di galeotte e fuste di sorveglianza alle bocche di porto e dalla flottiglia di imbarcazioni di sorveglianza notturna organizzata dal potente Consiglio dei Dieci. L'Arsenale fungeva inoltre da fortezza e presidio militare della citt\u00e0, oltre che da vero e proprio cuore dell'apparato militare veneziano, sede di fonderie, depositi di armi e acquartieramento di truppe.\nSulla terraferma vi era poi la fortezza della Torre delle Bebbe, realizzata alla foce del \"Medoacus minor\" per controllare la via navigabile in direzione di Padova, in quei secoli acerrima nemica della Repubblica di Venezia.\nXIV-XVIII secolo: Repubblica di Venezia.\nIl vero e proprio sistema difensivo progettato dalla Repubblica di Venezia per proteggere la citt\u00e0 e la sua laguna si svilupp\u00f2 invece progressivamente a partire dal XIV secolo. Con l'avvio dell'espansione veneziana in terraferma, il baluardo avanzato di difesa della citt\u00e0 divenne il nuovo Castello di Mestre, costruito per difendere le principali vie di collegamento con l'entroterra. Attorno al 1380, poi, nel pieno della guerra con Genova, la minaccia rappresentata dalla presenza della flotta ligure, penetrata in laguna attraverso Chioggia, impose per la prima volta a Venezia la necessit\u00e0 di sbarrare con maggior decisione gli accessi marittimi alla citt\u00e0. La via navigabile che, risalendo da sud conduceva direttamente nel bacino San Marco venne dunque bloccata decretando lo sgombero del borgo di Poveglia, dove gi\u00e0 sorgeva un castello, e la realizzazione davanti all'isola una piccola fortezza a pianta ottagonale destinato ad ospitare batterie d'artiglieria: l'ottagono di Poveglia.\nSuperata questa prima minaccia, la crescente potenza dell'Impero ottomano spinse nel XVI secolo il Senato veneziano ad avviare una pi\u00f9 decisa opera di rafforzamento delle difese lagunari. Nel 1538 venne inaugurato cos\u00ec a Chioggia il nuovo forte di San Felice. Seguito poi, nel 1543, dal decreto che ordinava la costruzione, all'ingresso del Porto di Lido, del possente forte di Sant'Andrea, opera del Sanmicheli. Circa nella stessa epoca venne avviata anche la costruzione del forte di Sant'Erasmo, a Venezia, e del forte di Brondolo a Chioggia.\nNel 1571, poi, il Senato decret\u00f2 anche la realizzazione di nuovi ottagoni per il controllo della bocca di porto di Malamocco, realizzati su progetto di Jacopo Sansovino o, pi\u00f9 probabilmente, del solito Sanmicheli.\nNel 1591, poi, la difesa dell'accesso settentrionale alla laguna venne ulteriormente rafforzato con la costruzione del forte di San Nicol\u00f2, il pi\u00f9 esteso di tutti (comprendeva l'intera area dell'attuale aeroporto Nicelli).\nNel 1646, poi, di fronte all'acuirsi della minaccia turca a seguito dello scoppio della guerra di Candia, si ritenne necessario rafforzare ulteriormente le difese del porto di Malamocco con la realizzazione di due nuovi forti, per la cui progettazione venne nominata un'apposita commissione di tecnici, incaricati di studiare la situazione. Le due costruzioni, realizzate una dirimpetto all'altra sulle sponde dell'accesso portuale, vennero completate per\u00f2 solo nel 1726 e presero il nome di forte di San Pietro e forte degli Alberoni.\nL'intero complesso difensivo era poi implementato attraverso tutta una cerchia di batterie su palafitte che circondavano a corona Venezia dal lato di terraferma. Tale era dunque il complesso militare che difendeva la citt\u00e0 ancora nel 1797, alla caduta della Repubblica di Venezia.\nIl sistema difensivo durante il periodo della Serenissima Repubblica, era geograficamente distribuito, a partire da nord, con le seguenti postazioni:\nXVIII-XIX secolo: periodo franco-austriaco.\nCeduta la citt\u00e0 all'Impero austriaco con il trattato di Campoformio, i militari asburgici, temendo la minaccia costituita sulla terraferma dal vicino Impero francese, avviarono una generale revisione dell'apparato difensivo della laguna, che venne per\u00f2 interrotta proprio dall'arrivo dei Francesi nel 1805. Questi proseguirono a loro volta l'opera intrapresa dagli Austriaci, sino alla definitiva caduta di Napoleone e al ritorno dell'Austria nel 1814.\nInoltre nella citt\u00e0, collegato al convento di Santa Chiara e prospiciente da sud la testa del ponte ferroviario, vi era il Forte Santa Lucia (costruzione austriaca), oggi inglobato nel ponte stradale che gli passa sopra.\nA questo sistema lagunare venne ad aggiungersi, sulla terraferma, il nuovo e grandioso Forte Marghera, destinato a garantire la difesa di Venezia in corrispondenza del punto in cui pi\u00f9 la terraferma si avvicinava alla citt\u00e0, rendendola vulnerabile ai tiri d'artiglieria.\nIl complesso fortificato franco-austriaco si realizz\u00f2 dunque nel rafforzamento delle preesistenti opere difensive della Serenissima, attraverso la realizzazione delle seguenti fortificazioni, cos\u00ec distribuite:\nXIX-XX secolo: Regno d'Italia e Repubblica Italiana.\nIl campo trincerato di Mestre.\nNel 1883 vennero avviati i lavori per la realizzazione delle fortezze del campo trincerato di Mestre, inizialmente ipotizzate in un numero di sei, poi ridotto a tre per l'eccessivo sforzo economico che il progetto originale avrebbe comportato:\nLe tre fortezze erano costruite in forma poligonale, tra loro identiche, e poste ad una distanza di 3500-4500 m da Forte Marghera, che doveva garantirne la protezione in seconda linea.\nOgni Forte era dotato di una ventina di pezzi di medio calibro posti su 12 piazzole allo scoperto, inoltre postazioni per mortai, fucilerie e mitragliatrici erano poste su tutto il perimetro e in 4 \"Caponiere\" che, protese nel fossato artificiale che circonda ognuno dei forti, garantivano la copertura da ogni lato. Il costo dei forti fu per l'epoca ingentissimo, soprattutto considerando il fatto che, al momento della loro ultimazione, l'ulteriore potenziamento delle artiglierie ne aveva reso del tutto inutile la funzione.\nAgli inizi del XX secolo, le crescenti tensioni destinate poi a sfociare nella Grande Guerra portarono a rivedere il sistema difensivo di Mestre, con la creazione di una nuova cintura di fortificazioni, pi\u00f9 esterna, costituita da sette nuove fortezze, che a nord sfruttavano la difesa naturale costituita dal fiume Dese:\nLo scoppio della Prima guerra mondiale, nel 1915 trovava dunque il sistema difensivo di Mestre completo ed in piena efficienza. Tuttavia, gli inaspettati sviluppi del conflitto, trasformatosi in guerra di trincea, e la vulnerabilit\u00e0 mostrata dalle fortificazioni di confine spinsero l'Alto Comando italiano ad ordinare, nel settembre di quello stesso anno, lo smantellamento delle batterie di protezione del campo di Mestre, che vennero inviate a rinforzare il fronte. Col disastro della battaglia di Caporetto e l'arretramento sulla linea del Piave, il campo trincerato di Mestre costitu\u00ec la nuova retrovia del fronte e il luogo da cui prelevare uomini, materiali e artiglierie da inviare in difesa delle linee italiane e per alimentare la successiva offensiva del Piave. Terminata la guerra nel 1918 lo scampato pericolo della perdita di Venezia spinse le autorit\u00e0 militari a ridurre l'importanza dell'Arsenale in favore delle pi\u00f9 sicure basi de la Spezia e Taranto. In conseguenza di questo venne meno anche la funzione militare del campo trincerato di Mestre, le cui strutture vennero progressivamente trasformate in caserme e polveriere e magazzini, fino al definitivo abbandono negli anni ottanta.\nVenezia e Lido.\nDurante la prima met\u00e0 del novecento vennero realizzate ulteriori opere, tutte in cemento armato:"}
{"id": "2029585", "revid": "124123", "url": "https://it.wikipedia.org/wiki?curid=2029585", "title": "Grigorij Aleksandrovi\u010d Gamburcev", "text": "Laureato presso la facolt\u00e0 di geologia dell'Universit\u00e0 Statale di Mosca nel 1926, lavor\u00f2 dal 1938 presso l'Istituto di Geofisica della Accademia delle scienze dell'URSS, assumendone la direzione dal 1949 al 1955.\n\u00c8 noto per gli studi sulle metodologie innovative che introdusse nella sismografia e nei metodi di indagine del sottosuolo. Lavor\u00f2 anche nel campo della previsione dei terremoti.\nA lui sono dedicati i monti Gamburtsev, una catena montuosa scoperta nel 1958 dalla Terza Spedizione Sovietica in Antartide nel continente australe."}
{"id": "2029588", "revid": "155136", "url": "https://it.wikipedia.org/wiki?curid=2029588", "title": "Campo trincerato di Mestre", "text": ""}
{"id": "2029589", "revid": "287204", "url": "https://it.wikipedia.org/wiki?curid=2029589", "title": "Budge Budge", "text": " \nBudge Budge (o Baj Baj) \u00e8 una suddivisione dell'India, classificata come \"municipality\", di 75.465 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 28' 58 N e 88\u00b0 10' 54 E e ha un'altitudine di 9 .\nSociet\u00e0.\nEvoluzione demografica.\nAl censimento del 2001 la popolazione di Budge Budge assommava a 75.465 persone, delle quali 41.224 maschi e 34.241 femmine. I bambini di et\u00e0 inferiore o uguale ai sei anni assommavano a 7.285, dei quali 3.609 maschi e 3.676 femmine. Infine, coloro che erano in grado di saper almeno leggere e scrivere erano 52.966, dei quali 31.018 maschi e 21.948 femmine."}
{"id": "2029591", "revid": "101768", "url": "https://it.wikipedia.org/wiki?curid=2029591", "title": "Leprechaun (disambigua)", "text": ""}
{"id": "2029596", "revid": "287204", "url": "https://it.wikipedia.org/wiki?curid=2029596", "title": "Bolpur", "text": " \nBolpur \u00e8 una suddivisione dell'India, classificata come \"municipality\", di 65.659 abitanti, situata nel distretto di Birbhum, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 40' 0N N e 87\u00b0 43' 0 E e ha un'altitudine di 57 .\nSociet\u00e0.\nEvoluzione demografica.\nAl censimento del 2001 la popolazione di Bolpur assommava a 65.659 persone, delle quali 33.394 maschi e 32.265 femmine. I bambini di et\u00e0 inferiore o uguale ai sei anni assommavano a 6.726, dei quali 3.420 maschi e 3.306 femmine. Infine, coloro che erano in grado di saper almeno leggere e scrivere erano 47.785, dei quali 26.330 maschi e 21.455 femmine."}
{"id": "2029601", "revid": "228587", "url": "https://it.wikipedia.org/wiki?curid=2029601", "title": "KVRG", "text": ""}
{"id": "2029602", "revid": "1573940", "url": "https://it.wikipedia.org/wiki?curid=2029602", "title": "Liza ramada", "text": "Il cefalo calamita o botolo (Liza ramada sinonimo di Chelon ramada () \u00e8 un pesce appartenente alla famiglia Mugilidae.\nDistribuzione ed habitat.\nIl suo areale, oltre a comprendere l'intero Mediterraneo ed il mar Nero, va dal Marocco alla Scandinavia meridionale, dove per\u00f2 \u00e8 raro. \nIl suo habitat \u00e8 simile a quello degli altri membri del genere. Si adatta bene alle acque dolci e risale i fiumi anche per lunghissimi tratti.\nDescrizione.\nEsternamente molto simile al cefalo dorato, si riconosce per alcuni caratteri:\nAlimentazione e riproduzione.\nSimili a quelle degli altri mugilidi.\nPesca.\nSimile a quella impiegata per le altre specie della famiglia. Vista la sua facile adattabilit\u00e0 alle acque dolci e salmastre questa specie \u00e8 frequentemente allevata."}
{"id": "2029606", "revid": "287204", "url": "https://it.wikipedia.org/wiki?curid=2029606", "title": "Birnagar", "text": " \nBirnagar \u00e8 una suddivisione dell'India, classificata come \"municipality\", di 26.596 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 14' 24 N e 88\u00b0 32' 23 E.\nSociet\u00e0.\nEvoluzione demografica.\nAl censimento del 2001 la popolazione di Birnagar assommava a 26.596 persone, delle quali 13.633 maschi e 12.963 femmine. I bambini di et\u00e0 inferiore o uguale ai sei anni assommavano a 3.008, dei quali 1.548 maschi e 1.460 femmine. Infine, coloro che erano in grado di saper almeno leggere e scrivere erano 18.730, dei quali 10.342 maschi e 8.388 femmine."}
{"id": "2029608", "revid": "486946", "url": "https://it.wikipedia.org/wiki?curid=2029608", "title": "Cefalo calamita", "text": ""}
{"id": "2029611", "revid": "486946", "url": "https://it.wikipedia.org/wiki?curid=2029611", "title": "Mugil capito", "text": ""}
{"id": "2029612", "revid": "125854858", "url": "https://it.wikipedia.org/wiki?curid=2029612", "title": "Monumento naturale regionale del Sasso Cavallaccio", "text": "Il monumento naturale regionale del Sasso Cavallaccio \u00e8 un'area protetta che si trova sul Lago Maggiore nel territorio comunale di Ranco, in provincia di Varese. \nDescrizione.\nL'area protetta, istituita con D.G.R. 38949 del 22 maggio 1984, tutela il Sasso Cavallaccio o Cavallazzo (\"Sass Caval\u00e0sc\" in dialetto locale), un colossale masso erratico che si erge a pochi metri dalla riva sulle acque basse e paludose del golfo della Quassa, in prossimit\u00e0 del confine tra il Comune di Ranco e il Comune di Ispra. Il nome probabilmente deriva dalla curiosa forma che ricorda vagamente quella di una testa equina. Il Sasso Cavallaccio fu descritto per la prima volta dal geologo Antonio Stoppani. \nGeologia.\nQuesto megalite scistoso \u00e8 costituito da serpentino, ha una forma prismatica tavolare a spigoli vivi che misura nella parte aerea 5 \u00d7 8\u00a0m ed \u00e8 caratterizzato da una forte inclinazione. Per mantenersi in questa posizione \u00e8 probabile che la parte conficcata al suolo sia notevole e forse preponderante, motivo per cui non \u00e8 mai stato calcolato il reale volume. Il Sasso Cavallaccio \u00e8 uno dei tanti massi erratici che si trovano nella zona compresa tra Ranco, Angera, Sesto Calende e Ispra. Avendo la stessa formazione litologica, probabilmente hanno avuto origine da una medesima frana avvenuta forse nella zona delle valli del Gottardo o del Sempione, e trasportanti dal ghiacciaio che copriva tutta l'area del Lago Maggiore nell'ultima glaciazione W\u00fcrm (24.000\u00a0\u2013 10.000 anni fa). Nel comune di Ranco si trova la maggior concentrazione di massi erratici, soprattutto nel versante settentrionale del colle di San Quirico, che probabilmente rappresentava un ostacolo al trasporto glaciale. Alla base del Sasso Cavallaccio \u00e8 presente una curiosa cavit\u00e0 grossolanamente cilindrica posizionata verso il lago e denominata \"marmitta dei giganti\", formatasi dall'azione erosiva sulla roccia di un vortice di acqua e ciottoli. Questa cavit\u00e0 \u00e8 visibile solo quando il livello del lago \u00e8 molto basso ."}
{"id": "2029613", "revid": "281901", "url": "https://it.wikipedia.org/wiki?curid=2029613", "title": "Cefalo verzelata", "text": ""}
{"id": "2029614", "revid": "281901", "url": "https://it.wikipedia.org/wiki?curid=2029614", "title": "Mugil saliens", "text": ""}
{"id": "2029615", "revid": "281901", "url": "https://it.wikipedia.org/wiki?curid=2029615", "title": "Mugil chelo", "text": ""}
{"id": "2029616", "revid": "121116043", "url": "https://it.wikipedia.org/wiki?curid=2029616", "title": "Agri Decumates", "text": "Gli Agri Decumates o Decumates Agri furono una regione della provincia romana della Germania superiore, comprendente l'area della Foresta Nera tra il fiume Meno, le sorgenti del Danubio e il corso del Reno superiore fra il lago di Costanza e la sua confluenza col Meno, e corrispondente all'odierna Germania sud-occidentale (Baden-W\u00fcrttemberg). A sud-est i \"Decumates\" confinavano con la Rezia, provincia importante dal punto di vista militare. L'unica testimonianza antica del nome \"Agri Decumates\" proviene dal \"De origine et situ Germanorum\" di Tacito.\nDescrizione.\nIl significato della parola \"decumates\" \u00e8 andato perduto ed \u00e8 oggetto di contesa. Secondo lo storico britannico Michael Grant si riferiva probabilmente all'antico termine celtico indicante la suddivisione politica dell'area in \"dieci cantoni\".\nSecondo Tacito la regione era originariamente abitata dalla trib\u00f9 celtica degli Elvezi ma ben presto, probabilmente sotto Ariovisto, vi si stabilirono i germanici Suebi (o Svevi), prima di emigrare, attorno al 9 a.C., nella moderna Boemia. Dopo la partenza degli Suebi l'area venne di nuovo abitata dai Galli. Pi\u00f9 tardi la regione divenne parte dell'Impero romano.\nL'area venne colonizzata sotto la dinastia flavia (69-96); la costruzione durante questo periodo di una rete di strade facilit\u00f2 la comunicazione tra le legioni e miglior\u00f2 la protezione contro le trib\u00f9 di invasori. Lungo il percorso passante per Rheinbrohl\u2014Arnsburg\u2014Inheiden\u2014Schierenhof\u2014Gunzenhausen\u2014Pf\u00f6rring furono costruite delle fortificazioni di frontiera (\"limes\").\nI pi\u00f9 importanti insediamenti romani erano Sumelocenna, Civitas Aurelia Aquensis, Lopodunum e Arae Flaviae, le odierne Rottenburg am Neckar, Baden-Baden, Ladenburg e Rottweil.\nNei due secoli successivi la regione fior\u00ec, nonostante alcuni periodi di caos come quello intorno al 185/186, quando ci fu una rivolta diretta principalmente contro la presenza di militari Romani ad \"Argentoratum\" (la moderna Strasburgo).\nI Romani controllarono la regione fino alla seconda parte del III secolo, quando venne evacuata nel 259 d.C. dall'imperatore Gallieno a fronte dell'invasione degli Alemanni e della secessione di gran parte dell'Impero romano d'Occidente sotto Postumo.\nL'area potrebbe essere stata riconquistata per breve tempo dall'imperatore Aureliano. Dopo la morte dell'imperatore Probo (282) l'area fu abbandonata e lasciata agli Alemanni per poi tornare sotto il controllo dei Romani durante le guerre Guerre Germanico-Sarmatiche di Costantino. Gli insediamenti romani non furono abbandonati immediatamente: esistono prove del proseguimento di uno stile di vita \"romano\" fino al V secolo, cos\u00ec come accadde nella confinante Gallia fino a molto tempo dopo il collasso dell'Impero romano d'Occidente."}
{"id": "2029617", "revid": "228587", "url": "https://it.wikipedia.org/wiki?curid=2029617", "title": "K2d", "text": ""}
{"id": "2029618", "revid": "281901", "url": "https://it.wikipedia.org/wiki?curid=2029618", "title": "Mugil labeo", "text": ""}
{"id": "2029619", "revid": "281901", "url": "https://it.wikipedia.org/wiki?curid=2029619", "title": "Mugil auratus", "text": ""}
{"id": "2029622", "revid": "287204", "url": "https://it.wikipedia.org/wiki?curid=2029622", "title": "Bishnupur (Bankura)", "text": "Bishnupur (anche \"Vishnupur\" (bengalese: \u09ac\u09bf\u09b7\u09cd\u09a3\u09c1\u09aa\u09c1\u09b0) \u00e8 una suddivisione dell'India, classificata come \"municipality\", di 66.150 abitanti, situata nel distretto di Bankura, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Bishnupur assommava a 61.943 persone, delle quali 31.225 maschi e 30.718 femmine. I bambini di et\u00e0 inferiore o uguale ai sei anni assommavano a 6.583, dei quali 3.252 maschi e 3.331 femmine. Infine, coloro che erano in grado di saper almeno leggere e scrivere erano 42.883, dei quali 24.093 maschi e 18.790 femmine.\nStoria.\nBishnupur fu fondata nell'VIII secolo e fu la capitale del regno Mallabhum, il principale regno hindu del Bengala, che rimase indipendente fino a primi anni del XVIII secolo.\nMonumenti e luoghi d'interesse.\nLa citt\u00e0 \u00e8 famosa per i suoi templi di terracotta riccamente adornati, costruiti con l'argilla rossa facilmente reperibile in loco.\nTempio di Shyama Raya.\nIl tempio fu costruito nel 1643; i fregi ritraggono episodi della vita di Krishna ed episodi tratti dal poema epico R\u0101m\u0101ya\u1e47a. Altri motivi rappresentano scene di caccia, di navigazione e parate militari.\nLa struttura \u00e8 sormontata da cinque guglie (\"shikharas\") e segue la tradizione dei templi dell'Orissa. La facciata \u00e8 caratterizzata da archi, sostenuti da colonne tozze, che permettono l'accesso ad un corridono a volta, che conduce alla camera interna (\"thakurbari\" cio\u00e8 casa di Dio), dove si trova un altare con preziosi decori.\nTempio di Rasa Mancha.\nIl tempio fu costruito dal re Bir Hambir all'inizio del XVII secolo; ha ben 108 pilastri ed un tetto a piramide. Per la festa di Rasa sono esposte le immagini di Krishna e Radna.\nTempio di Keshta Raya (detto anche Jor Bangla).\nIl tempio fu costruito dal re Raghunath Singha nel 1655, come riportato da un'iscrizione sulla facciata del tempio. Il tempio \u00e8 caratterizzato da due tetti gemelli collegati, detti appunto Jor Bangla. I fregi delle pareti sono adornati da motivi floreali, volute e scene ricavate dai poemi R\u0101m\u0101ya\u1e47a e Mah\u0101bh\u0101rata.\nTempio di Madan Mohan.\nIl tempio fu costruito nel 1694; i suoi fregi rappresentano scene della vita di Krishna.\nTempio di Shridhara.\nIl tempio fu eretto nel XIX secolo ed \u00e8 caratterizzato da ben nove guglie (\"nav ratna\"). Il fregio all'ingresso ha una notevole immagine di Shiva Nataraja."}
{"id": "2029624", "revid": "1226", "url": "https://it.wikipedia.org/wiki?curid=2029624", "title": "Maximum Overdrive", "text": ""}
{"id": "2029627", "revid": "486946", "url": "https://it.wikipedia.org/wiki?curid=2029627", "title": "Impero Sassanide", "text": ""}
{"id": "2029628", "revid": "486946", "url": "https://it.wikipedia.org/wiki?curid=2029628", "title": "Impero Sasanide", "text": ""}
{"id": "2029629", "revid": "281901", "url": "https://it.wikipedia.org/wiki?curid=2029629", "title": "Cefalo musino", "text": ""}
{"id": "2029634", "revid": "47767", "url": "https://it.wikipedia.org/wiki?curid=2029634", "title": "Veleda", "text": ""}
{"id": "2029637", "revid": "287204", "url": "https://it.wikipedia.org/wiki?curid=2029637", "title": "Bidhan Nagar", "text": " \nBidhan Nagar \u00e8 una suddivisione dell'India, classificata come \"municipality\", di 167.848 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 34' 39 N e 88\u00b0 25' 24 E.\nSociet\u00e0.\nEvoluzione demografica.\nAl censimento del 2001 la popolazione di Bidhan Nagar assommava a 167.848 persone, delle quali 85.215 maschi e 82.633 femmine. I bambini di et\u00e0 inferiore o uguale ai sei anni assommavano a 14.821, dei quali 7.400 maschi e 7.421 femmine. Infine, coloro che erano in grado di saper almeno leggere e scrivere erano 130.105, dei quali 68.906 maschi e 61.199 femmine."}
{"id": "2029645", "revid": "110157", "url": "https://it.wikipedia.org/wiki?curid=2029645", "title": "Superbolla", "text": "Il termine superbolla (o superinvolucro o superguscio) indica in astronomia una cavit\u00e0 del mezzo interstellare delle dimensioni di alcune centinaia di anni luce riempita da plasma a temperature dell'ordine dei 106\u00a0K; tali temperature sarebbero causate da multiple esplosioni di supernovae e dai venti delle stelle massicce. Il sistema solare si trova quasi al centro di un'antica superbolla, la Bolla Locale, i cui confini possono essere tracciati grazie al repentino aumento nell'estinzione delle polveri stellari a distanze superiori ad alcune centinaia di anni luce.\nFormazione.\nLa gran parte delle stelle massicce di classe O e B, con masse comprese tra otto e quasi cento masse solari, si trova nelle cosiddette associazioni OB. Le massicce stelle di classe O possiedono dei forti venti stellari e, al termine della propria esistenza, esplodono in supernovae.\nI venti stellari pi\u00f9 intensi arrivano a rilasciare un'energia cinetica di 1044 J, equivalente a quella rilasciata da una supernova. Tali venti possono creare delle cavit\u00e0 nel mezzo interstellare che prendono il nome di bolle di vento stellare, con un diametro che si aggira su qualche decina di anni luce.\nLe esplosioni di supernova, allo stesso modo, generano delle onde d'urto che possono raggiungere delle dimensioni anche superiori, con velocit\u00e0 d'espansione dell'ordine di diverse centinaia di km/s.\nLe stelle nelle associazioni OB non sono gravitazionalmente legate tra loro, ma condividono il medesimo moto proprio, con velocit\u00e0 di circa 20\u00a0km/s; di conseguenza, gran parte delle loro esplosioni in supernovae avviene all'interno delle cavit\u00e0 create dai venti stellari pi\u00f9 intensi. Tali stelle non formano quasi mai un resto di supernova visibile, ma tendono principalmente a depositare la propria energia nell'interno della cavit\u00e0 sotto forma di onde sonore. Le superbolle pi\u00f9 estese possono estendersi lungo l'intero spessore del piano galattico, rilasciando energia all'alone circostante o persino al mezzo intergalattico.\nIl gas interstellare, spazzato via dalle superbolle, si raffredda formando un denso disco attorno alla cavit\u00e0. Tali gusci sono stati osservati in numerose lunghezze d'onda dello spettro elettromagnetico: dalle linee di emissione dell'idrogeno (21\u00a0cm), ai raggi X (a causa dell'emissione dalle parti interne, estremamente calde), al visibile (per via dell'emissione dai gusci ionizzati) e nell'infrarosso (a causa della polvere contenuta nei gusci). In genere si osserva una maggiore quantit\u00e0 di raggi X e di luce visibile nelle superbolle pi\u00f9 giovani, mentre gli oggetti pi\u00f9 antichi ed estesi risultano meglio osservabili alle lunghezze d'onda dell'idrogeno. Le superbolle pi\u00f9 antiche possono anche arrivare a fondersi tra loro, dando luogo a quelli che sono detti \"supergusci\" o \"superinvolucri\"."}
{"id": "2029656", "revid": "62004", "url": "https://it.wikipedia.org/wiki?curid=2029656", "title": "Due giorni Marchigiana", "text": ""}
{"id": "2029659", "revid": "547034", "url": "https://it.wikipedia.org/wiki?curid=2029659", "title": "Monumento naturale regionale del Masso di arenaria rossa del Permico", "text": "Il monumento naturale regionale del Masso di arenaria rossa del Permico si trova nel territorio comunale di Bagolino in provincia di Brescia.\n\u00c8 un bosco di ontani di limitata estensione nel quale \u00e8 presente una garzaia."}
{"id": "2029665", "revid": "767487", "url": "https://it.wikipedia.org/wiki?curid=2029665", "title": "Escamotage d'une dame chez Robert-Houdin", "text": "Escamotage d'une dame chez Robert-Houdin, oppure \"Escamotage d'une dame au th\u00e9\u00e2tre Robert Houdin\" (\"Sparizione di una signora al Teatro Robert-Houdin\") \u00e8 un cortometraggio diretto da Georges M\u00e9li\u00e8s (Star Film 70) della durata di circa 1 minuto in bianco e nero, con alcune versioni colorate a mano.\n\u00c8 il primo che ci sia pervenuto in cui M\u00e9li\u00e9s sperimenta la tecnica della sospensione della ripresa per creare un trucco puramente cinematografico (arresto e sostituzione).\nTrama.\nIl film \u00e8 ambientato nel teatro dove M\u00e9li\u00e9s proponeva spettacoli di prestidigitazione e illusionismo. M\u00e9li\u00e8s interpreta s\u00e9 stesso, mettendo sul palco, con i gesti dell'illusionista, una sedia poggiata su un foglio di carta, dove fa sedere una signora entrata in scena. Dopo averla coperta con un drappo rigato, la fa sparire, scoprendo al posto della donna una sedia vuota. In seguito, tramite gesti \"magici\", fa riapparire uno scheletro, ma coprendolo di nuovo col drappo la donna riappare.\nI due allora si alzano e si inchinano per ringraziare il pubblico, escono di scena e rientrano per prendere l'applauso.\nProduzione.\nIl film \u00e8 importante nella storia del cinema perch\u00e9 \u00e8 il primo che ci sia pervenuto dove M\u00e9li\u00e9s sperimenta la tecnica della sospensione della ripresa per creare un trucco puramente cinematografico, che consiste nel far sparire una donna. Il trucco si eseguiva tramite l'interruzione della ripresa da parte dell'operatore, l'uscita di scena della donna e il prosieguo delle riprese a partire dalla nuova situazione: collegate le due scene senza interruzione dava l'effetto di una subitanea sparizione."}
{"id": "2029670", "revid": "1833487", "url": "https://it.wikipedia.org/wiki?curid=2029670", "title": "Liza saliens", "text": "Il cefalo verzelata (Liza saliens sinonimo di Chelon saliens), conosciuto anche come cefalo musino, \u00e8 un pesce appartenente alla famiglia Mugilidae.\nDistribuzione ed habitat.\nIl suo areale va dal golfo di Guascogna a norda alle Isole Canarie e l'Africa tropicale a sud comprendendo l'intero mar Mediterraneo ma non il mar Nero. \u00c8 stato introdotto con successo nel mar Caspio.\nIl suo habitat \u00e8 prevalentemente lagunare o estuariale, si pu\u00f2 anche trovare in mare ma quasi mai in acqua dolce.\nDescrizione.\nAssai simile al Cefalo dorato al punto da essere quasi indistinguibile presenta per\u00f2 alcune caratteristiche diverse:\nL'unico carattere sicuro di riconoscimento per\u00f2 consiste nell'osservare numero e forma di particolari degli organi interni.\nAlimentazione.\nSimile a quella degli altri membri della famiglia.\nRiproduzione.\nIl periodo riproduttivo si estende da maggio a settembre (molto pi\u00f9 che negli altri cefali).\nLa maturit\u00e0 sessuale viene raggiunta prima nei maschi che nelle femmine, questo spiega l'inversione sessuale che, unica fra i mugilidi mediterranei, si osserva talvolta in questa specie.\nPesca.\nIdentica a quella praticata per il cefalo comune. Le sue carni simili a quelle degli altri cefali."}
{"id": "2029678", "revid": "287204", "url": "https://it.wikipedia.org/wiki?curid=2029678", "title": "Bishnupur (24 Pargana Sud)", "text": " \nBishnupur \u00e8 una suddivisione dell'India, classificata come \"census town\", di 4.529 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 22' 60 N e 88\u00b0 16' 0 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Bishnupur assommava a 4.529 persone, delle quali 2.390 maschi e 2.139 femmine. I bambini di et\u00e0 inferiore o uguale ai sei anni assommavano a 391, dei quali 219 maschi e 172 femmine. Infine, coloro che erano in grado di saper almeno leggere e scrivere erano 3.704, dei quali 2.049 maschi e 1.655 femmine."}
{"id": "2029679", "revid": "24443", "url": "https://it.wikipedia.org/wiki?curid=2029679", "title": "Alpi bavaresi", "text": ""}
{"id": "2029682", "revid": "287204", "url": "https://it.wikipedia.org/wiki?curid=2029682", "title": "Lingua pali", "text": ""}
{"id": "2029687", "revid": "466539", "url": "https://it.wikipedia.org/wiki?curid=2029687", "title": "Eva Lechner", "text": " Specialista del cross country, \u00e8 stata tre volte campionessa del mondo di staffetta a squadre, nel 2009, 2012 e 2013, vincendo inoltre due medaglie mondiali individuali Elite di specialit\u00e0, d'argento nel 2020 e di bronzo nel 2011, e tre prove di Coppa del mondo. Attiva con continuit\u00e0 anche nel ciclocross, ha vinto la medaglia d'argento mondiale di specialit\u00e0 nel 2014 oltre a due prove di Coppa del mondo.\nDal 2008 \u00e8 affiliata al Centro Sportivo Esercito.\nCarriera.\nMountain biking: i titoli mondiali ed europei e le quattro Olimpiadi.\nInizia a praticare cross country, specialit\u00e0 del mountain biking, nel 2000, a 15 anni, e viene subito inserita nella squadra locale \"Dynamic Bike Team Appiano\" da Antonio Anglani, poi divenuto suo allenatore personale. Inizia cos\u00ec a partecipare alle prime gare dalla primavera successiva e, nello stesso anno, diventa campionessa italiana della categoria allievi a Sondrio. Negli anni subito seguenti aggiunge a questo alloro altri quattro titoli italiani: juniores nel 2002 a Mal\u00e9 ed Under-23 nel 2004 (Busalla), 2005 (Sarentino) e 2006 (Brianza).\nCon la Nazionale italiana in carriera conquista tre medaglie mondiali nel cross country individuale, due d'argento, nel 2003 a Lugano da Junior e nel 2020 a Leogang da Elite, e una di bronzo, nel 2011 a Champ\u00e9ry da Elite; nella staffetta a squadre si aggiudica invece nove medaglie iridate, tre ori, nel 2009 a Canberra, nel 2012 a Saalfelden e nel 2013 a Pietermaritzburg, tre argenti, nel 2005 a Livigno, nel 2006 a Rotorua e nel 2020 a Leogang, e tre bronzi, in Val di Sole nel 2008, a Champ\u00e9ry nel 2011 e a Vallnord nel 2015. Nel 2008 \u00e8 per la prima volta parte della squadra azzurra per i Giochi olimpici di Pechino, concludendo al sedicesimo posto la gara di cross country; \u00e8 poi atleta olimpionica anche nel 2012 a Londra, nel 2016 a Rio de Janeiro e nel 2021 a Tokyo, concludendo le relative gare di cross country rispettivamente al diciassettesimo, diciottesimo e venticinquesimo posto.\nA livello europeo conquista, a partire dal 2002, quindici medaglie continentali, sei nel cross country individuale e nove nella staffetta mista. A livello individuale vince un oro, nel 2007 in Cappadocia nella categoria Under-23, tre argenti, nel 2002 a Zurigo da junior, nel 2013 a Berna e nel 2015 a Chies d'Alpago da Elite, e due bronzi, nel 2006 a Chies d'Alpago da Under-23 e nel 2010 a Haifa da Elite; nella staffetta fa suoi invece quattro ori, nel 2005 a Kluisbergen, nel 2012 a Mosca, nel 2013 a Berna e nel 2020 a Monte Tamaro, tre argenti, nel 2008 a St. Wendel, nel 2010 a Haifa e nel 2019 a Brno, e due bronzi, nel 2007 in Cappadocia e nel 2011 a Doh\u0148any. A livello Elite si aggiudica anche undici titoli italiani di Cross country (dal 2009 al 2016, nel 2018, nel 2020 e nel 2021), due titoli di Marathon (2009 e 2010) e un titolo di Cross country eliminator (2021).\nCiclocross: l'argento mondiale 2014 e i titoli tricolori.\nAttiva anche nel ciclocross, nel 2014 ai campionati del mondo di Hoogerheide conquista la medaglia d'argento nella prova Elite, giungendo seconda alle spalle di Marianne Vos; nell'anno solare 2015 si aggiudica anche due prove di Coppa del mondo, a Hoogerheide e a Valkenburg. Nel 2019 \u00e8 quindi medaglia d'argento ai campionati europei di Silvelle, battuta da Yara Kastelijn.\nNel 2009 a Modena si laurea per la prima volta campionessa italiana Elite di ciclocross. Conquista poi altri dieci titoli di specialit\u00e0, nel 2010 e quindi nove consecutivi dal 2012 al 2020, diventando la plurivittoriosa dei campionati italiani con ben undici successi. A partire dal 2009 sale sempre sul podio tricolore, conclude infatti terza sia nel 2011 che nel 2021.\nStrada: il titolo tricolore 2007 e le presenze al Giro.\nDal 2005 al 2016 gareggia a livello Elite anche su strada. Nel 2005 corre per la prima volta il Giro d'Italia come componente, in maglia Colnago, di una formazione mista; l'anno dopo partecipa al Giro d'Italia e ad alcune gare di Coppa del mondo con il team Colnago-Fenixs. Nel 2007 vince quindi il titolo di campionessa italiana Elite in linea a Varazze precedendo al traguardo in una volata a due Luisa Tamanini.\nNel biennio 2008-2009 corre tra le file del team UCI Gauss RDZ Ormu, sempre fornito Colnago; nel settembre 2008 veste anche per la prima volta la maglia della Nazionale su strada Elite, ai campionati del mondo di Varese, partecipando alla prova in linea ma ritirandosi.\nNelle stagioni seguenti partecipa ad alcune edizioni del Giro del Trentino, piazzandosi nona nel 2011. Nel 2014 \u00e8 nuovamente al via del Giro d'Italia, in maglia RusVelo, concludendo la prova in 58\u00aa posizione. L'anno dopo \u00e8 tesserata per la formazione slovena BTC City Ljubljana, mentre nel 2016 veste i colori della Servetto Footon, senza per\u00f2 cogliere particolari risultati."}
{"id": "2029689", "revid": "767487", "url": "https://it.wikipedia.org/wiki?curid=2029689", "title": "Jesse Harris", "text": "Carriera.\nHarris comincia la propria carriera nella musica come componente del gruppo \"Once Blue\", insieme alla cantante e compositrice Rebecca Martin, ma diventa popolare solo collaborando come chitarrista per l'album \"Come Away with Me\" di Norah Jones,\u00e8 co-autore di \"Dont no why\" brano di punta.l'album vince due Grammy Award. Nella sua carriera ha pubblicato in totale sei album, due dei quali con la Verve Records.\nIn seguito, Harris ha fondato una propria etichetta indipendente, la \"Secret Sun Recordings\", con il quale ha pubblicato gli album \"Mineral\", e pi\u00f9 recentemente \"Modern Romance\" di Sasha Jobson. Inoltre ha composto la colonna sonora del film \"L'amore giovane\" di Ethan Hawke. Nel 2006 ha partecipato al tour della cantante Ani Difranco. Nel 2012, collabora insieme alla cantante jazz Chiara Civello, per il brano Got to go, presente nell'album Al posto del mondo."}
{"id": "2029691", "revid": "24443", "url": "https://it.wikipedia.org/wiki?curid=2029691", "title": "Alpi scistose tirolesi", "text": ""}
{"id": "2029717", "revid": "767487", "url": "https://it.wikipedia.org/wiki?curid=2029717", "title": "Agum II", "text": "Biografia.\nSotto di lui i Cassiti si impadronirono di tutta la Mesopotamia, a eccezione delle estreme regioni meridionali."}
{"id": "2029727", "revid": "115387170", "url": "https://it.wikipedia.org/wiki?curid=2029727", "title": "Era mio fratello", "text": "Era mio fratello \u00e8 una miniserie televisiva italiana composta da 2 puntate, prodotta nel 2007 da Rai Fiction e Faso Film.\nDescrizione.\n\"Era mio fratello\" \u00e8 l'ultima fiction ideata, scritta e prodotta da Achille Manzotti, noto produttore cinematografico e televisivo italiano scomparso prematuramente il 20 luglio del 2007, a pochi mesi dalla messa in onda della miniserie, che \u00e8 stata trasmessa in prima visione TV domenica 30 settembre e luned\u00ec 1\u00ba ottobre 2007 in prima serata su Rai 1.\nQuesta miniserie \u00e8 stata girata in varie location della Calabria: Reggio Calabria, Palmi, Catona, Melito di Porto Salvo, Villa San Giovanni e Pentidattilo; viene affrontato in maniera realistica il tema della 'ndrangheta. I generi presenti sono il drammatico, il poliziesco e il giallo. La regia \u00e8 di Claudio Bonivento."}
{"id": "2029742", "revid": "24443", "url": "https://it.wikipedia.org/wiki?curid=2029742", "title": "Alpi settentrionali salisburghesi", "text": ""}
{"id": "2029746", "revid": "24443", "url": "https://it.wikipedia.org/wiki?curid=2029746", "title": "Alpi settentrionali di Stiria", "text": ""}
{"id": "2029757", "revid": "161374", "url": "https://it.wikipedia.org/wiki?curid=2029757", "title": "Adadnirari", "text": ""}
{"id": "2029761", "revid": "438678", "url": "https://it.wikipedia.org/wiki?curid=2029761", "title": "Le cauchemar", "text": "Le cauchemar (\"L'incubo\") \u00e8 un cortometraggio diretto da Georges M\u00e9li\u00e8s (Star Film 82) della durata di circa 1 minuto in bianco e nero.\nTrama.\nUn uomo (M\u00e9li\u00e8s stesso) \u00e8 a letto (come nel precedente \"Une nuit terrible\") e sogna agitatamente. Improvvisamente gli appare una ragazza seduta ai suoi piedi, mentre lo sfondo, dalla sua stanza da letto (la stessa scenografia dipinta dell\"'Escamotage d'une dame chez Robert-Houdin\") \u00e8 diventato l'interno di un castello. Quando cerca di abbracciarla e baciarla essa si trasforma in un pagliaccio con banjo, che inizia a saltargli sul letto, rompendoglielo. Poi il pagliaccio si trasforma in Pierrot e la stanza diventa una camera con un balcone affacciato su un cielo con una grande luna. Pierrot scavalca il balcone e fugge indicando la luna. M\u00e9li\u00e8s la indica pure, ma essa si trasforma in una faccia gigante che morde la sua mano (il faccione \u00e8 un marchingegno teatrale che muove la bocca e gli occhi). Terrorizzato, il protagonista colpisce con un pugno il faccione, facendolo tornare la luna, mentre Pierrot, la ragazza e il pagliaccio appaiono dietro il balcone danzando. Entrati in camera lo tormentano, facendolo rotolare sul letto, ma successivamente, come per magia, spariscono e la stanza ridiventa normale. Il protagonista (con la patta dei pantaloni aperta), si guarda intorno stupefatto e poi finalmente si mette a riposare nel letto rotto.\nProduzione.\nIl film \u00e8 uno dei primi dove M\u00e9li\u00e8s sperimenta in maniera organica e complessa una serie di sparizioni, cambi di sfondo, trasformazione di oggetti e personaggi, ottenute tramite il trucco prettamente cinematografico dell'arresto della ripresa: l'operatore sospendeva la registrazione, si cambiava qualcosa nella scena (ad esempio lo sfondo) e poi si ricominciava a filmare, dando l'illusione di una trasformazione \"magica\"."}
{"id": "2029762", "revid": "1436974", "url": "https://it.wikipedia.org/wiki?curid=2029762", "title": "Cavalli del Mochi", "text": "Con il termine Cavalli del Mochi vengono indicate due statue equestri in bronzo, ubicate nella piazza centrale di Piacenza che da loro prende il nome, opere dello scultore toscano Francesco Mochi da Montevarchi e risalenti al Seicento.\nStoria.\nLe due statue vennero realizzate su commissione. Ranuccio I Farnese, signore di Parma e Piacenza, desiderava omaggiare la memoria del genitore defunto, Alessandro Farnese, nonch\u00e9 assicurarsi la futura permanenza della propria, e pertanto convoc\u00f2 a Piacenza, citt\u00e0 che in quel periodo aveva assunto il titolo di capitale del ducato precedentemente detenuto da Parma, lo scultore Francesco Mochi, il quale vi si rec\u00f2 da Roma, dove i vari lavori nel Duomo di Orvieto e la frequentazione del palazzo Farnese nella stessa citt\u00e0 gli avevano procurato una buona fama.\nRanuccio gli commission\u00f2 due statue in bronzo al fine di recuperare il favore della popolazione - in quel momento la famiglia Farnese soffriva una particolare impopolarit\u00e0 - le quali avrebbero dovuto rappresentare suo padre Alessandro ed egli stesso fieramente trasportati da nobili destrieri. L'ubicazione prescelta fu sin dal principio quella, centralissima, della Piazza del Comune. Documenti di varia natura, soprattutto economica, attestano che il Mochi, dopo avere ideato e disegnato la prima statua e preparato il calco, ne intraprese la fusione nell'estate del 1612.\nDescrizione.\nLe statue poggiano su alti basamenti in marmo, che portano due bassorilievi sui lati maggiori e targhe con testo, di forma curva, sui lati corti. Completano i monumenti putti reggi stemma, stemmi e decorazioni bronzee. Una bassa ringhiera rettangolare delimita il piccolo spazio di pertinenza delle statue e le separa dalla piazza.\nRanuccio vi venne ritratto con aria flemmatica e gentile, reggente un diploma nella mano destra, abbigliato come un valoroso romano con corazza e gonnellino. Similmente riusc\u00ec aggraziato l'animale, con una zampa agile e alzata, perfettamente domato dal proprio cavaliere. Questo capolavoro di cesellatura bronzea e composizione tardo rinascimentale rappresentava per l'epoca una creazione senza dubbio matura e stilisticamente compiuta, e molti l'avrebbero additata come l'opera prima del Mochi che, raggiunta l'et\u00e0 e l'esperienza necessaria, aveva cos\u00ec intrapreso la fase della sua produzione pi\u00f9 significativa.\nSimili premesse lasciavano dunque pensare ad un differente sviluppo stilistico del Mochi, che in effetti si mostr\u00f2 in tutta la sua fulgida e scalpitante novit\u00e0 con la realizzazione del monumento successivo. Mochi lo realizz\u00f2 tra il 1620 ed il 1625. Dunque il secondo cavallo ebbe lungo parto, probabilmente anche per via del suo rivoluzionario aspetto. Alessandro Farnese, padre di Ranuccio, a differenza di quest'ultimo guerriero valoroso e audace, vi apparve avvolto da un mantello ampio e dinamico, in una posizione tutt'altro che classica e statica, e dunque visibilmente diversa da quella della vicina e precedente creazione equestre. Al cavallo, poi, Mochi diede un aspetto forsennato, con una criniera in disordine ed uno sguardo acceso, oltre ad una muscolatura anch'essa mossa e plastica. Tutto ci\u00f2 lascia comprendere che il risultato creativo ottenuto dal Mochi con la seconda statua equestre fu senz'altro maggiore e molto pi\u00f9 innovativo dell'altro, sottolineato inoltre dalla vicinanza simmetrica dei due monumenti, che ne permetteva facilmente il confronto. Mochi si occup\u00f2 di disegnare e realizzare anche i due basamenti in marmo sui quali poggiano le due statue. Oltre a riportare entrambi una identica iscrizione che spiega quali motivazioni spinsero i piacentini a chiedere i monumenti, sono arricchite da didascalie relative alle personalit\u00e0 ritratte, nonch\u00e9 da bassorilievi che nella statua di Ranuccio rappresentano l'allegoria del buon governo e della pace e in quella di Alessandro l'assedio di Anversa con il ponte sul fiume Schelda e la liberazione di Parigi, stemmi e statue in bronzo di altissima fattura. In particolare si ricordano qui alcuni putti dal volto corrucciato, anch'essi segno di novit\u00e0.\nLa critica attribuisce unanime alla statua di Alessandro Farnese un valore di rottura stilistica, gi\u00e0 mostrata dallo scultore ad Orvieto, con la quale veniva ribadito un gusto ormai decisamente barocco.\nLe due statue sono state sottoposte ad un restauro nel 2007, che si \u00e8 concluso nella primavera del 2008.\nBibliografia.\nTomaso Montanari\nCapolavori fuori centro\nI Cavalli di Piacenza di Francesco Mochi.\nSkira\nDicembre 2020\nISBN:978-88-572-4488-4"}
{"id": "2029765", "revid": "1226", "url": "https://it.wikipedia.org/wiki?curid=2029765", "title": "Le Cauchemar", "text": ""}
{"id": "2029766", "revid": "767487", "url": "https://it.wikipedia.org/wiki?curid=2029766", "title": "Partie de cartes", "text": "Partie de cartes (\"Partita a carte\") \u00e8 un cortometraggio diretto da Georges M\u00e9li\u00e8s (Star Film 1), probabilmente il primo.\nDura circa 1 minuto ed \u00e8 un rifacimento de \"La partita a carte\" dei Fratelli Lumi\u00e8re. Il film \u00e8 privo di quegli effetti speciali che resero poi famoso M\u00e9li\u00e8s.\nTrama.\nTre uomini sono seduti a un tavolino stile impero all'aperto e giocano a carte. Quello al centro, che \u00e8 M\u00e9li\u00e8s stesso, riceve un bicchiere da una domestica, poi il giornale, si toglie il cappello, fuma."}
{"id": "2029770", "revid": "599013", "url": "https://it.wikipedia.org/wiki?curid=2029770", "title": "Simone Sturari", "text": "Campione di arti marziali nella disciplina del Taekwondo, nel 1987 conquista la medaglia d'oro alla coppa del Mediterraneo di Roma all'et\u00e0 di 16 anni. L'anno successivo partecipa ai Campionati Europei Juniores di Ankara conquistando la medaglia di bronzo, sconfitto dal padrone di casa vincitore della categoria. Ha vestito la maglia della Nazionale Italiana fino al 1995, l'anno che lo ha visto partecipare e vincere l'oro alla Coppa Europa a squadre a Salonicco, insieme a Claudio Nolano, Marcello Pezzolla, Massimiliano Romano.\nNel 2011 ai campionati Europei Master di Lignano ottiene la medaglia d'oro vincendo 11-4 contro l'atleta Inglese Mark Moores."}
{"id": "2029782", "revid": "438678", "url": "https://it.wikipedia.org/wiki?curid=2029782", "title": "Une nuit terrible", "text": "Une nuit terrible (\"Una notte terribile\") \u00e8 un film diretto da Georges M\u00e9li\u00e8s (Star Film 26), tra i primi in cui M\u00e9li\u00e8s si cimenta in un soggetto fantastico, legato alla sua attivit\u00e0 di prestigiatore.\nTrama.\nUn uomo (M\u00e9li\u00e8s) sta coricandosi, ma dopo aver spento una candela e essersi disteso, un grosso ragno inizia a salire le coperte. Quando arriva sul letto l'uomo si sveglia di soprassalto e il ragno salta sulla vicina parete. Allora l'uomo prende una scopa e lo schiaccia, facendolo cadere sul letto, dove lo calpesta. Quando \u00e8 sicuro di averlo eliminato, lo afferra per una zampa e lo getta nel vaso da notte conservato nel comodino. Per\u00f2 non riesce ancora a dormire, probabilmente perch\u00e9 tormentato dalle zanzare (che non si vedono), per cui inizia a colpire a destra e a manca con una scarpa.\nProduzione.\nIn questo film M\u00e9li\u00e8s non usa ancora i trucchi di tipo cinematografico, limitandosi a un unico trucco di tipo teatrale, l'animazione di un grosso ragno, che disturba il sonno del protagonista.\nI trucchi di tipo cinematografico vennero usati poco dopo, in film come l\"'Escamotage d'une dame chez Robert-Houdin\"."}
{"id": "2029792", "revid": "19569123", "url": "https://it.wikipedia.org/wiki?curid=2029792", "title": "Aj\u0101ta\u015b\u0101tru", "text": ""}
{"id": "2029798", "revid": "92723", "url": "https://it.wikipedia.org/wiki?curid=2029798", "title": "I Wanna Be Loved by You", "text": "I Wanna Be Loved by You \u00e8 una canzone composta da Herbert Stothart e Harry Ruby, con il testo di Bert Kalmar, composta per il musical del 1928 \"Good Boy\".\nFu scelta come una delle \"Canzoni del secolo\" in un sondaggio della RIAA, ed \u00e8 principalmente conosciuta nell'interpretazione di Marilyn Monroe per il film di Billy Wilder \"A qualcuno piace caldo.\"\nSteven Blier dichiar\u00f2 che la canzone era stata lanciata nel 1928 da Helen Kane, che divenne famosa come la \"ragazza Boop-Boop-a-Doop\", per via dello scat nel brano, che imitava una specie di balbuzie infantile. Due anni dopo, il personaggio dei cartoni animati Betty Boop fu modellata su di lei.\nLa canzone in seguito \u00e8 stata anche interpretata da Frank Sinatra, Rhonda Towns, Rose Murphy, Tina Louise, Verka Serduchka, Patricia Kaas, e Sinead O'Connor."}
{"id": "2029800", "revid": "177967", "url": "https://it.wikipedia.org/wiki?curid=2029800", "title": "Ferruccio Garavaglia", "text": "Biografia.\nIl suo vero nome era Giovita. Marito dell'attrice Adele Garavaglia, padre dell'attore Leo Garavaglia e nonno dell'attrice Miranda Bonansea, fu condirettore assieme con Achille Majeroni di una propria compagnia teatrale.\n\u00c8 ricordato per essere stato interprete negli anni dieci di ruoli da protagonista in film del cinema muto per lo pi\u00f9 derivati da drammi per il teatro e da opere liriche. \nFu anche maestro di recitazione. Tra le sue allieve spicca Paola Pezzaglia, nipote di Angelo Pezzaglia, altro interprete di \"Otello\". A questo proposito esiste un gustoso aneddoto: durante la lavorazione di \"Otello\" accadde un fatto tra il boccaccesco ed il divertente. Lo racconta il produttore Adolfo Re Riccardi:\"Ma il ricordo pi\u00f9 vivo e pi\u00f9 comico di quelle giornate laboriose, eccolo: si doveva girare un quadro nel quale Desdemona curva ed appoggiata al parapetto di un ponticello, sorvegliava Jago che doveva passare in gondola sotto il ponte. Desdemona era, l'ho detto, la bellissima Vittoria Lepanto. Un imberbe giovinetto, tutto azzimato ed elegante, cercava di attirare su di s\u00e9 l'attenzione della magnifica attrice, che, vestita regalmente di broccato in argento e oro, giustificava pienamente l'ammirazione dei curiosi. La Lepanto saliva tranquilla la scala che conduceva al ponticello senza accorgersi, o fingendo di non accorgersi, dell'ignoto adoratore. Eccoti che quando l'attrice si curva sul parapetto del ponte, il giovinetto imberbe e intraprendente si arma di coraggio e, per quanto pregato di non intromettersi nel quadro, le passa rasente e le regala una improvvisata toccatina sotto la schiena... prominente. La Lepanto si volta ad un tratto e sferra un sonoro schiaffo al troppo audace ammiratore. Il malconsigliato, per vendicarsi, esclama con piglio insolente: \"Cosa g'ala? In fin dei conti la x\u00e8 gente da teatro...\". Non l'avesse mai detto! La toccatina imprudente era affare che riguardava l'attrice soltanto, ma la impertinente giustificazione offendeva tutta la classe. Fu un attimo: Ferruccio Garavaglia (Otello) e Angelo Pezzaglia (il Doge), come se avessero ricevuto un comando, afferrano il leggiadro giovinetto l'uno sotto l'ascella destra, l'altro sotto la sinistra, lo sollevano di peso (erano due giganti) e lo proiettano nel canale sottostante fra gli applausi consenzienti della folla che aveva seguita la scena e intuita la ragione del castigo. Il bell'imbusto annasp\u00f2 con alcune bracciate gli scalini di una porta prospiciente il canale: l'operatore gir\u00f2 la manovella per consacrare l'episodio ad aeternum rei memoriam e Desdemona fu vendicata\".\nA giugno 2019 la scrittrice tremensuolese Rossella Serao ha pubblicato un volume dal titolo \"Ferruccio Garavaglia tra tradizione e modernit\u00e0\", edizioni Efesto. "}
{"id": "2029801", "revid": "339392", "url": "https://it.wikipedia.org/wiki?curid=2029801", "title": "Very important person", "text": ""}
{"id": "2029803", "revid": "59975", "url": "https://it.wikipedia.org/wiki?curid=2029803", "title": "Turbo", "text": ""}
{"id": "2029805", "revid": "1714743", "url": "https://it.wikipedia.org/wiki?curid=2029805", "title": "Alessandro di W\u00fcrttemberg (1804-1881)", "text": "Biografia.\nEra figlio di Alessandro di W\u00fcrttemberg e di Antonietta di Sassonia-Coburgo-Saalfeld, nipote di Federico I del W\u00fcrttemberg da parte di padre e di Leopoldo I del Belgio da parte di madre. Nel giugno 1833 lui e suo fratello Ernesto visitarono Kensington Palace. Vittoria scrisse nel suo diario, \"Alexander \u00e8 molto bello e Ernesto ha un'espressione molto gentile. Sono entrambi estremamente amabile\".\nDa giovane \u00e8 stato considerato un possibile candidato come marito per Vittoria.\nCome suo padre, si arruol\u00f2 nell'esercito russo. Nel 1828 partecip\u00f2 alla campagna contro l'Impero Ottomano e nel 1831 contro la Polonia.\nMatrimonio.\nSpos\u00f2, il 17 ottobre 1837, nel palazzo del grande Trianon presso Versailles, Maria d'Orl\u00e9ans, figlia del re dei francesi Luigi Filippo d'Orl\u00e9ans e della regina Maria Amalia.\nLa coppia ebbe un figlio:\nUltimi anni e morte.\nDopo la morte prematura della moglie, il duca Alessandro trascorse i mesi estivi nel Palazzo Fantaisie e i mesi invernali nei cinque chilometri di distanza nella casa di campagna a Bayreuth. Duca Alessandro gest\u00ec il castello e il suo parco in maniera eccellente, e ha goduto di grande popolarit\u00e0 tra la popolazione locale grazie alla sua partecipazione attiva alla vita della comunit\u00e0 e alle fondazioni di beneficenza per i poveri e gli ammalati.\nL'11 giugno 1868 il duca spos\u00f2 la sua governante Katharine Amalie Pfennigkaufer (31 luglio 1829-31 marzo 1915).\nAlessandro di W\u00fcrttemberg \u00e8 l'antenato diretto dell'attuale pretendente al trono del W\u00fcrttemberg, Carlo Maria di W\u00fcrttemberg."}
{"id": "2029811", "revid": "438678", "url": "https://it.wikipedia.org/wiki?curid=2029811", "title": "Le ch\u00e2teau hant\u00e9", "text": "Le ch\u00e2teau hant\u00e9 (lett. \"Il castello stregato\") \u00e8 un cortometraggio diretto da Georges M\u00e9li\u00e8s (Star Film 96). Del film esiste almeno una versione colorata a mano.\nSi tratta di un film che dimostra come, a circa un anno dai primi esperimenti cinematografici di M\u00e9li\u00e8s, egli avesse gi\u00e0 padronanza del trucco cinematografico della sospensione della ripresa, usato per far apparire/sparire cose e personaggi.\nTrama.\nUn uomo (M\u00e9li\u00e8s) \u00e8 ospitato in un castello, dove il padrone, che deve assentarsi, lo invita a sedersi su una sedia. Ma la sedia si sposta improvvisamente, facendolo capitombolare, e quando il protagonista cerca di afferrarla vi si materializza sopra una sinistra figura dal capo velato. Colpendola con la spada si trasforma in uno scheletro e poi in un guerriero con armatura, che scompare. Riappaiono poi un uomo e la figura velata che indicano a M\u00e9li\u00e8s l'uscita."}
{"id": "2029813", "revid": "1305772", "url": "https://it.wikipedia.org/wiki?curid=2029813", "title": "Cesare Togni", "text": " Figlio di Ugo Togni e Anna De Bianchi, e cugino di Darix Togni, si spos\u00f2 con Esterina Colombo, dalla quale ebbe quattro figli. Sin da bambino si esib\u00ec come acrobata e cavallerizzo, ma il suo talento pi\u00f9 ricordato \u00e8 quello di trapezista. Fu infatti il primo ad eseguire una tripla piroetta dal al trapezio.\nInsieme al fratello Oscar, prende le redini del circo paterno negli anni cinquanta, che quindi cambi\u00f2 nome da \"Circo Nazionale Togni\" a \"Circo Cesare e Oscar Togni\". Nel 1956 fonda il \"Circo Massimo\", in seguito ribattezzato \"Circo Cesare Togni\", una imponente struttura presso la quale si esibirono importanti artisti circensi come Tony Steele, Enzo Cardona, i Palacios ed i Jimenez. Al circo Togni debutt\u00f2 anche il celebre clown David Larible.\nNonostante Cesare Togni avesse insegnato la propria arte ai figli Elvio, Alex, Italo e Viviana, il Circo Togni cess\u00f2 ogni attivit\u00e0 nei primi anni novanta. Cesare Togni trascorse gli ultimi anni con il Circo Americano di suo cugino Enis. \u00c8 morto il 1\u00ba ottobre 2008 all'et\u00e0 di ottantatr\u00e9 anni."}
{"id": "2029818", "revid": "88740", "url": "https://it.wikipedia.org/wiki?curid=2029818", "title": "Il Paradiso \u00e8 altrove", "text": "Il Paradiso \u00e8 altrove (\"El para\u00edso en la otra esquina\") \u00e8 un romanzo scritto da Mario Vargas Llosa nel 2003.\nTrama.\nIl romanzo \u00e8 una doppia biografia storica del pittore post-impressionista Paul Gauguin e di sua nonna Flora Tristan, una delle fondatrici del moderno femminismo. Il libro \u00e8 diviso in 11 capitoli, che si alternano l'un l'altro tra le storie di Flora Tristan e Paul Gauguin, il nipote che lei non conobbe mai. Flora Tristan, figlia illegittima di un ricco uomo peruviano e di una donna francese, ripugna il sesso, odia il marito Andr\u00e9 Chazal, e lo abbandona per seguire la battaglia per i diritti delle donne e dei lavoratori. Cos\u00ec abbandon\u00f2 la sua vita privata e la famiglia per seguire la sua causa. Gauguin invece abbandona la moglie e i figli, ed il lavoro come agente di cambio a Parigi, per rincorrere la sua passione per la pittura. In tale processo di ricerca allontana se stesso sempre di pi\u00f9 dalla civilizzazione, dirigendosi a Tahiti e nella Polinesia francese per trovare l'ispirazione."}
{"id": "2029820", "revid": "287204", "url": "https://it.wikipedia.org/wiki?curid=2029820", "title": "Bhatpara", "text": " \nBhatpara \u00e8 una suddivisione dell'India, classificata come \"municipality\", di 441.956 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 52' 17 N e 88\u00b0 24' 32 E e ha un'altitudine di 11 .\nSociet\u00e0.\nEvoluzione demografica.\nAl censimento del 2001 la popolazione di Bhatpara assommava a 441.956 persone, delle quali 243.065 maschi e 198.891 femmine. I bambini di et\u00e0 inferiore o uguale ai sei anni assommavano a 40.501, dei quali 20.969 maschi e 19.532 femmine. Infine, coloro che erano in grado di saper almeno leggere e scrivere erano 319.664, dei quali 189.381 maschi e 130.283 femmine."}
{"id": "2029823", "revid": "767487", "url": "https://it.wikipedia.org/wiki?curid=2029823", "title": "La prise de Tournavos", "text": "La prise de Tournavos (\"La presa di Tournavos\") \u00e8 un cortometraggio diretto da Georges M\u00e9li\u00e8s (Star Film 106) della durata di circa 1 minuto in bianco e nero.\n\u00c8 un film a soggetto storico, dove non ci sono effetti speciali, ma diversi attori che ricreano, grazie alle articolate scenografie, una scena del passato.\nTrama.\nIl breve film si svolge davanti all'interno delle mura della citt\u00e0 immaginaria di Tournavos, presso una porta, dove gli assediati si difendono sparando oltre le mura. Con le scale arrivano gli assedianti, che fanno scappare i difensori e, dopo aver cercato di sfondare la porta, pongono dell'esplosivo che scardina i battenti permettendo loro di entrare nella citt\u00e0."}
{"id": "2029825", "revid": "287204", "url": "https://it.wikipedia.org/wiki?curid=2029825", "title": "Bowali", "text": " \nBowali \u00e8 una suddivisione dell'India, classificata come \"census town\", di 10.200 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 24' 54 N e 88\u00b0 11' 20 E.\nSociet\u00e0.\nEvoluzione demografica.\nAl censimento del 2001 la popolazione di Bowali assommava a 10.200 persone, delle quali 5.365 maschi e 4.835 femmine. I bambini di et\u00e0 inferiore o uguale ai sei anni assommavano a 889, dei quali 457 maschi e 432 femmine. Infine, coloro che erano in grado di saper almeno leggere e scrivere erano 7.798, dei quali 4.460 maschi e 3.338 femmine."}
{"id": "2029827", "revid": "767487", "url": "https://it.wikipedia.org/wiki?curid=2029827", "title": "Entre Calais et Douvres", "text": "Entre Calais et Douvres (\"Tra Calais e Dover\") \u00e8 un cortometraggio diretto da Georges M\u00e9li\u00e8s (Star Film 112) della durata di circa 1 minuto in bianco e nero.\nIl film \u00e8 privo di effetti speciali cinematografici e l'interesse \u00e8 basato sul movimento della macchina scenica del ponte del traghetto.\nTrama.\nSul ponte di un traghetto da Calais a Dover i passeggeri e gli oggetti di arredo sono sballottati dal vistoso oscillamento della nave, dovuto al maltempo."}
{"id": "2029829", "revid": "1543377", "url": "https://it.wikipedia.org/wiki?curid=2029829", "title": "Traforo ferroviario del Frejus", "text": "Il traforo ferroviario del Frejus \u00e8 un tunnel ferroviario che collega la Francia all'Italia, aperto al traffico ferroviario nel 1871. Corre sotto il Monte Fr\u00e9jus fra le citt\u00e0 di Modane in Francia e la valsusina Bardonecchia in Italia, parallelamente al Traforo stradale del Frejus, di realizzazione assai pi\u00f9 recente (apertura al traffico: 1980), costituendo uno dei principali collegamenti transalpini fra Francia e Italia.\nStoria.\nL'idea di realizzare un traforo ferroviario venne lanciata da un imprenditore di Lione (precedentemente commissario in dogana) nativo di Bardonecchia, Giuseppe Francesco Medail, gi\u00e0 nel 1832. Nel 1840 M\u00e9dail present\u00f2 un \"memorandum\" al re Carlo Alberto nel quale descriveva un tunnel ferroviario sotto il Colle del Fr\u00e9jus. L'idea probabilmente era troppo avanzata per i tempi e Medail mor\u00ec poco prima di veder coronato il suo sogno. Sempre nello stesso anno, infatti, un ministro di Carlo Alberto, Luigi Des Ambrois, riprese l'idea e commission\u00f2 gli studi preliminari all'ingegnere belga Henri Maus. Quintino Sella, appena rientrato in Italia dalla Francia nel 1852 e nominato ingegnere di prima classe del Distretto minerario di Torino, venne chiamato a collaborare al progetto del traforo ferroviario del Frejus, con l'incarico di risolvere il problema dell'aerazione della galleria. Il progetto definitivo venne redatto da Germain Sommeiller, Sebastiano Grandis e Severino Grattoni.\nIl 31 agosto 1857 il re Vittorio Emanuele II ordin\u00f2 l'inizio dei lavori di scavo del tunnel con un finanziamento di 42 milioni di lire. I lavori furono diretti dall'ingegnere Sommeiller. La cessione della Savoia alla Francia da parte del Regno di Sardegna nel marzo 1860 mise in forse il proseguimento dell'opera e fu Cavour a farla proseguire. I francesi accettarono che i lavori venissero continuati dagli Italiani e s'impegnarono a versare 19 milioni di lire, a condizione che il tunnel fosse concluso entro 25 anni, pi\u00f9 un premio per ogni anno di anticipo sulla scadenza. La somma finale fu calcolata in 26,1 milioni, infatti il tunnel fu concluso in soli 9 anni dall'accordo. Il costo totale fu di circa 70 milioni di lire. L'opera era tecnicamente molto complessa ed il lavoro nel cantiere rischioso, tanto che alla fine dei lavori si contarono 48 morti fra i circa 4.000 operai che avevano prestato la loro opera. 18 dei caduti per\u00f2 non furono vittime d'incidenti, ma di una epidemia di colera scoppiata nel 1864. Il numero dei decessi, per quanto significativo, \u00e8 contenuto se confrontato ad altre imprese simili compiute negli anni successivi.\n Oltre a essere il primo tunnel sotto le Alpi, escludendo il buco di Viso, fu anche il primo al mondo dove vennero utilizzati in modo significativo strumenti meccanici di scavo: gli ingegneri Sommeiller, Grandis e Grattoni idearono e brevettarono nel 1854, per quest'opera, la perforatrice automatica pneumatica, funzionante ad aria compressa. La perforatrice in realt\u00e0 non veniva utilizzata direttamente per lo scavo, bens\u00ec per realizzare i fori di mina dove collocare le cariche esplosive; anche se non permise mai di arrivare ai tre metri di avanzamento al giorno ipotizzati dopo gli esperimenti fatti a Sampierdarena, in localit\u00e0 La Coscia, l'uso della perforatrice consent\u00ec di fare in 13 anni un lavoro che a mano poteva richiederne 40. \nInnumerevoli furono i problemi tecnici, com'\u00e8 naturale per una tecnologia sperimentale, soprattutto riguardo ai grandi compressori costruiti nei pressi delle imboccature che sfruttavano, per comprimere l'aria, la forza di caduta dell'acqua di alcuni ruscelli. Anche le perforatrici furono messe a dura prova: nel solo 1866 vennero sostituiti oltre 2500 corpi di perforazione e pi\u00f9 di 300.000 punte. Molti problemi sorsero anche in relazione alla paternit\u00e0 delle invenzioni, ad esempio il milanese Giovanni Battista Piatti rivendic\u00f2, non senza motivo, la paternit\u00e0 del progetto del sistema di perforazione, progetto da lui presentato nel 1853, ma sul quale non chiese mai il brevetto.\nLo scavo della galleria venne completato il 25 dicembre 1870 ed il traforo fu inaugurato il 17 settembre 1871. Il 5 gennaio 1872 transit\u00f2 sotto il tunnel per la prima volta il treno del collegamento Londra-Brindisi, denominato Valigia delle Indie, che fino a quel momento aveva utilizzato la vicina Ferrovia del Moncenisio che valicava l'omonimo Colle superando un dislivello di 1588 metri, costruita in concorrenza con il Tunnel lungo il tracciato dell'attuale Strada statale 25 del Moncenisio con capitali e tecnologie inglesi (Sistema Fell) scommettendo sulla lunghezza dei lavori del Frejus. Al momento dell'apertura il Frejus, tuttavia, pi\u00f9 veloce e sicuro in ogni condizione meteorologica rispetto al valico, era il pi\u00f9 lungo tunnel ferroviario del mondo e rimase tale fino al giugno 1882, quando fu aperto al traffico quello del San Gottardo, lungo 15 chilometri.\nTuttavia nel 1872 si dovette limitare il traffico, nell'ultimo tratto presso l'imbocco dal lato di Modane, ad un solo binario per far posto ad opere di sostegno resesi necessarie a causa di fenditure apertesi nel corpo della galleria in quel tratto. Ulteriori smottamenti fecero propendere per una drastica soluzione: a febbraio del 1880 iniziarono i lavori per una variante che escludesse l'ultimo tratto franoso. Essi furono portati a termine nell'ottobre del 1891, consentendo il ripristino della circolazione su entrambi i binari, e l'imbocco originario dal lato francese fu abbandonato.\nAltri protagonisti.\nOltre ai gi\u00e0 citati tre ingegneri e Giuseppe M\u00e9dail, altri personaggi ebbero un ruolo importante, quando non determinante, nella realizzazione del Traforo:\nGiulio, Menabrea, Paleocapa, Sella, Sismonda e Sommeiller furono membri dell'Accademia delle Scienze di Torino. In particolare poi Menabrea, Sella e Paleocapa, come membri di vari governi dell'epoca, ebbero un contributo politico determinante nella realizzazione di quest'opera.\nToponomastica e monumenti.\nAi realizzatori di quest'opera vennero dedicate vie, corsi e monumenti:\nCaratteristiche.\nLa galleria originaria, scavata in rettilineo e a doppio binario, aveva una lunghezza prevista di 12.220 metri che diventarono poi 12.233,55. Con i raccordi curvilinei necessari alle due estremit\u00e0 per l'accesso risult\u00f2 lunga 12.819,56 tra i portali di entrata. Nel 1881 tale lunghezza venne portata a 13.636,45\u00a0m per via di una variante resasi necessaria nel 1881 a Modane per spostare l'imbocco rivelatosi instabile. Sulla documentazione di RFI il traforo risulta essere lungo 13.657\u00a0m.\nIl cunicolo di avanzamento fu collocato in basso, al piano di base o di regolamento e inizialmente la perforazione meccanica avvenne solo nella galleria di avanzamento. \nIl traforo ferroviario collega Bardonecchia (lato Italia) in alta val di Susa, con imbocco a 1.292\u00a0m s.l.m., a Modane in val Moriana (lato Francia), con imbocco a 1.159\u00a0m s.l.m. mentre il culmine della galleria \u00e8 posto a 1.295\u00a0m s.l.m.\nSi trova sulla direttrice ferroviaria internazionale Torino-Lione.\nLavori di adeguamento 2003-2011.\nFra il 2003 ed il 2011 si sono svolti i lavori di adeguamento del tunnel della linea storica alla sagoma internazionale GB1 UIC (o GB+), con una spesa di 380 milioni di euro (200 a carico dell'Italia e 180 della Francia). Gli interventi, che hanno comportato tra il 2003 e il 2007 uno scavo di abbassamento del fondo del tunnel e la scalpellatura delle pareti e sono riportati anche dal sito del Ministero delle Infrastrutture e dei Trasporti, consentono oggi il trasporto di casse e semirimorchi di profilo PC45 (con altezze di 3750\u00a0mm) anzich\u00e9, come in precedenza, del solo PC32 (3620\u00a0mm).\nI risultati non sono stati tuttavia omogenei. Infatti nella tratta francese RFF ha effettuato, per ragioni di risparmio (20 milioni su 200), uno scavo profondo solamente 30\u201340\u00a0cm, contro i 70\u00a0cm della parte italiana; di conseguenza, per ottenere la medesima sagoma GB1, i binari sono stati avvicinati al centro della sezione della galleria, con l'esito di una riduzione dell'intervia e dell'interasse tra i binari (di circa 15mm) che si ipotizza renderebbero necessarie \"misure restrittive di circolazione e frequenti interventi di manutenzione in assenza di traffico e che avranno, pertanto, gravi conseguenze sul normale esercizio della linea\"..\nDopo il termine dei lavori, il servizio di traffico notturno \u00e8 rimasto sulla linea del Sempione mentre quello diurno \u00e8 svolto da tre coppie di TGV."}
{"id": "2029831", "revid": "253269", "url": "https://it.wikipedia.org/wiki?curid=2029831", "title": "Fred MacMurray", "text": "Nel corso della sua carriera quarantennale, ha recitato in pi\u00f9 di 100 film.\nBiografia.\nNacque da Frederick, solista di violino, e Maleta Martin. Nel 1913 i MacMurray si trasferirono a Beaver Dam, nel Wisconsin. Durante il periodo del college, il giovane Fred inizi\u00f2 a esibirsi come sassofonista in numerose \"band\" locali, finch\u00e9 nel 1930 non registr\u00f2 il brano \"All I Want Is Just One Girl\" come vocalist per la Gus Arnheim Orchestra, sotto l'etichetta discografica Victor 78.\nInizi\u00f2 a calcare le scene di Broadway, partecipando, tra le altre, alle rappresentazioni di due celebri commedie musicali, \"Three's a Crowd\" (1930-1931), e \"Roberta\" (1933-1934) dove lavor\u00f2 con artisti come Sydney Greenstreet e Bob Hope. Nel 1934 firm\u00f2 un contratto con la Paramount Pictures e apparve in alcuni ruoli minori, finch\u00e9 il regista Wesley Ruggles lo volle come protagonista de \"Il Giglio d'oro\" (1935), accanto a Claudette Colbert, film che fece di MacMurray un divo dello schermo.\nSebbene i suoi primi film siano poco ricordati dalla critica e dagli storici del cinema, in quegli anni l'attore lavor\u00f2 con alcuni dei maggiori talenti di Hollywood, tra cui il regista Preston Sturges, e le pi\u00f9 affascinanti dive dell'epoca: oltre alla Colbert, con la quale girer\u00e0 altre sei pellicole, tra cui \"Non c'\u00e8 tempo per l'amore\" (1943) e \"Io e l'uovo\" (1947), recit\u00f2 con Katharine Hepburn nel film \"Primo amore\" (1935), con Carole Lombard nei film \"I milioni della manicure\" (1935), \"Resa d'amore\" (1936), \"Swing High, Swing Low\" (1937) e \"La moglie bugiarda\" (1937), con Jean Arthur in \"Troppi mariti\" (1940), con Alice Faye in \"I ribelli del porto\" (1940) e con Marlene Dietrich in \"La signora acconsente\" (1942).\nIl suo aspetto simpatico e rispettabile e i suoi modi disinvolti e affabili lo resero interprete ideale della commedia, ma fu in grado di interpretare in maniera credibile i personaggi pi\u00f9 disparati in altri generi cinematografici, come nel western \"Il sentiero del pino solitario\" (1936), nel melodramma \"Al di sopra di ogni sospetto\" (1943) e nel \"musical\" \"La parata dell'impossibile\" (1945), tanto da diventare uno degli attori pi\u00f9 amati e pi\u00f9 pagati di Hollywood, con uno stipendio che nel 1943 raggiunse i 420.000 dollari. Nel 1939 il disegnatore C.C. Beck si ispir\u00f2 a MacMurray per il personaggio che sarebbe poi diventato Capitan Marvel, della Fawcett Comics.\nLa sua bonariet\u00e0 da uomo comune non gli precluse intense interpretazioni drammatiche. MacMurray dichiar\u00f2 spesso che diede le sue performance migliori quando affrontava personaggi negativi, come nel film \"La fiamma del peccato\" (1944), di Billy Wilder (il quale lo richieder\u00e0 invano anche per \"Viale del tramonto\") in cui interpret\u00f2 lo sgradevole ruolo - gi\u00e0 rifiutato da altri attori - di Walter Neff, un assicuratore irretito da una donna crudele e arrivista (Barbara Stanwyck), che intende uccidere il proprio marito e incassare la polizza sulla vita stipulata a suo nome.\nDurante gli anni cinquanta MacMurray continu\u00f2 principalmente ad alternare commedie brillanti ad incursioni in pellicole western e di avventura. Si distinse comunque per alcuni ruoli decisamente controcorrente, come quello del cinico e doppiogiochista tenente Thomas Keefer ne \"L'ammutinamento del Caine\" (1954), accanto a Humphrey Bogart, quello del poliziotto corrotto Paul Sheridan in \"Criminale di turno\" (1954), e quello del cinico Jeff Sheldrake, il fedifrago dirigente d'azienda nella commedia agrodolce \"L'appartamento\" (1960), ancora di Billy Wilder ed accanto a Jack Lemmon e Shirley MacLaine, premiata con il premio Oscar.\nNegli anni sessanta, MacMurray scopr\u00ec una seconda giovinezza artistica come protagonista in una serie di sette film prodotti dalla Walt Disney Productions. Tutto ebbe inizio nel 1959 con il successo di \"Geremia, cane e spia\", prima live-action comedy della Disney. Seguirono nell'ordine: \"Un professore fra le nuvole\" (1961), \"Okay Parigi!\" (1962), \"Professore a tuttogas\" (1963), \"I ragazzi di Camp Siddons\" (1966), \"Il pi\u00f9 felice dei miliardari\" (1967), e \"Charley e l'angelo\" (1973). Oltre che al cinema, il successo si ripet\u00e9 anche alla televisione nella serie \"Io e i miei tre figli\", che si protrasse per ben 12 stagioni, tra il 1960 e il 1972, in cui MacMurray interpret\u00f2 un vedovo alle prese con i problemi dei suoi tre giovani figli. Dopo la conclusione della serie, nel 1972, MacMurray recit\u00f2 in pochi altri film prima di ritirarsi definitivamente dalle scene nel 1978.\nDopo una lunga battaglia contro la leucemia, MacMurray mor\u00ec di polmonite nel 1991, a 83 anni, a Santa Monica, e fu sepolto al Holy Cross Cemetery di Culver City, in California. Nel 2007 \u00e8 uscita una biografia scritta da Charles Tranberg per la casa editrice BearManor Media.\nVita privata.\nMacMurray si spos\u00f2 due volte. Con la prima moglie Lillian Lamont, sposata il 20 giugno 1936, adott\u00f2 due bambini. Dopo la morte della prima moglie, avvenuta il 22 giugno 1953, si rispos\u00f2 l'anno seguente con l'attrice June Haver, con la quale adott\u00f2 altri due bambini. MacMurray fu un convinto sostenitore del Partito Repubblicano: insieme a Bob Hope e James Stewart sostenne Richard Nixon nella campagna elettorale del 1968.\nMacMurray fu anche considerato uno degli attori pi\u00f9 parsimoniosi di Hollywood, il che gli consent\u00ec di accumulare una notevole fortuna finanziaria durante la sua lunga carriera; sembra che diversi colleghi di studio avessero notato che, anche dopo aver raggiunto il successo, l'attore continuasse a seguire abitudini frugali, portandosi da casa il pranzo, spesso costituito da un uovo sodo. Stando a quanto raccontava l'attore William Demarest, suo co-interprete in \"Io e i miei tre figli\", MacMurray arrivava sul set con uova colorate per il pranzo, avanzi delle festivit\u00e0 pasquali, anche se erano trascorsi diversi mesi dalla Pasqua, come se non volesse sprecarle."}
{"id": "2029839", "revid": "110157", "url": "https://it.wikipedia.org/wiki?curid=2029839", "title": "Putlitz", "text": "Putlitz \u00e8 una citt\u00e0 di 2.973 abitanti del Brandeburgo, in Germania.\nAppartiene al circondario (\"Landkreis\") del Prignitz (targa PR) ed \u00e8 capoluogo della comunit\u00e0 amministrativa (\"Amt\") di Putlitz-Berge.\nSuddivisione amministrativa.\nPutlitz si divide in 9 zone, corrispondenti all'area urbana e a 8 frazioni (\"Ortsteil\"):"}
{"id": "2029841", "revid": "113795873", "url": "https://it.wikipedia.org/wiki?curid=2029841", "title": "Karlshof", "text": ""}
{"id": "2029843", "revid": "149727", "url": "https://it.wikipedia.org/wiki?curid=2029843", "title": "Laaske", "text": ""}
{"id": "2029846", "revid": "767487", "url": "https://it.wikipedia.org/wiki?curid=2029846", "title": "L'auberge ensorcel\u00e9e", "text": "L'Auberge ensorcel\u00e9e (\"La locanda stregata\") \u00e8 un cortometraggio diretto da Georges M\u00e9li\u00e8s (Star Film 122-123) della durata di circa due minuti in bianco e nero.\nIl film presenta sia trucchi di tipo teatrale (oggetti che si muovono tirati da fili invisibili), che cinematografico, con l'arresto della ripresa che fa sparire e apparire oggetti.\nTrama.\nM\u00e9li\u00e8s \u00e8 un viaggiatore che arriva nella sua stanza della locanda, dove per\u00f2 iniziano ad accadere fatti strani: la valigia, l'ombrello e il cappotto scompaiono, il cappello cammina da solo, la candela sparisce e riappare da un punto all'altro della stanza, poi esplode. Tutti gli oggetti fanno capricci e alla fine anche il letto sparisce, facendolo capitombolare in terra. Nel finale M\u00e9li\u00e8s fugge terrorizzato dalla stanza."}
{"id": "2029849", "revid": "1305772", "url": "https://it.wikipedia.org/wiki?curid=2029849", "title": "Masterpieces", "text": ""}
{"id": "2029852", "revid": "767487", "url": "https://it.wikipedia.org/wiki?curid=2029852", "title": "RedSka", "text": "I RedSka sono stati un gruppo musicale ska punk italiano.\nStoria del gruppo.\nI RedSka nascono nel 2001 in Romagna (Italia).\nNel 2004 pubblicano il loro primo album ufficiale \"Mi son sbagliato nel confondermi\" (Sana Records / Audioglobe) , un mix di ska punk con forti influenze californiane, con venature reggae, raggamuffin, swing, blues, hardcore e rocksteady. L'album contiene diverse collaborazioni come quella di The Hormonauts ed Enri.\nNel 2007 l'album viene riproposto in un'edizione aggiornata (contenente anche brani live e un video-clip live) pubblicata da One Step Records, etichetta discografica indipendente, fondata dallo stesso cantante della band. Un grande supporto da parte di pubblico e addetti ai lavori (fanzine, webzine, radio indipendenti e band del panorama underground italiano) consente all'album di ottenere un discreto successo anche nel resto dell'Europa (Bulgaria, Romania, Germania, Spagna, ecc), attraverso i canali di diffusione indipendente e attraverso un gran numero di concerti.\nNel 2008 i RedSka pubblicano \"Le mie prigioni\" (One Step Records / Maninalto! / Venus in Italia; One Step Records / Mad Butcher Records in Germania), album pi\u00f9 aggressivo e duro nei suoni e nei testi rispetto al precedente. In \"Le mie prigioni\" i RedSka si dividono tra ska, punk e reggae, in un album ricco di collaborazioni con artisti significativi della scena musicale alternativa italiana (La Banda Bassotti, Matrioska, Los Fastidios, The Good Fellas, Enri).\nPur non mancando brani pi\u00f9 leggeri, i testi toccano tematiche di attualit\u00e0 (guerra, religione, politica, lavoro, pregiudizi culturali e razziali) e storiche (resistenza partigiana), marcando in maniera pi\u00f9 definitiva l'impegno sociale e politico della band stessa.\nLa pubblicazione de \"Le mie prigioni\" \u00e8 coincisa con il ritorno sulle scene live della band, impegnata in un tour che ha toccato non solo l'Italia, ma anche altri Paesi europei. Il tour \u00e8 stato suddiviso in due parti (\"Le mie prigioni tour\" nel 2008 e nel 2009; \"Rabbia e Libert\u00e0! Tour\" nel 2010 e nel 2011).\nNel settembre del 2011 viene pubblicata per l'etichetta tedesca Mad Butcher Records una nuova versione del primo album della band, con il nuovo titolo \"MSSNC\".\nAl termine del 2011, i RedSka pubblicano in Germania (Mad Butcher Records), Italia (Kob Records) e Spagna (RedStar73 Records) \"Rude League\", uno split album con la band italo-tedesca The Offenders.\nTra gennaio e febbraio del 2012 esce in Italia, Germania e Spagna \"La rivolta\", ultimo album della band. L'album \u00e8 pubblicato e distribuito da Mad Butcher Records, One Step Records e RedStar73 Records.\nL'album contiene le collaborazioni di diversi artisti del panorama underground europeo, tra cui The Offenders, No Relax, Arpioni e Rude HI-FI.\nNel 2013 pubblicano l'EP \"Bella ciao\" in Germania ed Italia (pubblicato rispettivamente da Mad Butcher Records e One Step Records).\nNell'autunno del 2014, i RedSka, dopo aver portato avanti la consueta attivit\u00e0 live, pubblicano il loro primo album live \"The Mighty Live\"\", \"prodotto da Mad Butcher Records e distribuito in Italia da One Step Records. L'album \u00e8 stato registrato dal vivo durante il \"MIghty Sounds Festival\" (Repubblica Ceca), l'11/07/2014, uno dei pi\u00f9 noti festival di musica alternativi europei.\nNella primavera del 2016, la band pubblica un EP contenente 3 brani inediti dal titolo \"Red Spring.\"\nNel febbraio del 2017, la band annuncia il proprio scioglimento."}
{"id": "2029854", "revid": "767487", "url": "https://it.wikipedia.org/wiki?curid=2029854", "title": "Apr\u00e8s le bal", "text": "Apr\u00e8s le bal (\"Dopo il ballo\") \u00e8 un cortometraggio diretto da Georges M\u00e9li\u00e8s (Star Film 128) della durata di circa 1 minuto in bianco e nero.\nIl film presenta qualche trucco teatrale (sabbia versata per dare l'idea dell'acqua), ma l'interesse doveva essere essenzialmente voyeuristico nel vedere la donna seminuda (della quale si vede il fondoschiena).\nTrama.\nUna donna, aiutata dalla cameriera, si spoglia per fare un bagno, poi si asciuga e esce dalla scena."}
{"id": "2029855", "revid": "287204", "url": "https://it.wikipedia.org/wiki?curid=2029855", "title": "Jakobsdorf", "text": "Jakobsdorf \u00e8 un comune del Meclemburgo-Pomerania Anteriore, in Germania.\nAppartiene al circondario (\"Kreis\") di Pomerania Anteriore-R\u00fcgen ed \u00e8 parte della comunit\u00e0 amministrativa (\"Amt\") di Niepars."}
{"id": "2029857", "revid": "767487", "url": "https://it.wikipedia.org/wiki?curid=2029857", "title": "La Jangada", "text": "La Jangada - Ottocento leghe sul Rio delle Amazzoni (\"La Jangada - Huit cents lieues sur l'Amazon\") \u00e8 un romanzo avventuroso dello scrittore francese Jules Verne, pubblicato nel 1881.\nAl contrario di altre opere dell'autore francese non presenta elementi fantascientifici.\nIl romanzo narra di come Joam Garral, proprietario di un ranch che vive vicino al confine peruviano-brasiliano sul Rio delle Amazzoni, sia costretto a viaggiare gi\u00f9 per il rio quando il suo passato lo raggiunge. La maggior parte del romanzo si svolge a bordo di una grande \"jangada\" (una imbarcazione brasiliana di tronchi di legno che \u00e8 usata da Garral e la sua famiglia per navigare a Bel\u00e9m presso la foce del fiume.\nTrama.\nJoam Garral concede a sua figlia di viaggiare a Bel\u00e9m, dove lei vuole sposare Manoel Valdez alla presenza della mamma invalida di Manuel. Padre e figlia viaggiano lungo il fiume usando una gigantesca barca di tronchi. A Bel\u00e9m, Joam pianifica di rifarsi il suo buon nome, siccome lui \u00e8 ancora ricercato in Brasile per un crimine che non ha commesso, e che per lui \u00e8 inconcepibile. Una canaglia di nome Torres offre a Joam la prova assoluta della sua innocenza ma il prezzo che Torres vuole per questa informazione \u00e8 sposare sua figlia, ma per Joam questo \u00e8 impensabile. La prova giace in una lettera criptata che sar\u00e0 la prova della sua innocenza. Quando Torres viene ucciso, la famiglia di Garral deve riuscire a decodificare la lettere prima che Joam venga condannato a morte."}
{"id": "2029862", "revid": "1572422", "url": "https://it.wikipedia.org/wiki?curid=2029862", "title": "Salamone Rossi", "text": "Biografia.\nSalamone Rossi nacque a Mantova nel 1570 circa in una famiglia della vasta comunit\u00e0 ebraica mantovana, protetta dai Gonzaga. Con la famiglia dominante ebbe rapporti intensi e duraturi particolarmente con il duca Vincenzo I. In occasione delle nozze di Francesco IV Gonzaga con Margherita di Savoia compose, tra l\u02bcaltro, il primo e il quinto intermedio per \"L\u02bcidropica\", commedia di Battista Guarini rappresentata il 2 giugno 1608. Sul fronte della musica strumentale diresse i due ensemble attivi a corte. Form\u00f2 anche un duo, conosciuto anche nelle altre corti dell'epoca, con il cantante, danzatore e violinista ebreo \"Isaac Massarano\".\nCeleberrimo ai suoi tempi, lasci\u00f2 un'impronta personale nella produzione strumentale, essendo tra i primi a sviluppare la tecnica della variazione e a trattare la \"Sonata a tre\". Tenne una delle prime scuole violinistiche e introdusse nella salmodia ebraica lo stile polifonico del madrigale. Consapevole dell'importanza, in prospettiva, della pratica esecutiva del madrigale accompagnato, Salamone Rossi fu il primo a dare alle stampe un libro che la ufficializzasse (\"Il primo libro de madrigali\u2026 con alcuni di detti madrigali nel chittarrone, a cinque voci\", 1600).\nNella sua opera salmodica (mottetti) il Rossi fu largamente influenzato dal Salterio ginevrino di cui riprende molte melodie.\nRossi mor\u00ec nel 1630 a Mantova, probabilmente di peste."}
{"id": "2029865", "revid": "767487", "url": "https://it.wikipedia.org/wiki?curid=2029865", "title": "Visite sous-marine du Maine", "text": "Visite sous-marine du Maine\" (\"Visita sottomarina al \"Maine\"\") \u00e8 un cortometraggio diretto da Georges M\u00e9li\u00e8s (Star Film 147) della durata di circa 1 minuto in bianco e nero.\nIl film presenta un'ambientazione sottomarina, con pesci che nuotano, ottenuta filmando attraverso un acquario.\nTrama.\nIl film era tratto da un fatto di cronaca.\nTre sommozzatori entrano dal fondo del mare nella frattura sulla chiglia dell'USS Maine, una nave americana realmente affondata nel 1898, e ne traggono fuori un corpo (un manichino), che legano e mandano in superficie, poi iniziano a risalire con la scala di corde."}
{"id": "2029866", "revid": "1566286", "url": "https://it.wikipedia.org/wiki?curid=2029866", "title": "Noble Willingham", "text": "Biografia.\nFiglio di Ladelle e Noble Henry Willingham, un contadino e impiegato delle ferrovie, ebbe tre figli, Stori, Megan e John Ross.\nInizi\u00f2 la carriera cinematografica e televisiva nei primi anni settanta, interpretando ruoli secondari in film come \"L'ultimo spettacolo\" (1971), assieme a un giovanissimo Jeff Bridges, e la commedia di grande successo \"Paper Moon - Luna di carta\" (1973).\nSempre negli anni settanta, Willingham incominci\u00f2 a lavorare anche in telefilm, miniserie tv e film televisivi, raggiungendo il massimo successo tra gli anni ottanta e la met\u00e0 degli anni novanta. Tra i telefilm da lui interpretati, la celebre serie \"Walker Texas Ranger\", dove interpret\u00f2 il ruolo di C.D. Parker in 141 episodi.\nVanta la partecipazione a pi\u00f9 di 30 film, alcuni di grande successo, come \"Good Morning, Vietnam\" (1987), \"Scappo dalla citt\u00e0 - La vita, l'amore e le vacche\" (1991), \"L'ultimo boy scout\" (1991) e \"Ace Ventura - L'acchiappanimali\" (1994), e a pi\u00f9 di 50 telefilm, in pi\u00f9 di 200 episodi.\nMor\u00ec all'et\u00e0 di 72 anni per arresto cardiaco.\nDoppiatori italiani.\nNelle versioni in italiano delle opere in cui ha recitato, Noble Willingham \u00e8 stato doppiato da:"}
{"id": "2029869", "revid": "405275", "url": "https://it.wikipedia.org/wiki?curid=2029869", "title": "Bullseye (Toy Story)", "text": ""}
{"id": "2029870", "revid": "287204", "url": "https://it.wikipedia.org/wiki?curid=2029870", "title": "Turbo (disambigua)", "text": "Turbo \u00e8 la comune contrazione della parola turbocompressore."}
{"id": "2029871", "revid": "1494169", "url": "https://it.wikipedia.org/wiki?curid=2029871", "title": "Jakobsdorf (disambigua)", "text": ""}
{"id": "2029874", "revid": "149727", "url": "https://it.wikipedia.org/wiki?curid=2029874", "title": "Jakobsdorf bei Agnetheln", "text": ""}
{"id": "2029877", "revid": "149727", "url": "https://it.wikipedia.org/wiki?curid=2029877", "title": "Lockst\u00e4dt", "text": ""}
{"id": "2029878", "revid": "92723", "url": "https://it.wikipedia.org/wiki?curid=2029878", "title": "Aleksej Voevodin", "text": "Ha vinto la medaglia di bronzo alle olimpiadi del 2004 a Pechino, la medaglia d'argento ai mondiali del 2005, e due volte la coppa del mondo di marcia, nel 2002 e nel 2004."}
{"id": "2029879", "revid": "149727", "url": "https://it.wikipedia.org/wiki?curid=2029879", "title": "L\u00fctkendorf", "text": ""}
{"id": "2029880", "revid": "484362", "url": "https://it.wikipedia.org/wiki?curid=2029880", "title": "Fontana De Torres", "text": "La fontana de Torres \u00e8 una fontana monumentale di Brindisi.\nLa fontana si trova in piazza della Vittoria, al centro della citt\u00e0, ed era una delle fontane cittadine a ricevere l'acqua potabile dalle vasche limarie nelle quali terminava l'acquedotto della citt\u00e0. Fu costruita nel 1618 dal governatore Pietro Luigi De Torres, dal quale prende il nome. La fontana veniva utilizzata soprattutto per le esigenze del mercato che si svolgeva nella piazza, che appunto aveva il nome di piazza delle Vettovaglie e poi piazza del Mercato. \nPer la realizzazione della fonte venne utilizzata una preesistente vasca marmorea che in epoca medievale era stata impiegata come fonte battesimale secondo il rito dell'immersione."}
{"id": "2029881", "revid": "767487", "url": "https://it.wikipedia.org/wiki?curid=2029881", "title": "Panorama pris d'un train en marche", "text": "Panorama pris d'un train en marche (\"Panorama preso da un treno in marcia\") \u00e8 un cortometraggio diretto da Georges M\u00e9li\u00e8s (Star Film 151) della durata di circa 1 minuto in bianco e nero.\nIl film \u00e8 ambientato nella realt\u00e0 e mostra il movimento della camera che \u00e8 collocata su un treno in marcia. Il film si dovette ispirare ai coevi film dei Fratelli Lumi\u00e8re, dove si vede una scena in movimento presa da treni in partenza.\nTrama.\nLa camera, sul tettuccio di un treno, inquadra il paesaggio: case, cavalcavia, ponti."}
{"id": "2029882", "revid": "149727", "url": "https://it.wikipedia.org/wiki?curid=2029882", "title": "Nettelbeck", "text": ""}
{"id": "2029884", "revid": "149727", "url": "https://it.wikipedia.org/wiki?curid=2029884", "title": "Krumbeck", "text": ""}
{"id": "2029885", "revid": "149727", "url": "https://it.wikipedia.org/wiki?curid=2029885", "title": "Porep", "text": ""}
{"id": "2029887", "revid": "149727", "url": "https://it.wikipedia.org/wiki?curid=2029887", "title": "Sagast", "text": ""}
{"id": "2029888", "revid": "149727", "url": "https://it.wikipedia.org/wiki?curid=2029888", "title": "Neu Sagast", "text": ""}
{"id": "2029890", "revid": "149727", "url": "https://it.wikipedia.org/wiki?curid=2029890", "title": "Telschow-Weitgendorf", "text": ""}
{"id": "2029892", "revid": "149727", "url": "https://it.wikipedia.org/wiki?curid=2029892", "title": "Telschow", "text": ""}
{"id": "2029897", "revid": "149727", "url": "https://it.wikipedia.org/wiki?curid=2029897", "title": "Weitgendorf", "text": ""}
{"id": "2029898", "revid": "1272592", "url": "https://it.wikipedia.org/wiki?curid=2029898", "title": "Loggia del palazzo Balsamo", "text": "La loggia Balsamo, \u00e8 un monumento di Brindisi che si trova nei pressi di piazza Duomo.\nSi tratta in realt\u00e0 di un balcone sorretto da mensole collocato sopra due arcate ogivali: le mensole sono riccamente scolpite con motivi allegorici.\nIl Palazzo, risalente al XIV secolo, probabilmente era parte di edificio molto pi\u00f9 grande che occupava tutto l'isolato. Si ritiene, ma senza alcuna conferma documentaria, che in questo palazzo vi fosse la zecca angioina, qui trasferita quando la casa dell'ammiraglio Margarito divenne troppo inadeguata e ceduta ai francescani di Brindisi per erigere il loro convento (attuale chiesa di San Paolo Eremita)."}
{"id": "2029903", "revid": "287204", "url": "https://it.wikipedia.org/wiki?curid=2029903", "title": "Antonino Miele", "text": "Biografia.\nDopo essersi diplomato nel 1985 al Liceo Classico \"Enrico Perito\" di Eboli, frequenta nel 1988 frequenta a Napoli l'Accademia Napoletana di Teatro e successivamente si trasferisce a Roma, dove partecipa a diversi laboratori e seminari intraprendendo cos\u00ec la carriera da attore teatrale. Con l'incontro con Liliana De Curtis, figlia di Tot\u00f2, nasce lo spettacolo \"Pardon monsieur Tot\u00f2\" di cui \u00e8 autore e protagonista assieme ad altri attori, tra cui la stessa De Curtis; lavora anche per diversi anni come attore e come autore con Aldo Giuffr\u00e9. \nFonda con Vito Cesaro nel 1989 l'Ente Autonomo Antonio De Curtis, dedicato a Tot\u00f2, che ogni anno assegna l'omonimo premio; per il centenario della nascita dell'attore allestisce \"Tot\u00f2 cent'anni di vita\", mostra itinerante, curata da Orio Caldiron. Nel 2009 d\u00e0 vita, con Vito Cesaro, al Teatro del sorriso di cui \u00e8 co-direttore artistico e dove opera come insegnante di recitazione, di educazione vocale, di dizione e di storia del teatro; a partire dall'anno successivo dirige la compagnia teatrale I re-attori."}
{"id": "2029907", "revid": "83531", "url": "https://it.wikipedia.org/wiki?curid=2029907", "title": "Tratto di Pietralunga del Fiume Simeto", "text": "Il Ministero dell'Ambiente, nel 2000, inserisce il territorio del Tratto di Pietralunga del fiume Simeto nell'elenco dei Siti di Interesse Comunitario (79/409 CEE), i cosiddetti siti Natura 2000, identificato con il codice ITA070025, avendo per obiettivo la conservazione degli habitat naturali e seminaturali, nonch\u00e9 della flora e della fauna selvatiche del luogo.\nSuccessivamente, nel 2005, la Regione Siciliana recepisce il decreto del Ministero dell'ambiente del 2000 emettendo formale provvedimento.\nNel 2006 l'assessorato al territorio e ambiente della Regione Siciliana approva le cartografie.\nTerritorio.\nIl Tratto di Pietralunga del Fiume Simeto comprende un territorio di 675,00 ettari ricadente nei comuni di Biancavilla, Patern\u00f2 e Centuripe: da ponte La Barca a contrada Malastalla.\nLa gestione della riserva \u00e8 stata affidata al Dipartimento Azienda Regionale Foreste Demaniali (Assessorato Agricoltura e Foreste della Regione Siciliana).\nA poca distanza dal sito sono state definite altre tre aree di interesse comunitario vicine geograficamente e con esso correlabili:\nFlora.\nNel sito \u00e8 presente una densa boscaglia ripale a salice bianco (\"Salix alba\"), salice rosso (\"Salix purpurea\") e pioppo nero (\"Populus nigra\"), spesso resa impenetrabile per lo sviluppo delle specie lianose come il rovo (\"Rubus ulmifolius\") o la vitalba (\"Clematis vitalba\"); ci\u00f2 si verifica soprattutto nei tratti dove la struttura \u00e8 di tipo basso arbustiva in seguito a tagli o incendi. In queste boscaglie ripali \u00e8 presente un'altra interessante specie di salice, il salice di Gussone, endemica dei corsi d'acqua della Sicilia nord orientale.\nNei tratti pi\u00f9 prossimi all'acqua le ripisilve sono sostituite da formazioni palustri quali canneti e tifeti. I terrazzi alluvionali pi\u00f9 rialzati sono occupati dai tamericeti a tamerice maggiore (\"Tamarix africana\"), tamerice gallica (\"Tamarix gallica\"), oleandro (\"Nerium oleander\") e Ginestra odorosa (\"Spartium junceum\") e dalla vegetazione glareicola basso arbustiva a elicriso italico (\"Helychrysum italicum\") e da vaste aree a bosco ripariale e canneti.\nFauna.\nIn questo ambiente si possono osservare specie legate particolarmente agli ambienti \ufb02uviali tra cui, per quanto riguarda l'avifauna, la Folaga (\"Fulica atra\"), la Gallinella d'acqua (\"Gallinula chloropus\"), alcune specie di anatre, l'Usignolo (\"Luscinia megarhynchos\"), il Martin Pescatore (\"Alcedo atthis\") e la Ballerina bianca (\"Motacilla alba\").\nSono presenti inoltre tra gli anfibi, la rana verde (\"Rana lessonae\") ed il rospo comune (\"Bufo bufo\"), mentre tra i rettili sono comuni il Biacco (\"Coluber viridi\ufb02avus\") e la Natrice (\"Natrix natrix\").\nGli uccelli migratori abituali elencati nell'Allegato 1 della Direttiva 79/409/CEE sono:\nGli uccelli migratori abituali non elencati nell'Allegato I della Direttiva 79/409/CEE sono\nI pesci elencati nell'Allegato II della Direttiva 92/43/CEE sono:\nNella scheda presentata dalla Regione Siciliana sono riportati:\nAccessi.\nAl sito si accede percorrendo da Catania la strada statale 121. Superata la cittadina di Patern\u00f2 prima della stazione ferroviaria dismessa di Schettino si prende la provinciale per ponte La Barca, che costeggia il fiume. Oppure, uscendo allo svincolo autostradale di Gerbini (Catania-Palermo A19), proseguendo per Patern\u00f2 lungo la strada provinciale SP77.\nPunti di interesse.\nUn itinerario proposto dal G.A.L. \u201cEtna\u201d A.T.S. (Piano di Sviluppo Locale Itaca) \u00e8 di tipo naturalistico ed \u00e8 ubicato interamente in territorio di Patern\u00f2.\nSi tratta di un circuito ad anello che, iniziando dal complesso architettonico denominato \u201cAllevamento dei cavalli\u201d e, interessando anche le sponde del Simeto, tocca la Roccia di Pietralunga, le \u201cSalinelle\u201d del fiume e l'alveo fluviale, i ruderi del ponte romano e l'area di Monte Castellaccio.\nSi parte dal complesso \u201cAllevamento dei cavalli\u201d, sulla sponda destra del \ufb01ume Simeto, ai piedi della Rocca del Corvo (273\u00a0m s.l.m.). L'allevamento, istituito nel 1883 dal Ministero della Guerra nella tenuta demaniale di Pietra Lunga, \u00e8 costituito da un insieme di costruzioni distinte in alloggi per gli ufficiali, alloggi per la truppa, spaccio, edifici amministrativi, infermeria per i cavalli e stalle specializzate per razza e tipologia di destinazione.\nSeguendo una stradina sterrata si raggiunge il fiume Simeto, facilmente guadabile. In questo tratto, il corso d'acqua si presenta in buone condizioni di naturalit\u00e0 con numerose anse, isole fluviali e una diversificata vegetazione ripale.\nPercorrendo la sponda sinistra del fiume, dopo circa un chilometro si giunge alla Roccia di Pietra Lunga, rilievo caratteristico per la sua forma antropomorfa ed allungata che si erge per circa 20 metri, importante dal punto di vista paesistico e naturalistico perch\u00e9 punto di riferimento e di sosta per gli uccelli rapaci ed altri volatili.\nL'itinerario prosegue raggiungendo il Ponte di Pietralunga che permette di attraversare il fiume per portarsi sulla sponda destra, dopo aver percorso 400 metri. Di questo ponte romano rimane solo parte dell'arca di testa, con imponenti speroni, e le spalle di sostegno alla carreggiata. \u00c8 opinione che il ponte servisse per distribuire il grano nelle citt\u00e0 di Centuripe, Assoro, Agira ed Enna e che fosse stato distrutto dal tiranno Dionigi I, in fuga dai suoi inseguitori, dopo averlo attraversato; recenti studi hanno accertato che il ponte \u00e8 stato compromesso staticamente dai vortici d'acqua creati dal fiume.\nProseguendo verso sud, si incontra il \"Guado di Passo Ipsi\", la cui denominazione deriva dal greco \"ghypsos\", riferito ad un'antica cava di gesso che si trova nelle vicinanze.\nIl Passo Ipsi divenne famoso nel 1860 all'epoca della Spedizione dei Mille in Sicilia, in quanto probabilmente il Simeto venne guadato da Giuseppe Garibaldi proprio in questo punto per poi entrare in paese.\nTornando sulla sponda sinistra, si arriva alle Salinelle del Fiume, manifestazioni post vulcaniche prodotte dalla risalita di acque; l'area non \u00e8 particolarmente estesa, ma \u00e8 molto interessante per la presenza di numerosi vulcanetti, indicativa di un'attivit\u00e0 che si esplica con la formazione di apparati \u201ctemporanei \u201dche nascono e si estinguono, a volte anche soltanto dopo qualche giorno; sono presenti delle croste saline che, in alcuni punti, passano lateralmente alle argille risedimentate sovrapposte a sedimenti alluvionali pi\u00f9 recenti, con depositi rossastri di ossidi di ferro.\nIl percorso riprende quindi verso il Monte Castellaccio, sulla sponda destra del Simeto, fondamentale elemento strutturante i quadri di riferimento visuali dell'area e di notevole interesse archeologico per la presenza di reperti dell'et\u00e0 del bronzo antico (2100-1400 a.C. circa), e greco-arcaica con edifici e ceramiche del VI -VII secolo a.C.).\nDa quota 172 m s.l.m., seguendo il sentiero che sale verso la collina si attraversano le praterie steppiche a sparto (Lygeum spartum) dei substrati marnosi e quelle a tagliamani (Ampelodesmos mauritanicus) dei substrati quarzarenitici.\nSi giunge pertanto, passando nelle vicinanze di Poggio Cocola, all'imponente complesso edilizio della masseria della Contessa Poira.\nSi ridiscende attraversando le aree calanchive di Patern\u00f2, che costituiscono la parte terminale della pi\u00f9 vasta area caratterizzata da affioramenti argillosi che da Centuripe si spinge fino alla sponda destra del Simeto.\nProseguendo per il torrente Cannizzoia si ritorna sulla sponda destra del fiume attraversando la stretta fascia di boscaglia ripale a salici (Salix alba, Salix purpurea, Salix gussonei) per raggiungere quindi il punto di partenza dell'\u201dAllevamento dei Cavalli\u201d."}
{"id": "2029914", "revid": "2225161", "url": "https://it.wikipedia.org/wiki?curid=2029914", "title": "Madonna delle Grazie", "text": "Madonna delle Grazie (in latino \"Mater Gratiarum)\" \u00e8 uno degli appellativi con cui la Chiesa cattolica venera Maria, la madre di Ges\u00f9, nel culto liturgico e nella piet\u00e0 popolare.\nFestivit\u00e0 liturgica.\nLa Chiesa cattolica non ha nel proprio anno liturgico una festa specifica per la Madonna delle Grazie: questo titolo \u00e8 associato a diverse feste mariane in base alle consuetudini locali e alla storia dei singoli santuari.\nMolti luoghi associano questo titolo alla data tradizionale della festa della Visitazione di Maria a Elisabetta, il 2 luglio o all'ultimo giorno del mese di maggio. Anticamente la festa si svolgeva il luned\u00ec in Albis, poi fu spostata al 2 luglio, e ancora oggi in quest'ultima data la si continua a festeggiare nella maggior parte delle localit\u00e0 nelle quali \u00e8 venerata la Madonna delle Grazie. Altrove la festivit\u00e0 ricorre il 26 agosto, il 9 maggio (Sassari) oppure, con data mobile, la terza domenica dopo Pentecoste.\nIn alcuni luoghi il titolo di Madonna delle Grazie \u00e8 associato alla festa della Nativit\u00e0 di Maria, l'8 settembre; cos\u00ec \u00e8 a Udine e a Pordenone.\nL'onomastico si festeggia il 2 luglio e lo festeggiano le persone che portano il nome di: Grazia, Graziella, Maria Grazia, Grazia Maria, Anna Grazia, Grazia Anna, Graziana e Graziano (ma esiste anche San Graziano di Tours, 18 dicembre).\nSantuari e patronati.\nLa Madonna delle Grazie \u00e8 patrona e protettrice di molte citt\u00e0, paesi e localit\u00e0 italiane ed esistono numerosi santuari che le sono dedicati.\nAlia.\nLa Madonna delle Grazie \u00e8 la Patrona del paese di Alia si festeggia tra i giorni 30 giugno e 2 luglio, attirando, molti fedeli ed emigrati, che per l'occasione ritornano al paese nat\u00eco.\nGli emigrati aliesi negli USA hanno fatto costruire una copia identica al simulacro conservato in Alia e la festeggiano in contemporanea con la festa paesana.\nMolto visitato dai fedeli, il Santuario di Maria Santissima delle Grazie (dedicatole per grazia ricevuta) fu edificato tra il 1630 e il 1639.\nArpaia.\nCenni storici del Santuario della Madonna delle Grazie in Arpaia.\nPi\u00f9 di trenta anni fa, in un numero della Rivista storica del Sannio, da lui fondata, Antonio Mellusi, lamentava che le guide turistiche e i libri di viaggi in Italia dei pi\u00f9 grandi scrittori stranieri, da Goethe a Taine, a Lamartine, a Stendhal non comprendessero un itinerario che, oltre Benevento, aprisse al visitatore il panorama della famosa e meravigliosa Valle Caudina.\nAllumiere.\nLa Madonna delle Grazie \u00e8 venerata molto nel Santuario Diocesano di Allumiere, dove si festeggia l'8 settembre di ogni anno, attirando,con pellegrinaggi, molti fedeli.\nMolto visitato dai fedeli, il Santuario Diocesano della Madonna delle Grazie, sorto sul luogo di una delle numerose Cappelle dedicate alla Vergine costruite tra Quattro e Cinquecento nei pressi delle miniere di allume, fu edificato nel 1710, affidato ai Servi di Maria del Monte Senario.\nAndrano.\nLa Solennit\u00e0 di Maria SS.mma delle Grazie \u00e8 festeggiata ad Andrano il 5 di agosto. Precedentemente la festa era stata istituita il 17 ottobre, data con la quale veniva ricordato un miracolo per intercessione della Beata Vergine grazie al quale una famiglia andranese ha trovato la salvezza in seguito al crollo di un campanile sulla loro casa, avvenuto la notte del 17 ottobre 1819 a causa di una tromba d'aria. Fu Papa Pio VII a riconoscere il miracolo di Maria Santissima delle Grazie e ad accordare questa data. La Chiesa dei Domenicani (Andrano) presente nel centro storico del paese fu eretta e consacrata alla Santa Patrona prima di assumere nuova denominazione in segno di ringraziamento per la grazia ricevuta nel 1480, anno in cui il territorio salentino era oggetto di invasioni da parte dei Saraceni. Il barone di Andrano era Giovanni Antonio Saraceno, il quale, partito per combattere i nemici, trov\u00f2 la morte. Quando la notizia arriv\u00f2 in paese, la popolazione, disperata, chiese aiuto alla Madonna delle Grazie e, insperatamente, una volta arrivati i nemici furono respinti. Le spoglie del barone morto furono seppellite nel sottosuolo della chiesa e la costruzione fu denominata Chiesa di S. Maria delle Grazie. Nello stesso edificio religioso \u00e8 presente un affresco raffigurante la Madre di Dio intenta a proteggere il paese dagli invasori saraceni. Anche il dipinto sembra risalire al 1480. Le celebrazioni sono tenute nella chiesa omonima del paese. La festa \u00e8 anticipata da quella della \"Madonna dell'Attarico\" il giorno antecedente la vigilia presso una grotta rupestre, lontana dal centro abitato.\nArdesio.\nIl Santuario mariano di Ardesio, fu edificato sul luogo dove la tradizione narra l'apparizione di Maria a due sorelle Maria e Caterina Salera il 23 giugno 1607. L'anno successivo ebbe inizio la costruzione del Santuario, il campanile, completamente di marmo grigio di Ardesio venne costruito nel 1645. \nIl pulpito e l'altare maggiore son opera fantoniana mentre l'organo \u00e8 opera di Giovanni Rogantino da Morbegno.\nNella cripta posta sotto l'altare maggiore vengono conservati gli ex voto che continuano a venire posti in segno di grazie ricevute.\nArtena.\nLa Madonna delle Grazie \u00e8 una festa molto sentita dagli artenesi non ostante la patrona \u00e8 Santa Maria Maddalena. La processione si svolge dal 1731 quindi da 285 anni senza alcuna interruzione neanche nel periodo della guerra. La madonna \u00e8 venerata nel paese dal XV secolo, quando fu trovata la Statua della Vergine delle Grazie, probabilmente trafugata da banditi in qualche chiesa del Napoletano e abbandonata ad Artena. Nel 1678 la statua della Vergine \u00e8 stata incoronata perch\u00e9 ritenuta miracolosa, visto che in molti testimoniarono di numerosi miracoli effettuati dalla Madonna delle Grazie di Artena. Nel 1944 il santuario venne bombardato e rimase in piedi solo la nicchia della Madonna. Venne bombardato perch\u00e9 gli Americani pensavano che all'interno ci fossero i Tedeschi ma era la localit\u00e0 sbagliata. La festa ha inizio il venerd\u00ec antecedente il terzo sabato di maggio quando la statua della Madonna delle Grazie viene scoperta, perch\u00e9 durante l'anno non \u00e8 visibile. Il sabato alle 7:00 di mattina c'\u00e8 lo sparo dei botti oscuri seguiti dal suono delle campane a festa, nello stesso giorno alle 19:00 dopo la messa parte una lunghissima processione di 4 ore minimo che dal Santuario di Santa Maria scende nella citt\u00e0 moderna per poi risalire nelle strade strette del centro storico e fermarsi nella collegiata di Santa Croce che si trova nella parte alta del paese. Alla processione dal 1789 partecipano i Cristi infiorati cio\u00e8 dei enormi Cristi tutti inghirlandati con petali di fiori rappresentanti i temi pi\u00f9 importanti della fede portati in spalla da ogni confraternita e un'altra persona porta lo stendardo della confraternita. Il quarto sabato di maggio la statua viene riportata attraverso un'altra processione al santuario. La processione vede la partecipazione di oltre cinquemila persone. Tutte o quasi scalze e con enormi ceri in braccio.\nAvellino.\nLa Madonna delle Grazie \u00e8 molto venerata ad Avellino e viene festeggiata i giorni 1 e 2 luglio.\nBaselice.\nL'8 settembre si festeggia la nativit\u00e0 di Maria Beata Vergine delle Grazie. \u00c8 la festa pi\u00f9 grande e sentita del paese che chiude tutte le festivit\u00e0 estive.\nBenevento.\nLa Beata Vergine delle Grazie \u00e8 la principale patrona della citt\u00e0 di Benevento, nonch\u00e9 regina dell'intero Sannio. Si festeggia regolarmente il 2 luglio nell'omonima Basilica a Lei dedicata.\nBitonto.\nMolto sentita \u00e8 la festivit\u00e0 della Madonna delle Grazie qui detta anche \"Madonna del Miglio\" che si venera nella chiesetta di campagna a un miglio da Bitonto. In onore della Madonna delle Grazie tale chiesa viene aperta dal primo sabato dopo la Pasqua, per permettere ai fedeli di recitare la preghiera dei \"7 sabati alla Madonna\". I festeggiamenti hanno inizio, per tradizione, l'ultima domenica di agosto, giorno in cui avviene il trasferimento della Statua della Madonna (datata orientativamente per la seconda met\u00e0 dell'Ottocento) con il carro tradizionale su cui prendono posto decine di bambini che annunciano con \"Evviva Maria\" l'arrivo della statua in citt\u00e0. Durante la settimana seguente la statua sosta presso la chiesa di San Pietro Nuovo in occasione della \"Settimana Mariana\". La prima domenica di settembre \u00e8 dedicata alla festa vera e propria durante la quale la statua viene portata a spalle per le vie cittadine preceduta da una processione di fedeli e di confratelli (vestiti con la tipica \"mozzetta\" di colore celeste). Il giorno successivo si procede al trasferimento della Madonna sul carro tradizionale, presso la chiesa di campagna.\nBompietro.\nLa Festa Patronale di Maria SS. delle Grazie si celebra a Bompietro, piccolo paese nella citt\u00e0 metropolitana di Palermo, nei giorni 25 e 26 di agosto. La festa \u00e8 preceduta dalla tradizionale quindicina, in cui viene portata in processione, su una piccola vara, la statua della Madonna delle Grazie, che per quindici giorni viene ospitata nelle case dei fedeli, con la recita del Santo Rosario. Giorno 25 agosto \" Vigilia della Festa\" il simulacro della Madre delle Grazie viene portato in processione per le vie principali del suggestivo paesino,con la presenza delle confraternite e delle autorit\u00e0 civili e religiose, insieme con il simulacro del Patriarca San Giuseppe, che gode di una profonda devozione e del simulacro del SS. Crocifisso.\nIl 26 agosto, giorno della festa, si svolge nuovamente la solenne processione della Madonna, in cui il simulacro percorre la maggior parte delle vie cittadine. Vari gli intrattenimenti e le manifestazioni, con giochi pirotecnici, banda musicale e spettacoli.\nBorgo a Mozzano.\nA Borgo a Mozzano in Provincia di Lucca, la Festa Patronale della Madonna SS delle Grazie viene festeggiata ad aprile. Antonio Lunardi, durante il sedicesimo secolo, aveva costruito un piccolo tempio alla Madonna delle Grazie, dipinta sul muro del tempio stesso. L'immagine aveva riscosso un forte pellegrinaggio di tutta la popolazione di Borgo a Mozzano e dei paesi limitrofi. In seguito, quindi, per la stessa immagine fu costruito un Oratorio pi\u00f9 decoroso e in un luogo pi\u00f9 centrale, dove si trova attualmente oggi. I lavori, sotto la direzione di Pellegrino Lunardi, figlio di Antonio, terminarono l'8 aprile del 1597. L'immagine della Madonna delle Grazie, secondo la tradizione, rappresenterebbe la Madonna nell'atto di spostare il Santo Bambino dalla mano destra a quella sinistra. Essa, mancante di prospettiva ed eseguita probabilmente da un pittore poco esperto, \u00e8 rovinata dal tempo e dai restauri. L'oratorio, anticamente detto \"del solco\", prese il nome \"dei ferri\" da una ringhiera che vi fu posta davanti. La Madonna delle Grazie \u00e8 la patrona del comune di Borgo a Mozzano e ogni tre anni in suo onore si tiene una solenne festa detta \"triennale\".\nCapodimonte.\nA Capodimonte in provincia di Viterbo, la protettrice del paese, la Madonna SS delle Grazie si festeggia dal secondo sabato dopo Pasqua per tutta la settimana seguente. La Sacra Immagine di Maria delle Grazie con il Bambino viene solennemente esposta il secondo sabato dopo Pasqua alle 3 del pomeriggio nella chiesa Parrocchiale con l'apertura delle porte lo scoppio di alcuni fuochi di artificio, il suono delle campane a festa e il canto delle Litanie Lauretane. La domenica seguente l'esposizione vengono amministrate le Prime Comunioni alle bambine e ai bambini di quarta elementare. Per tutta la settimana vengono celebrate Messe dedicate alle varie realt\u00e0 parrocchiali. La terza domenica dopo Pasqua in conclusione della settimana dei festeggiamenti viene officiata una messa Solenne Cantata dalla Schola Cantorum di Capodimonte innanzi alla Sacra immagine. Nel pomeriggio alle ore 7 l'Immagine viene portata in processione per le vie del paese adornate da splendide infiorate per poi essere riposta.\nCapranica.\nA Capranica, caratteristico paese della provincia di Viterbo, ormai da oltre due secoli, la seconda domenica del mese di maggio di ogni anno si svolgono i festeggiamenti in onore della \"Madonna delle Grazie\" i quali culminano in una solenne processione. L'antica statua della Madonna con in braccio il bambino Ges\u00f9, vestita con abito di stoffe preziose finemente ricamate e manto celeste trapunto di stelle, posta su un'antica e artistica macchina processionale, percorre le vie del paese. Accompagnata dai numerosi confratelli dell'omonimo sodalizio religioso con veste bianca, mozzetta celeste e cordone, che le fanno ala, raggiunge la chiesetta rurale a Lei dedicata, situata a valle dell'abitato, accolta da fragoroso sparo. Terminato il suggestivo trasporto, la statua \u00e8 collocata per l'intero mese di maggio sull'altare maggiore della chiesa di S. Maria Assunta, dove era esposta gi\u00e0 dalla sera che precede la festa, solennemente addobbato, all'adorazione della popolazione.\nCapriglia.\nA Capriglia, in provincia di Salerno, la patrona Maria Santissima delle Grazie viene festeggiata il 2 luglio con liturgie ecclesiali e la domenica successiva con la solenne processione cui partecipano moltissimi fedeli devoti.\nCarruba.\nNel paese di Carruba, la Madonna delle Grazie, patrona del paesino, si festeggia il 2 luglio e la domenica seguente, la festa grande \u00e8 ogni dieci anni.\nIl 2 luglio, al mattino i colpi a cannone e il suono festoso delle campane annunciano il giorno di festa, intorno alle 7:30 la pregevole statua viene svelata tra i canti, le acclamazioni dei devoti, lo sparo dei fuochi d'artificio e il suono a festa delle campane, durante il giorno, vi sono varie celebrazioni eucaristiche.\nLa domenica seguente, nel mattino vi sono le varie celebrazioni eucaristiche, nel pomeriggio, la banda suonando festosamente gira per il paese. Dopo la messa vespertina, la statua, posta sul fercolo esce in processione, girando per le vie del paese, il giro \u00e8 diviso in due anni, un anno la processione percorre il paese superiore del comune di Giarre e l'altro anno il paese inferiore del comune di Riposto. A tarda sera, prima del rientro della processione in chiesa, i fuochi pirotecnici salutano festosamente la Madonna, che tra la commozione dei presenti rientra. Durante la settimana, la statua \u00e8 esposta alla venerazione dei fedeli, la domenica seguente, dopo le celebrazioni eucaristiche svoltesi durante la giornata, l'immagine viene chiusa nella cappella, tra la commozione dei fedeli e il grido incessante di \"Viva a Maronna a razzia!\" (Viva la Madonna delle Grazie).\nCasale di Carinola.\nSi festeggia il marted\u00ec in Albis e il 7-8-9 agosto in memoria dell'apparizione della Vergine a una ragazza del luogo (Antonietta Fava) nel 1690 circa. Presso il luogo dell'apparizione \u00e8 stato edificato il Santuario di S. Maria delle Grazie aiuto e sostegno della famiglia (elevato a Santuario diocesano il 7 agosto 2017 da S.Em. Card. Beniamino Stella) dove si venera, unitamente alla pregevole statua, un'icona in pietra del 1500 del peso di circa 400\u00a0kg che ogni 10 anni viene trasportata a spalle dai fedeli. Il santuario \u00e8 posto in fondo a un profondo vallone circondato dalla vegetazione e immerso nel silenzio, dove ancora scorre la sorgente presso la quale, secondo la tradizione, la \"dolce signora\" apparve alla ragazzetta per alleviarle le fatiche dovute alle angherie della matrigna che la costringeva, tra l'altro, al bucato presso la fonte in orari notturni.\nIl 2010 si \u00e8 festeggiato il 50\u00ba dell'Incoronazione avvenuta nel 1960: il 24 marzo si \u00e8 svolto un pellegrinaggio a Roma con la statua della Vergine venerata che \u00e8 stata benedetta dal papa Benedetto XVI; il 7 agosto \u00e8 stata ripetuta la cerimonia dell'incoronazione dal vescovo Antonio Napoletano alla presenza dei sacerdoti della forania di Carinola e delle comunit\u00e0 vicine;\nCasalvecchio di Puglia.\nLa terza domenica di maggio il popolo di Casalvecchio eleva alla sua santa patrona il suo inno d'amore e di devozione \"Salve Eccelsa Imperatrice, Salve oh fonte di piet\u00e0, tu sei l'arca salvatrice dell'afflitta umanit\u00e0; Salve oh Madre delle Grazie, dei tuoi figli abbi piet\u00e0\". Una solenne processione dell'effigie della Madonna attraversa le strade del paese addobbato in festa, con musiche, luci e spari pirotecnici. In suo onore dal 1870 \u00e8 nata la confraternita spirituale della Madonna delle Grazie. Una leggenda vuole che un quadro miracoloso della Madonna proveniente da Gildone (CB) sia stato ritrovato in un pozzo del paese, da allora tra i due paesi \u00e8 sorto un legame di fede, che ancor oggi \u00e8 nutrita dalle reciproche visite dei paesi nelle rispettive feste in onore della Madonna delle Grazie.\nCasteltermini.\nNel Comune di Casteltermini, la prima domenica di settembre culminano i festeggiamenti di Maria SS. della Grazia, al termine di un novenario di funzioni religiose, tra rosari e celebrazioni eucaristiche, che si svolgono nel piazzale antistante la chiesa seicentesca della \"Madonna della Grazia\", da cui prende il nome, appunto \"Grazia\", il quartiere circostante. Nella domenica della festa si svolgono due celebrazioni eucaristiche: quella diurna, durante la quale avviene, come da tradizione, la benedizione e distribuzione dei melograni locali; quella serale, al cui termine, accompagnata dalle marce della banda musicale, prende avvio la processione del simulacro di Maria SS. della Grazia, che percorrendo la cd. \"sciata di santi\" si snoda per le vie principali del paese per poi ritornare nuovamente nel quartiere di provenienza, il cui rientro in chiesa viene sancito da uno spettacolo pirotecnico.\nCastelvetere sul Calore.\nLa Festa della Vergine di Castelvetere consta di una lunga e accurata preparazione che incomincia mesi prima del 28 aprile, giorno vero e proprio della ricorrenza. Allora si inizia a raccogliere in montagna la legna che occorrer\u00e0 per l'evento. Circa 2 secoli fa venne donato alla Chiesa un castagneto da cui si attinge ogni anno la legna necessaria per la Festa.\nCirca un paio di settimane prima del 28 aprile poi, le donne del luogo incominciano a impastare un impressionante numero di Tortani, detti anche Pane della Madonna. Si tratta di una quantit\u00e0 immensa di taralli che le massaie del paese preparano dall'alba al tramonto, turnandosi in questo compito. I taralli vengono poi cotti e disposti in una sorta di gigantesco muro, detto Massa, che il 27 aprile viene benedetto dal Vescovo.\nLo stesso giorno, le Dispensatrici, giovinette del paese sui 10 anni circa, fanno da modelle per le abilissime sarte che tutto intorno si accingono per diverse ore a cucire loro addosso un magistrale abito da cerimonia composto di centinaia di monili d'oro. La lunga e complicata preparazione prosegue anche il mattino del 28.\nAllora le giovani Dispensatrici, indossando i loro straordinari corpetti d'oro, tante piccole Marie vestite a festa, dopo aver preso parte alla messa, sfilano per il paese, \"dispensando\" con il loro cestino in mano, Tortani a chiunque incontrino.\nLa cerimonia si protrae fino a sera. Per allora ogni abitante deve aver ricevuto a casa propria il Pane della Madonna, segno di benedizione e di protezione. Il 29 poi, le ragazzine, divise in 4 gruppi, si incamminano nei luoghi pi\u00f9 remoti del comune, a portare i Pani a chi non li aveva avuti il giorno prima. La Festa conta una massiccia partecipazione popolare ed \u00e8 molto sentita a Castelvetere.\nCatanzaro.\nA Catanzaro, la Madonna delle Grazie \u00e8 contitolare della Chiesa dell'Osservanza.\nCatenanuova.\nLa penultima domenica di settembre, a Catenanuova si festeggia la compatrona Madonna delle Grazie. Alle ore 11:00 la prima messa, e in serata dopo la messa delle ore 19:00, il simulacro ligneo di autore ignoto del 1750 viene portato in processione per le vie principali, con giochi pirotecnici, banda musicale; e con la partecipazione del popolo e delle autorit\u00e0. Questo simulacro \u00e8 stato donato dal principe Andrea Riggio, fondatore di Catenanuova, tanto che alla sua base vi \u00e8 dipinto lo stemma che racchiude gli emblemi delle quattro famiglie, paterna e materna del Principe, e cio\u00e8: Riggio Saladino (Paterna) e Statella Patern\u00f2 (Materna). Inoltre Maria Santissima delle Grazie nel corso dei secoli \u00e8 stata sempre la pi\u00f9 venerata dai catenanuovesi, e ne danno testimonianza gli ori votivi che ha ricevuto ininterrottamente dal 1750 a oggi. Fra di essi, si trovano pure dei preziosi appartenuti alla famiglia dei Principi fondatori di Catenanuova.\nCenturipe.\nLa citt\u00e0 di Centuripe venera la Vergine delle Grazie l'otto di settembre. Il culto nasce quando nel 1534 il francescano Andrea del Guasto fond\u00f2 la congregazione dei monaci di Sant'Agostino di Centorbi e fece costruire una specie di grotta dove andavano proprio i monaci a pregare. L'idea gli venne dopo che un giorno, camminando tra i ruderi della vecchia Kentoripa con il suo asino, vide qualcosa luccicare tra le rovine: si avvicin\u00f2 e vide che era un quadro raffigurante Maria con il bambino. Il francescano lo prese con s\u00e9 e a esso diede l'appellativo di \"Madonna di Chiarastella\", successivamente venerato come la Madonna delle Grazie. L\u00ec dove lo trov\u00f2, il monaco decise di costruire una chiesetta in onore alla Madonna e lo stesso quartiere dove ora si trova la chiesetta si chiama proprio \"la Madonna\".\nCitt\u00e0 di Castello.\nIl santuario della Madonna delle Grazie si trova nel rione San Giacomo, che occupa la parte settentrionale del centro storico della citt\u00e0. La costruzione venne avviata nel 1306 per opera dei frati Servi di Maria e la chiesa fu consacrata il 16 novembre 1381. Nel 1456 Giovanni di Piamonte, allievo di Piero della Francesca e suo collaboratore nei celebri affreschi in San Francesco di Arezzo, dipinse una tavola raffigurante la Madonna in trono con il Bambino tra i santi Filippo Benizi e Florido. Attorno a questa immagine, inizialmente esposta entro una nicchia esterna, si venne rapidamente sviluppando una devozione popolare, tanto che negli anni '80 del XV secolo il comune mise a disposizione il terreno per la costruzione di una cappella, attigua alla chiesa. Nel 1518 si costitu\u00ec una confraternita laicale per la gestione del culto alla sacra immagine, che nel 1783 \u00e8 stata proclamata dal comune patrona della citt\u00e0. Nel 1620 l'immagine della Madonna, che nel frattempo si era cominciata a chiamare \"Madonna delle Grazie\", fu coronata. Attualmente la chiesa \u00e8 santuario mariano cittadino e diocesano; la festivit\u00e0 liturgica si celebra il 26 agosto, con il grado di solennit\u00e0 in quanto patrona della citt\u00e0 e della diocesi.\nCivitella Casanova.\nLa Beata Vergine Maria delle Grazie \u00e8 la protettrice dell'intera comunit\u00e0 civitellese. A essa \u00e8 dedicata la chiesa parrocchiale e un'altra fuori dal centro storico, la chiesa della Madonna della Cona. Quest'ultima \u00e8 caratterizzata da un artistico portale in pietra, interamente decorato, del Cinquecento, da un altare barocco e da due pregevoli affreschi di medie dimensioni. La festa si tiene regolarmente ogni anno, e ha inizio dopo il canto solenne del secondo vespro di Pentecoste e si protrae sino al marted\u00ec seguente, giorno di maggiore solennit\u00e0. Durante la festa, visitando la chiesa \"della Cona\" \u00e8 possibile lucrare il \"Perdono\" (Indulgenza Plenaria). Dall'anno 2009, anno del terribile sisma che ha lacerato profondamente il centro storico, nella solenne processione del marted\u00ec viene portato, assieme all'artistica e antica statua della Santa Patrona, anche il simulacro di Sant'Emidio.\nCostanzana.\nA Costanzana, in provincia di Vercelli, sorge un Santuario dedicato alla Madonna delle Grazie e ogni 8 settembre, preceduta da una Novena, si celebra una festa dedicata alla Beata Vergine.\nFaenza.\nLa Beata Vergine delle Grazie \u00e8 patrona principale della diocesi di Faenza-Modigliana, dove viene ricordata il sabato precedente la seconda domenica di maggio. L'immagine \u00e8 venerata in una fastosa cappella della Cattedrale: si tratta di un affresco mutilo del XVI secolo che ritrae la Vergine nell'atto di spezzare sei frecce (tre in ciascuna mano), simbolo dei mali e dei flagelli da cui lei offre protezione.\nLe celebrazioni iniziano il primo sabato di maggio con la fiorita dei bambini. I piccoli portano un dono floreale alla Madonna; successivamente il vescovo di Faenza porta fino ai piedi della torre civica una composizione di fiori. I vigili del fuoco la collocano sul balconcino dove si trova la statua della Vergine. Nello stesso giorno all'ora del Vespro si tiene la Cerimonia dei Ceri che d\u00e0 il via al Palio del Niballo.\nFiumefreddo di Sicilia (Borea).\nA Fiumefreddo di Sicilia, nella citt\u00e0 metropolitana di Catania, la prima domenica di Luglio si festeggia la Madonna delle Grazie. La festa ha luogo nella chiesa del quartiere Ponte Borea. Le celebrazioni incominciano il 2 luglio a cui segue un triduo di preparazione partecipato da tanti devoti. La domenica successiva al 2 luglio vengono celebrate due S. Messe; la prima alle 10 del mattino, l'altra alle ore 18:30.\nDopo la statua lignea della Madonna esce dalla chiesa accolta da tantissimi devoti e ha inizio la processione, che si conclude con il rientro in chiesa intorno alle 21:30. Per l'occasione le strade del quartiere sono abbellite da luci e bandiere.\nGaressio.\nA Valsorda, in comune di Garessio (Alta Val Tanaro) \u00e8 dedicato alla Madonna delle Grazie un complesso di edifici a scopo devozionale dove ad una primitiva cappella si \u00e8 affiancata una \"casa del pellegrino\" ed una massiccia chiesa della prima met\u00e0 del XX secolo.\nGela.\nQuella in onore a Maria SS. delle Grazie \u00e8 la festivit\u00e0 religiosa pi\u00f9 sentita dalla popolazione gelese, nonostante la patrona sia Maria SS. dell'Alemanna.\nLa Madre Amatissima dai gelesi \u00e8 venerata presso la trecentesca Chiesa dei Cappuccini la quale, nonostante l'ampliamento dello scorso secolo, rimane insufficiente ad accogliere le migliaia di fedeli che nella giornata del 2 luglio di ogni anno vi si recano.\nLa particolarit\u00e0 di questa festa sta nella lunga processione che accompagna il simulacro ottocentesco per le vie principali della citt\u00e0 alta. Durante la processione, infatti, molti fedeli decidono di camminare scalzi portando in mano un grande cero decorato e inghirlandato pregando. Sempre durante il corteo, il simulacro si ferma a intervalli regolari per permettere la spoliazione dei bimbi bisognosi di una grazia o gi\u00e0 graziati. Quest'ultimo \u00e8 un momento intriso di grande gioia e, al contempo, di commozione. La giornata apertasi con la messa mattutina e la \u201cmaschiata\u201d di mezzogiorno (botti), si chiude sempre dopo la mezzanotte col rientro del simulacro in chiesa e i giochi pirotecnici a mare. Tale ricorrenza attira in citt\u00e0 non solo gli emigrati gelesi sparsi nel mondo ma anche numerose persone provenienti dai centri dell'hinterland che nutrono grande fede nei confronti della Madonna. Per l'occasione la citt\u00e0 viene decorata con le luminarie.\nUna chiesa quattrocentesca ne porta il titolo e custodisce la pregevole effigie attribuita allo scultore palermitano Vincenzo Genovese, che viene portata in processione il 2 luglio, giorno della festa.\nI momenti pi\u00f9 significativi della festa sono: il solenne settenario (25 giugno - 1\u00ba luglio), quando il popolo si rivolge alla Madonna attraverso la preghiera della \"Coroncina\" e partecipa alla celebrazione eucaristica, solitamente presieduta da un predicatore appositamente invitato. Con la celebrazione dei \"Primi Vespri\", la sera della Vigilia, incomincia la festa vera e propria che occupa tutto il giorno del 2 luglio attraverso la celebrazione delle Sante Messe, in particolare la S. Messa solenne delle ore 11:00; alle ore 16:00 inizia la solenne processione per le vie del paese che si conclude con i fuochi d'artificio e l'intronizzazione del simulacro nella nicchia sull'altare maggiore della chiesa.\nGildone.\nQui \u00e8 molto sentita la venerazione alla Madonna delle Grazie, con una festa solenne che si svolge ogni anno il 5 agosto. Una solenne processione con la statua della Madonna (Statua lignea opera dell\u2019artista Paolo Saverio di Zinno, 1740 circa), attraversa le strade del paese addobbato in festa, con musiche, luci e spari pirotecnici.\nGrazie (Curtatone).\nIl Santuario Beata Vergine Maria delle Grazie sorge a Grazie di Curtatone (Mantova) nel Parco del Mincio. Nel 1399 Francesco I Gonzaga lo fece erigere come ex-voto alla Madonna delle Grazie per la cessazione della peste. L'incarico fu affidato all'architetto Bartolino da Novara. Il santuario custodisce l'icona lignea della Madonna col Bambino, \"Mater Gratiae et Misericordiae\" ed \u00e8 unico al mondo per l'impalcato ligneo con ex voto polimaterici e il coccodrillo appeso al soffitto. La festa \u00e8 il 15 agosto, Assunzione della Beata Vergine Maria. Nella circostanza il sagrato si anima con la presenza di numerosissimi fedeli in pellegrinaggio fin dalle prime ore del mattino e con il concorso nazionale Madonnari.\nLacco Ameno.\nLa parrocchia, situata sul corso principale del comune di Lacco Ameno, nell'Isola d'Ischia, \u00e8 dedicata alla Madonna delle Grazie, da cui prende il nome. La festa si celebra il 2 luglio con una solenne processione per le vie del paese, recando l'icona della Vergine col Bambino fino all'ospedale dell'isola per portare il saluto agli ammalati.\nLamezia Terme.\nA Lamezia Terme la Madonna delle Grazie \u00e8 venerata in molte chiese e contrade. Nell'ex comune di Sambiase si festeggia tra la terza e l'ultima domenica di giugno nell'omonima chiesa (rione Stradella) e l'8 settembre nella chiesa Matrice. Nell'ex comune di Nicastro \u00e8 festeggiata l'8 settembre nella frazione Bella e i primi di ottobre nel quartiere Capizzaglie. Il 2 luglio viene festeggiata nel rione Timpone e nella frazione Zangarona. \nLe Grazie, Porto Venere - La Spezia.\nIl paese Le Grazie prende il nome da colei che \u00e8 la prima cittadina: la Madonna. Questa pagina \u00e8 l'espressione della riconoscenza pi\u00f9 viva del dono della fede e dell'amore che il Signore ci offre ogni giorno attraverso l'intercessione della Madonna delle Grazie.\n[...]\"Nel 1432 il papa Eugenio IV concesse alla Congregazione di Monte Oliveto, presente in Liguria dal 1388, l'abbazia benedettina del Tino, priva ormai di monaci; nella stessa occasione agli olivetani fu assegnato un heremitorium cum eius ecclesia sine cura posto nel territorio di Portovenere ed intitolato alla Vergine delle Grazie\"[...].\nLa data 1424 che assieme alla firma ANDREAS DE ASTE si legge nel bordo inferiore della Madonna col Bambino di Quarto, sita nel Santuario della Madonna della castagna a Quarto (Genova), non pu\u00f2 costituire un \"utile punto di riferimento\", almeno fino a quando non sar\u00e0 stato provato che la scritta in questione, palesemente non originale, \u00e8 tuttavia veridica. Il che, del resto, \u00e8 verosimile se non altro perch\u00e9 alla mano dello stesso pittore si pu\u00f2 oggi attribuire con certezza un dipinto per il quale esiste un ante quem sicuro.\nCi riferiamo proprio alla tavola della Madonna delle Grazie, di cui \u00e8 ragionevole ipotizzare, per le ragioni esposte nell'introduzione, la presenza nella piccola ecclesia sine cura menzionata nella bolla papale del 1432.\nMazzarr\u00e0 Sant'Andrea.\nLa festa patronale di Mazzarr\u00e0 Sant'Andrea si svolge l'ultima domenica di agosto, e incomincia 15 giorni prima con la funzione \"a scinduta Da Madonna\" giorno in cui l'artistico simulacro viene posto sul fercolo. Nove giorni prima ha inizio la novena in onore di Maria SS. delle Grazie. I giorni pi\u00f9 sentiti sono i tre prima della festa. Per le funzioni religiose la sera del sabato incominciano i vespri solenni. Tutto e tutti si preparano al grande giorno, la mattina alle ore 11:00 comincia la Santa Messa Solenne. Alle ore 18:0, al secondo colpo di martello e al grido di \"evviva la gran Signora Maria SS. delle Grazie!! e chiamamula mi 'ndaiuta\" i portatori conducono il fercolo fuori dalla Chiesa Madre al lancio di mortai e carte multicolori. L'uscita della Madonna viene accolta dallo sventolio dei fazzoletti bianchi e il battito delle mani, quindi ha inizio la processione con il simulacro adornato con molto oro, per le vie del paese dove in ogni quartiere vengono sparati fuochi artificiali. La varetta si ferma ogni qualvolta la gente vuole fare un'offerta, quando si ferma il martello tuona due volte e tuona anche quando riparte. Dopo una processione di 4 ore, alle 22:00 circa si assiste ai fuochi artificiali e il fercolo fa il suo ritorno in Chiesa Madre. La leggenda narra che in un'afosa giornata di agosto del 1706 un carro trainato da buoi con una bellissima statua della Madonna, risaliva il torrente Mazzarr\u00e0 diretto a Roccella Valdemone. Giunti nei pressi di Mazzarr\u00e0 i buoi si fermarono rifiutandosi di procedere. Inutili furono gli sforzi sia del conducente sia di alcuni contadini intenti al lavoro nei campi. Poi il vecchio prete di Mazzarr\u00e0 asperse con acqua benedetta la statua, di colpo i buoi ripresero il cammino andandosi a fermare davanti alla piccola chiesetta di Mazzarr\u00e0. Si grid\u00f2 al miracolo, la statua della Madonna venne portata all'interno della chiesa e il principe decise di costruire sul posto una nuova chiesa dedicata a Maria SS. delle Grazie.\nMasullas.\nA Masullas (OR) la festa patronale della Vergine delle Grazie si svolge a inizio luglio per una durata di tre giorni. Durante il secondo giorno si svolge la solenne processione per le vie del paese con gli abiti tradizionali sardi. Nella sera i festeggiamenti proseguono in piazza con spettacoli e concerti.\nMilazzo.\nNel Comune di Milazzo, il 2 luglio ricorrono i festeggiamenti della Madonna delle Grazie nella frazione Santa Maria delle Grazie, di cui \u00e8 patrona e a cui \u00e8 dedicata la Chiesa Parrocchiale.\nMinturno.\nA Minturno, la Madonna delle Grazie viene festeggiata il 1\u00ba settembre.\nIl 6 aprile 1850, attendendo sul ponte del Garigliano il sommo Pontefice Pio IX, il clero parrocchiale e il popolo minturnese, chiesero di affidare la citt\u00e0 di Traetto e i suoi villaggi sotto la protezione della Vergine delle Grazie.\nCon Breve Pontificio del 6 settembre 1850 la Vergine delle Grazie veniva dichiarata Patrona Principale della citt\u00e0 di Traetto (poi divenuta Minturno) e dei suoi villaggi. L'undici ottobre del 1851 l'Arcivescovo di Gaeta Luigi Maria Parisio nella chiesa di San Pietro, gremita di gente, annunciava al popolo che la citt\u00e0 di Traetto era stata posta sotto la protezione della Vergine delle Grazie.\nCon Breve Pontificio del 1852 il Papa assegnava come festivit\u00e0 della Madonna delle Grazie il 1\u00ba settembre. Con altro Breve Pontificio del 15 luglio 1852 lo stesso pontefice estendeva al clero secolare e regolare di tutta la diocesi di Gaeta l'ufficio proprio con la Messa della Beata Vergine delle Grazie.\nModica.\nLa terza domenica di maggio, a Modica si festeggia la compatrona Madonna delle Grazie.\nMonsoreto.\nLa Festa Patronale di Maria SS. delle Grazie si celebra a Monsoreto, piccolo paese in provincia di Vibo Valentia, nella penultima domenica di luglio.\nPanza.\nPresso il cinquecentesco Convento agostiniano in localit\u00e0 san Gennaro, ogni 2 luglio gli abitanti di Panza, sull'isola d'Ischia, tengono fede alla promessa fatta, secondo la tradizione, di celebrare la Vergine in tale giorno.\nLa sera del 2 luglio, tra lo sparo di mortaretti e le marce della banda, prende corpo la processione che attraversa il paese, per giungere alla parrocchia di san Leonardo di Noblac, dove il simulacro rester\u00e0 esposto per l'intero mese, per fare ritorno all'originale chiesetta, la prima domenica di agosto, con una processione che attraverser\u00e0 l'altro versante del paese.\nPresso il santuario della Madonna Grazie situato a Piove di Sacco. Il Pittore tortonese Cesare Saccaggi nel 1931 immortal\u00f2 la processione della Madonna delle Grazie che si svolse a Chioggia in un dipinto dal titolo \"\"Chioggia - Madonna delle Grazie\".\" \nPordenone.\nL'8 settembre, festa della Nativit\u00e0 della Beata Vergine Maria, a Pordenone si celebra la Madonna delle Grazie nell'omonimo santuario. \u00c8 considerata compatrona della citt\u00e0 assieme a san Marco evangelista.\nPresa (Piedimonte Etneo).\nLa festa in onore della Santa Patrona di Presa, frazione di Piedimonte Etneo nel catanese, ha inizio la prima domenica di agosto e culmina la domenica successiva. I festeggiamenti si aprono con la S. Messa del mattino nella Chiesa parrocchiale alla Vergine intitolata e la sera nella piazza si svolge la tradizionale Asta dei prodotti tipici locali. Nei pomeriggi successivi si svolgeranno altre celebrazioni eucaristiche rispettivamente alla cappella del cimitero, all'edicola votiva di San Giuseppe in Piazza Giovanni XXIII e a quella della Madonna del Carmelo in Piazza Aldo Moro. Il gioved\u00ec avr\u00e0 inizio il triduo di preparazione predicato da un sacerdote di un paese limitrofo presso la Chiesa; questo avr\u00e0 termine il sabato, giorno della Vigilia dei festeggiamenti in cui verr\u00e0 svelata l'immagine statuaria della Madonna delle Grazie. Nelle serate del gioved\u00ec, venerd\u00ec e sabato si alterneranno momenti di intrattenimento in piazza tra musica, ballo e teatro. Si giunge poi al giorno clou dei festeggiamenti: la domenica. Alle 7 del mattino i colpi dei mortaretti e lo scampanio solenne dei sacri bronzi segnano l'inizio del giorno festivo. Nella mattinata si susseguiranno delle celebrazioni eucaristiche e alle ore 11 la S. Messa solenne con la presenza di un'alta autorit\u00e0 religiosa, oltre a quelle delle autorit\u00e0 civili e militari del luogo. Nel pomeriggio alle ore 17 l'immagine di Maria viene traslata dalla cappella posta sull'altare al fercolo. Alle ore 18 la Madonna delle Grazie uscir\u00e0 dalla porta principale della chiesa tra le acclamazioni di \"Viva Maria!\" e lo sparo di mortaretti unito allo scampanio delle campane. Seguir\u00e0 la processione per le vie del paese. Al rientra il fercolo soster\u00e0 nella piazza principale per assistere all'ultima celebrazione eucaristica, e poi rientrer\u00e0 in chiesa dove, riposto il simulacro nella cappella, questo verr\u00e0 velato.\nPrizzi.\nMolto sentita \u00e8 la festivit\u00e0 della Madonna delle Grazie che si venera nella chiesetta situata a occidente dell'abitato del paese di Prizzi, nella citt\u00e0 metropolitana di Palermo.\nLe notizie riguardanti la chiesa della Madonna delle Grazie, sono incerte e vaghe. Viene costruita attorno al 1620, attaccata a una rupe strapiombante alta circa 50 metri. Misura 10 x 4 metri dall'altare maggiore alla porta; ha il suo modesto sagrato, su cui la porta guarda a ponente in gi\u00f9 verso la strada statale per Corleone e verso la contrada Fontanelle.\nSopra la roccia \u00e8 costruito il minuscolo campanile: \"Lu campanar\u00e9ddu\", che d\u00e0 il nome al quartiere circostante.\nEntrando a destra, vi \u00e8 una cappella nella quale \u00e8 sistemata una statua lignea del SS. Crocifisso; a sinistra, un'altra nella quale \u00e8 posta la statua lignea, raffigurante la Vergine Maria, seduta su una seggiola mentre porge il latte al santo Bambino; all'altare maggiore un affresco raffigurante Maria SS. col Bambino dipinti nella roccia, definito dagli studiosi \"acheropita\", cio\u00e8 non dipinta da mano umana.\nSi narra in una leggenda popolare che un pastorello, portando a bere il suo gregge in un laghetto, vide cadervi dentro una delle sue pecore.\nIl pastorello impaurito invoc\u00f2 l'aiuto della Madonna delle Grazie che, apparendogli, salv\u00f2 l'animale e lasci\u00f2 impressa la sua sagoma nella roccia. Incantato da cotanta bellezza si inginocchi\u00f2 per renderle omaggio e, chiese in che modo avrebbe potuto ricambiare la grazia ricevuta. La Vergine Maria, rispose che il pastore avrebbe dovuto far edificare una chiesa in suo onore, dove chiunque avrebbe potuto recarsi per venerarla, pregarla e chiederle grazie. Essendo posta troppo in alto, l'immagine lasciata dalla Madonna, il pastorello le disse che sarebbe stato impossibile far sorgere una chiesa a quell'altezza. Cos\u00ec, la Vergine Maria esaudendo la richiesta del pastorello, lasci\u00f2 pi\u00f9 in basso, impressa sulla roccia l'immagine che La raffigura con in braccio il Bambin Ges\u00f9. Il pastorello, quindi, pot\u00e9 costruire una piccola cappella che in seguito fu ingrandita.\nOgni anno nella Chiesa della Madonna delle Grazie, viene celebrata con messa serale dall'1 al 15 di agosto la quindicina in preparazione alla festivit\u00e0 dell'Assunta.\nIl 5 di agosto di ogni anno viene portata in processione la statua lignea della Madonna delle Grazie, donata alla Chiesa nel 1954. La statua, di difficile collocazione storica, si presume che risalga al periodo del XIX secolo. Questo \u00e8 emerso in seguito a recenti restauri.\nLa devozione alla Madonna delle Grazie negli ultimi anni si \u00e8 particolarmente estesa, grazie alla collaborazione di devoti prizzesi e alla fattiva partecipazione degli abitanti del quartiere.\nPagani.\nMolto sentita la devozione verso la Madonna delle Grazie a Pagani, La Chiesa della Madonna delle Grazie \u00e8 situata in Piazza dei Martiri D'Ungheria,La processione \u00e8 celebrata il 16 di luglio. La Statua va per le strade della chiesa e alle 8 di sera fa ritorno alla chiesa\nRimini.\nIl Santuario di Santa Maria delle Grazie si trova sul colle di Covignano, a tre km di distanza dalla citt\u00e0.\nAlla sua origine vi sarebbero alcune apparizioni della Madonna, presso un convento francescano in cui soggiorn\u00f2, giovane frate, Elia Facchini poi martire in Cina e diventato santo. \nDa segnalare la via Crucis monumentale, probabilmente la pi\u00f9 antica del mondo, che sale verso il santuario con 14 cappelle-stazioni in terracotta policroma. Le antiche formelle furono in gran parte distrutte dalle bombe durante la seconda guerra mondiale; quelle rimaste integre si possono ammirare nel santuario. Le formelle odierne sono opera del famoso scultore riminese Elio Morri.\nRoccavivi.\nLa statua della Madonna delle Grazie viene venerata anche a Roccavivi, un paese in provincia dell'Aquila. Alle pendici del monte Pizzo Deta \u00e8 collocato l'antico santuario dedicato alla Madonna, dove il 13 agosto di ogni anno la statua viene portata in processione per circa tre chilometri fino a raggiungere il paese sottostante. Il giorno successivo la statua della Madonna viene portata in processione per le strade del centro. La venerata immagine della Madonna delle Grazie rimane nella chiesa madre di Santa Maria Assunta fino alla prima settimana di ottobre quando la statua viene trasportata in corteo al santuario.\nIl 2 luglio viene celebrata una messa in onore della Madonna. Il sabato e la domenica successivi si d\u00e0 il via ai festeggiamenti, quando la processione con fiaccolata raggiunge la piccola chiesa (detta anche eremo di Roccavecchia) dove viene celebrata la messa.\nSansepolcro.\nIl santuario di Santa Maria delle Grazie a Sansepolcro, citt\u00e0 situata all'estremit\u00e0 orientale della Toscana, poco distante dalle sorgenti del Tevere, risale al 1518, quando venne fondata l'omonima confraternita che provvide alla costruzione di una chiesa con oratorio. Nel 1555 il pittore locale Raffaellino del Colle dipinse l'immagine della Madonna delle Grazie, molto venerata fin dall'inizio. Nel 1732 il vescovo di Sansepolcro Raimondo Pecchioli dispone un'indagine sul culto, che risulta prestato da tempo immemorabile, almeno dagli inizi del XVII secolo. La festa \u00e8 celebrata la terza domenica dopo Pentecoste per disposizione di papa Leone XIII del 26 novembre 1898, che la estese a tutta la diocesi.\nSassari.\nLa Madonna delle Grazie, ricordata liturgicamente il 9 maggio giorno nel quale fu incoronata dal Capitolo Vaticano, rispettando un voto fatto nel 1943 affinch\u00e9 la citt\u00e0 fosse preservata dai bombardamenti, il simulacro della Vergine, ritrovato miracolosamente nella piazza della chiesa di San Pietro in Silki mentre vi predicava il beato Bernardino da Feltre, nel punto dove ora sorge una colonna celebrativa, viene venerato l'ultima domenica di maggio di ogni anno; viene portato in una suggestiva processione dal Duomo alla chiesa di S. Pietro in Silki. Prendono parte alla processione tutti i gremi cittadini, le associazioni religiose, la \"Misericordia\" (associazione benefica cittadina), le bande musicali, la croce rossa e l'UNITALSI con gli ammalati, gli scouts AGESCI, il Clero cittadino e diocesano, l'arcivescovo col Capitolo, i Carabinieri, i vigili del fuoco (che portano sulle spalle il simulacro della Vergine), e tutti i fedeli. La sera precedente alla processione, dopo la Messa, i vigili urbani e il Sindaco, si recano nel Santuario a prelevare il simulacro; questo viene fissato all'esterno dell'auto dei vigili e viene trasportato, scortato da auto e moto di vigili urbani, in Duomo, da dove la sera seguente partir\u00e0 la processione.\nSava di Baronissi.\nNella seconda domenica di luglio si tiene l'antica processione della \"Madonna delle Grazie\", figura molto venerata nell'intera Valle dell'Irno, la cui statua \u00e8 portata in processione per le strade del villaggio insieme con la Santa patrona del paese Sant'Agnese e a San Pietro (dal 2005). Per perenne devozione o per voto i fedeli percorrono la processione scalzi; essa dura quasi 5 ore e attraversa tutte le strade della comunit\u00e0 Savese. La festa ha inizio circa mese prima dove, al termine della Solenne processione del Corpus Domini i fedeli accorrono in piazza Massimo Troisi (Vallone) per assistere al tradizionale rito dell'Alzata deQuadro, e per tutto il mese la piccola chiesetta sul monte rimane aperta per la venerazione e per la preparazione alla festa della Madonna delle Grazie. Venerata anche nella vicina Caprecano altra frazione di Baronissi.\nScafati.\nLa Madonna delle Grazie viene venerata anche nel Comune di Scafati nell'omonima chiesa. Il suo titolo originale \u00e8 Madonna dei Muroli, insetti che originariamente infestavano le campagne circostanti la chiesa e circondavano come sciami gli edifici pi\u00f9 alti come ad esempio il campanile. La sua memoria liturgica viene vivamente celebrata dalla devota comunit\u00e0 ogni 2 luglio.\nSeiano di Vico Equense.\nAntico borgo nel comune di Vico Equense la fede mariana a Seiano \u00e8 antichissima; la Madonna delle Grazie, l\u2019incoronazione con approvazione papale del 6 luglio 1783 permise di elevare l\u2019antica chiesa a Santuario Mariano; riferimento da sempre per i naviganti alla quale Vergine sono attribuiti moltissimi miracoli di scampati naufragi, a testimonianza centinaia di dipinti votivi che la appellano come \u201cStella Maris\u201d. Qui la Vergine delle Grazie Incoronata prende il nome anche di Santa Maria Vecchia, cio\u00e8 della vecchia chiesa, essendo stato in passato tempio parrocchiale per poi traslare il titolo ad una chiesa pi\u00f9 grande a pianta circolare nel 1793.\nLa prima notizia storica che abbiamo risale alla seconda met\u00e0 del \u2018200, allo stesso periodo pre giottesco risale l\u2019affresco posto sulla lunetta d\u2019ingresso al tempio, successivo quello sulla parete dietro l\u2019altare maggiore, dipinto nei primi decenni del 1500. Correva l\u2019anno 1955 e il Santuario fu il set cinematografico del film \u201cPane amore e...\u201d di Dino Risi con Vittorio De Sica e Sophia Loren. Oggi la festa di Santa Maria delle Grazie (detta Vecchia) inizia il venerd\u00ec che precede l\u2019ultima domenica di Giugno e termina la seconda domenica di Luglio, la festa liturgica conserva la data antica del 2 Luglio, mentre i festeggiamenti esterni avvengono nella prima domenica dopo la festa liturgica con Solenne processione del simulacro lungo le vie principali di Seiano. Tutt\u2019oggi alla Vergine sono attribuite intercessioni miracolose a chiunque la invoca con fede e amore.\nSerracapriola.\nPaese in provincia di Foggia a nord del Tavoliere delle Puglie; la festa viene celebrata il 2 luglio nel Convento dei Frati Cappuccini intitolato a Maria SS. delle Grazie e Padre Pio Giovane. Festa caduta in disuso per circa 10 anni a causa di varie vicissitudini, \u00e8 stata ripristinata nel 2010 da un gruppo di persone del paese devote al culto della Madonna delle Grazie che, organizzatisi in Comitato Permanente, hanno ridato lustro e dignit\u00e0 a questa solennit\u00e0. Dal 23 giugno al 1\u00ba luglio si svolge la novena alla Vergine con Coroncina, Vespri Solenni e Santa Messa vespertina preceduta, quotidianamente, dallo sparo in aria di mortaretti che annunciano l'inizio della novena. Particolarmente suggestiva \u00e8 la tradizione che lega Serracapriola a Chieuti, paese limitrofo, in cui forte e molto sentita \u00e8 la devozione alla Madonna delle Grazie, dovuta a un miracolo avvenuto al tempo dell'invasione dei Turchi (1566); la Madonna avrebbe salvato con un prodigio, ricordato da un affresco nella navata centrale del Convento di Serracapriola, la cittadina di Chieuti dall'invasione e dal saccheggio; pertanto la prima messa delle ore 6:00 del 2 luglio \u00e8 riservata al popolo di Chieuti che, in solenne processione, accompagna il simulacro della Vergine, da Chieuti a Serracapriola per una distanza di circa 4\u00a0km, trasportato su un cocchio trainato da un pony a cui fanno corolla vari fedeli a cavallo. Il pomeriggio del 2 luglio si svolge la Solenne Peregrinatio, durante la quale il Sacro Simulacro della Vergine sfila per le vie del paese, trasportato a spalla da fedeli cosiddetti \"portatori\", in camice bianco e mozzetta celeste, fino alla Piazza Castello, dove avviene la Consacrazione delle cittadine di Serracapriola e Chieuti alla Madonna delle Grazie. Al rientro viene celebrata, all'interno del vasto giardino del Convento, la Messa Solenne, presieduta dal Vescovo Diocesano o dal Guardiano Provinciale dei Cappuccini, a cui partecipano autorit\u00e0 civili e militari dei due paesi limitrofi. La festa si conclude, dopo un concerto di musica leggera tenuto da artisti di chiara fama nazionale, con lo spettacolo di fuochi pirotecnici.\nSiddi.\nA Siddi (CA) la festa patronale della Vergine delle Grazie si svolge dal 29 giugno con l'inizio del Triduo, sino al 2 Luglio dove si svolge la Santa Messa con panegirico e la solenne processione per le vie del paese con il simulacro trasportato con il giogo dei buoi e con gli abiti tradizionali sardi. Nella sera i festeggiamenti proseguono in piazza con spettacoli, concerti e fuochi artificiali.\nSonnino.\n\u00c8 venerata nella Chiesa di San Michele Arcangelo, santuario mariano per la presenza dell'icona in stile bizantino di scuola romana del XIII secolo. L'icona \u00e8 posta all'interno di una \"cornice\" in stucco dorato del XVII secolo: essa rappresenta la figura della Theot\u00f3kos come Basilissa che sorregge il figlio benedicente.\nStefanaconi.\nLa Madonna delle Grazie \u00e8 venerata anche a Stefanaconi nel vibonese e dagli abitanti del vicino comune di Sant'Onofrio il 2 luglio, la scultura \u00e8 stata incoronata per la prima volta nel 1989 e nel 2014 in occasione del 25\u00ba anno, la chiesetta \u00e8 situata in localit\u00e0 Pajeradi luogo in cui la Madonna appar\u00ec secondo la leggenda a un sordomuto guarendolo, chiedendo in cambio la costruzione di un santuario in suo onore a pochi metri dall'apparizione. Nel passato era parrocchia degli stefanaconesi soprattutto per i contadini del posto.\nTeramo.\nLa Festa alla Madonna delle Grazie si celebra a Teramo il 2 luglio e ha il suo culmine nella processione che si snoda per le vie cittadine nelle ore pomeridiane. I festeggiamenti in onore della Madonna incominciano con la Novena e il Triduo. Essa nasce dalla devozione alla Vergine, introdotta intorno alla met\u00e0 del 1400 dal francescano S. Giacomo della Marca, che aveva ottenuto la pacificazione di alcune famiglie teramane in perenne e sanguinosa lotta tra loro. A seguito di numerosi eventi miracolosi, tra cui lo scampato assedio alla citt\u00e0 da parte degli Acquaviva, la Madonna delle Grazie fu proclamata, insieme con S. Berardo, Patrona cittadina.\nIl dono fatto ai teramani, nella seconda met\u00e0 del XV secolo, della preziosa scultura in legno policromo della Madonna con Bambino, accrebbe notevolmente la devozione della cittadinanza.\nTra le pratiche cultuali vi erano le passate, in uso fino a pochi decenni fa, che consentivano di lucrare l'Indulgentia Plenaria. Esse consistevano nell'entrare da una porta della chiesa e uscire da un'altra recitando preghiere.\nDa qualche anno ci si prepara alla festa con una novena di preghiera.\nQuesta festa \u00e8 senz'altro la pi\u00f9 popolare per i cittadini teramani, anche per le manifestazioni collaterali che si svolgono sul piazzale antistante, con stand gastronomici, giostre e gli immancabili fuochi d'artificio.\nTerme Vigliatore.\nA Terme Vigliatore, nella citt\u00e0 metropolitana di Messina, la patrona Santa Maria delle Grazie viene festeggiata il 15 settembre di ogni anno con liturgie ecclesiali e con la solenne processione cui partecipano moltissimi fedeli devoti.\nLa festa patronale ha luogo nell'antica chiesa dei Benedettini e nel parco omonimo. Durante la solenne processione per le vie del paese, la statua raffigurante Santa Maria delle Grazie sosta per qualche minuto davanti alla chiesa a lei dedicata in via del Mare.\nToscana.\nDal 15 maggio 1947, per volere di papa Pio XII, la Toscana \u00e8 stata posta sotto la protezione della Madonna delle Grazie del Santuario di Montenero, gestito dall'ordine benedettino di fondazione toscana dei Vallombrosani. \nOgni anno dal 1947 si svolgono pellegrinaggi da tutte le diocesi toscane, che portano l'olio del Santissimo al Santuario.\nTorre di Ruggiero.\nNel comune di Torre di Ruggiero in provincia di Catanzaro si festeggia la Madonna delle Grazie il 6-7-8 settembre nel santuario omonimo che si trova nel cuore delle Serre. La prima chiesetta, voluta dal Conte Ruggero I il Normanno nel 1017, \u00e8 stata costruita come voto a Maria SS. delle Grazie dal Conte, che andava a combattere in Sicilia e fu donata dallo stesso a Basilio Scamard\u00ec, Abate del Monastero dei Basiliani, sempre nel territorio dell\u2019attuale Comune di Torre di Ruggiero, perch\u00e9 i monaci pregassero per lui nei sabati dedicati alla Madonna. Il terremoto del 1783 distrusse l\u2019antica Chiesetta, ma non distrusse la devozione alla B.V. Maria del popolo delle Pre-serre e delle Serre Calabresi.\nTrabia.\nA Trabia, nella citt\u00e0 metropolitana di Palermo, ogni anno l'8 settembre si festeggia la Madonna delle Grazie. I festeggiamenti hanno inizio con il triduo, poi seguono i vespri e viene portato a spalla il fercolo della Madonna delle Grazie per le vie principali del paese. Tutte le celebrazioni si svolgono presso la Chiesa di Maria Santissima delle Grazie. La chiesa di Maria SS. Delle Grazie \u00e8 stata costruita intorno al 1635-45.\nLa Confraternita di Maria SS. Delle Grazie fu fondata nel 1922.\nUdine.\nPresso il santuario della Beata Vergine delle Grazie, la domenica dopo il quarto sabato di ottobre si celebra il voto cittadino. In questa data sono stati riuniti diversi voti che la citt\u00e0 di Udine fece per scongiurare pestilenze ed epidemie di colera, rivolgendosi all'icona miracolosa della Madonna delle Grazie, custodita nel santuario eretto con l'arrivo dei frati Servi di Maria nel 1479.\nVena Media di Vibo Valentia.\nLa Festa Patronale di Maria SS. delle Grazie si celebra a Vena Media piccolo paese in Provincia di Vibo Valentia giorno 1 e 2 luglio. Nel giorno della vigilia 1\u00ba luglio si svolge la suggestiva SVELAZIONE durante la quale la statua di Maria SS. delle Grazie viene svelata e incoronata, l'evento richiama nel piccolo borgo numerosi fedeli. Il 2 luglio, giorno dei festeggiamenti, la statua della Madonna viene portata in processione per le vie del paese.\nVitulano.\nA Vitulano, come da antichissima tradizione, la festa della Madonna delle Grazie viene celebrata nel giorno dell'Ascensione. La domenica precedente la statua della Vergine viene portata in processione dalla chiesa parrocchiale di Santa Croce fino alla chiesetta di montagna dove ha luogo il novenario. La domenica dell'Ascensione la statua ritorna in paese e poi su un carro viene portata in processione per le strade del paese. Secondo la tradizione, nel giorno della festa si mangia il riso con il latte."}
{"id": "2029920", "revid": "298055", "url": "https://it.wikipedia.org/wiki?curid=2029920", "title": "Biografia di David Bowie", "text": ""}
{"id": "2029922", "revid": "438678", "url": "https://it.wikipedia.org/wiki?curid=2029922", "title": "Le magicien", "text": "Le magicien (\"Il mago\") \u00e8 un cortometraggio diretto da Georges M\u00e9li\u00e8s (Star Film 153) della durata di circa 1 minuto in bianco e nero.\nIn questo film M\u00e9li\u00e8s torna al suo soggetto tipico di giochi di prestigio, apparizioni e sparizioni, effettuati col trucco dell'arresto della ripresa.\nTrama.\nUn uomo vestito da mago (con tanto di barba e cappello a punta stellato) fa apparire un tavolo, poi una scatola, poi salta nella scatola e sparisce. Dalla scatola esce quindi un bambino vestito da Pierrot, che salta gi\u00f9 e diventa un Pierrot adulto. La tavola diventa quindi magicamente imbandita di pietanze, ma quando Pierrot si siede a mangiare sparisce tutto, anche la sedia, facendolo capitombolare a terra. Appare poi un uomo, poi uno scultore togato, che inizia a scolpire un busto, il quale si trasforma per\u00f2 in una donna vera che lo scaccia; poi appare una musa ma quando l'artista fa per abbracciarla sparisce per riapparire dall'altra parte della stanza. Alla fine l'artista si becca un calcio nel sedere da un personaggio appena apparso."}
{"id": "2029925", "revid": "287204", "url": "https://it.wikipedia.org/wiki?curid=2029925", "title": "Bhangar Raghunathpur", "text": " \nBhangar Raghunathpur \u00e8 una suddivisione dell'India, classificata come \"census town\", di 5.009 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 30' 16 N e 88\u00b0 36' 23 E.\nSociet\u00e0.\nEvoluzione demografica.\nAl censimento del 2001 la popolazione di Bhangar Raghunathpur assommava a 5.009 persone, delle quali 2.558 maschi e 2.451 femmine. I bambini di et\u00e0 inferiore o uguale ai sei anni assommavano a 782, dei quali 400 maschi e 382 femmine. Infine, coloro che erano in grado di saper almeno leggere e scrivere erano 2.966, dei quali 1.658 maschi e 1.308 femmine."}
{"id": "2029927", "revid": "125657171", "url": "https://it.wikipedia.org/wiki?curid=2029927", "title": "Roberto Gammino", "text": "Biografia.\nFiglio dell'attore e doppiatore Michele Gammino e fratello del direttore del doppiaggio Giampaolo Gammino, ha doppiato tra gli altri Jonathan Rhys-Meyers nella serie TV \"I Tudors\" e Adam Rodr\u00edguez in \"\". Per il cinema ha dato la voce a Melman la giraffa in \"Madagascar 2\" e \"Madagascar 3 - Ricercati in Europa\" (nel 1\u00b0 \u00e8 doppiato da Fabio De Luigi) e tra gli altri a Vincent Gallo, Jared Leto, Casey Affleck e Pete Dunham nel film \"Hooligans\".\nNell'animazione ha doppiato il personaggio di Eric Cartman nelle prime quattro edizioni di \"South Park\" e, in alcune serie, a Scooby-Doo. \u00c8 anche attore teatrale, e ha lavorato in musical come \"Emozioni\" (2002) e commedie (\"Il padre della sposa\" con Gianfranco D'Angelo, 2006)"}
{"id": "2029929", "revid": "123496651", "url": "https://it.wikipedia.org/wiki?curid=2029929", "title": "When a Man Loves a Woman", "text": "When a Man Loves a Woman \u00e8 una canzone registrata da Percy Sledge nel 1966.\nLa versione originale di Percy Sledge.\nIl singolo arriv\u00f2 alla posizione numero uno sia della \"Billboard Hot 100\" per due settimane che della \"R&amp;B singles charts\" ed alla numero dieci in Olanda ed \u00e8 stata posizionata alla posizione 54 della lista delle 500 migliori canzoni secondo Rolling Stone. \nLa canzone fu anche un notevole successo nel Regno Unito, dove arriv\u00f2 alla quarta posizione nel 1966, e alla seconda nel 1987, dopo essere stata utilizzata in una campagna pubblicitaria della Levi's.\nLa composizione della canzone \u00e8 accreditata a Calvin Lewis e Andrew Wright. Tuttavia, fu in realt\u00e0 scritta dallo stesso Percy Sledge, che per\u00f2 prefer\u00ec dare i copyright del brano a Lewis e Wright.\nMusicisti.\nGli strumentisti per la registrazione del brano furono:\nCover di Michael Bolton.\nNel 1991 Michael Bolton registr\u00f2 una cover del brano, che arriv\u00f2 alla posizione numero uno sia della Billboard Hot 100 che della Hot Adult Contemporary Tracks, facendo guadagnare a Bolton un Grammy Award per la \"Miglior interpretazione vocale maschile\" nel 1992.\nAltre cover.\nAltre celebri interpreti del brano includono Bette Midler nel 1980 per il film \"The Rose\", Esther Phillips nel 1966 e Kenny Rogers nel 1997. Una versione di Jerry Lee Lewis fu inserita nell'album \"The Hits\".\nEsiste una versione eseguita da Spencer Davis Group con Steve Winwood del 1965, quindi forse precedente a Percy Sledge\nAltra cover di un certo rilievo \u00e8 quella di Jonny Rivers\nEsistono anche due versioni italiane, risalenti rispettivamente al 1967 e al 1968: la prima \u00e8 stata interpretata da Fausto Leali e dal gruppo I Bisonti con il titolo \"Quando ami una donna\", mentre la seconda - con il titolo \"Quando un uomo non sa amare\", testo italiano di Don Backy - \u00e8 stata cantata dall'autore ed inserita nell'album Casa Bianca pubblicato dall'etichetta discografica Clan Celentano.\n\"When a Man Loves a Woman\" \u00e8 stata inserita anche nella colonna sonora del film \"La moglie del soldato\"."}
{"id": "2029934", "revid": "767487", "url": "https://it.wikipedia.org/wiki?curid=2029934", "title": "Illusions fantasmagoriques", "text": "Illusions fantasmagoriques (\"Illusions fantasmagoriques\") \u00e8 un cortometraggio diretto da Georges M\u00e9li\u00e8s (Star Film 155) della durata di circa 1 minuto in bianco e nero.\nIn questo film M\u00e9li\u00e8s torna al suo soggetto tipico di giochi di prestigio, apparizioni e sparizioni, effettuati col trucco dell'arresto della ripresa.\nTrama.\nM\u00e9li\u00e8s \u00e8 nel suo teatro e esegue un numero di prestigio con una colomba: la mette in una scatola con alcuni vestiti e ne esce un Pierrot bambino, che colpito con un'accetta si sdoppia. I due litigano allora M\u00e9li\u00e8s li fa sparire. Poi rompe la scatola per far vedere che era vuota e fa riapparire un bambino; poi due bandiere, che si mette a sventolare; infine fa sparire se stesso, per rientrare poi dalla porta della scenografia."}
{"id": "2029936", "revid": "287204", "url": "https://it.wikipedia.org/wiki?curid=2029936", "title": "Bhangri Pratham Khanda", "text": " \nBhangri Pratham Khanda \u00e8 una suddivisione dell'India, classificata come \"census town\", di 4.113 abitanti, situata nel distretto di Cooch Behar, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 26\u00b0 06' 41 N e 89\u00b0 28' 14 E.\nSociet\u00e0.\nEvoluzione demografica.\nAl censimento del 2001 la popolazione di Bhangri Pratham Khanda assommava a 4.113 persone, delle quali 2.110 maschi e 2.003 femmine. I bambini di et\u00e0 inferiore o uguale ai sei anni assommavano a 487, dei quali 244 maschi e 243 femmine. Infine, coloro che erano in grado di saper almeno leggere e scrivere erano 2.843, dei quali 1.587 maschi e 1.256 femmine."}
{"id": "2029937", "revid": "2096950", "url": "https://it.wikipedia.org/wiki?curid=2029937", "title": "Matteo Marzotto", "text": "Biografia.\nAppartiene alla sesta generazione della famiglia Marzotto, industriali della lana sin dal 1836, quinto figlio del conte Umberto Francesco Marzotto e di Marta Vacondio.\n\u00c8 presidente di Ambria Holding da novembre 2020 e FAS International da Novembre 2019. \u00c8 stato presidente di Dondup da settembre 2016 a marzo 2021.\nDopo avere lavorato per quindici anni nelle aziende collegate agli interessi di famiglia tra il 2003 e il 2008 \u00e8 stato prima direttore generale operativo, poi presidente di Valentino S.p.A.\n\u00c8 vice presidente di Associazione Progetto Marzotto da Marzo 2018 (gi\u00e0 Presidente da ottobre 2012 a febbraio 2018) e presidente di Mittelmoda Fashion Award da settembre 2008. Come imprenditore tra il 2009 e il 2013 ha acquisito e rilanciato Vionnet, di cui \u00e8 stato anche presidente da ottobre 2008 a gennaio 2013.\n\u00c8 stato presidente e amministratore delegato di Fiera di Vicenza da dicembre 2013 fino a ottobre 2016.\n\u00c8 stato vicepresidente esecutivo di Italian Exhibition Group da ottobre 2016 a novembre 2018, societ\u00e0 nata dall'integrazione tra Fiera di Vicenza e Rimini Fiera.\nCome \"civil servant\" \u00e8 stato presidente di Fondazione CUOA da giugno 2013 a luglio 2016. \u00c8 stato presidente e commissario di ENIT da agosto 2008 a dicembre 2011.\n\u00c8 stato consigliere indipendente, membro del Comitato Controllo Rischi e Presidente del Comitato Remunerazioni di Brunello Cucinelli S.p.A. (da aprile 2012 a maggio 2020) \nSiede in diversi consigli di amministrazione, tra cui Alcedo SGR S.p.A. (da Ottobre 2020), Morellato (da luglio 2008), 1000Miglia S.r.l. (da ottobre 2018) e Fondazione Festival dei due mondi di Spoleto (da luglio 2020).\n\u00c8 senior advisor investment banking di Alantra Italy (da giugno 2018). \nDa settembre 2013 \u00e8 invitato permanente al Consiglio Generale di Nuovi Orizzonti AIPDF.\nCome \"civil servant\" \u00e8 tra i fondatori (gennaio 1997) della Fondazione per la Ricerca sulla Fibrosi Cistica di cui il 19 aprile 2018 \u00e8 stato eletto all'unanimit\u00e0 presidente.\n\u00c8 stato \"ambasciatore di Expo Milano 2015\".\nSport e passioni.\nAmante della musica classica, \u00e8 appassionato di sport attivo, di natura e delle discipline legate al volo; \u00e8 stato nella squadra Nazionale Under 21 di motocross nel 1986 e pilota di velocit\u00e0 fino al 2010, nel 2009 ha corso come pilota motociclistico professionista nel campionato italiano velocit\u00e0, categoria Supersport, con una Kawasaki: ha partecipato alle sei gare in calendario, totalizzando un undicesimo posto in gara a Misano e chiudendo ventitreesimo nella classifica piloti con 2,5 punti.\nHa partecipato al Grand Prix di Monaco di Formula 3 e a cinque edizioni della Parigi Dakar (2001, 2002 in coppia con Paolo Barilla, 2004, 2006, 2009).\nHa all'attivo 13 partecipazioni alla Vasaloppet in sci di fondo e molteplici gran fondo ciclistiche su strada. Ha partecipato all'edizione 2014 del Crocodile Trophy in Australia, la pi\u00f9 impegnativa manifestazione di mountain bike del mondo. \u00c8 pilota di aeroplano ed elicottero con oltre 3.000 ore di volo.\nSport e Charity.\nCofondatore e presidente della Fondazione per la Ricerca sulla Fibrosi Cistica, \u00e8 impegnato in molte attivit\u00e0 di responsabilit\u00e0 sociale, con l'obiettivo di raccogliere fondi per la ricerca sulla fibrosi cistica, una grave malattia genetica senza una cura definitiva, che ha colpito la sorella maggiore Annalisa, morta nel 1989.\nNel 2012 ha ideato il FFC Bike Tour, coinvolgendo amici sportivi e grandi campioni come Davide Cassani, Massimiliano Lelli, Fabrizio Macchi, Francesco Moser, che in sella alle loro biciclette hanno pedalato attraverso migliaia di chilometri e molte regioni d'Italia per sensibilizzare l'opinione pubblica nell'impegno per la raccolta dei fondi e la diffusione della consapevolezza nei confronti di quella malattia. La prima edizione del BikeTour ha attraversato l'Italia da Milano a Roma per quasi 700 chilometri in pochi giorni. \nOpere.\n\u00c8 autore di tre libri, entrambi iniziative editoriali con un meditato scopo charity &amp; responsibility e il cui ricavato \u00e8 interamente devoluto a favore della Fondazione per la Ricerca sulla Fibrosi Cistica Onlus:\nPremi.\n\u00c8 stato insignito di numerosi riconoscimenti per le sue attivit\u00e0 socio economiche tra i quali:"}
{"id": "2029943", "revid": "287204", "url": "https://it.wikipedia.org/wiki?curid=2029943", "title": "Bhanowara", "text": "Bhanowara \u00e8 una suddivisione dell'India, classificata come \"census town\", di 7.732 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 44' 08 N e 87\u00b0 01' 36 E.\nSociet\u00e0.\nEvoluzione demografica.\nAl censimento del 2001 la popolazione di Bhanowara assommava a 7.732 persone, delle quali 4.099 maschi e 3.633 femmine. I bambini di et\u00e0 inferiore o uguale ai sei anni assommavano a 978, dei quali 500 maschi e 478 femmine. Infine, coloro che erano in grado di saper almeno leggere e scrivere erano 4.503, dei quali 2.787 maschi e 1.716 femmine."}
{"id": "2029945", "revid": "74801", "url": "https://it.wikipedia.org/wiki?curid=2029945", "title": "Kjersti Pl\u00e4tzer", "text": "Biografia.\nSorella del marciatore Erik Tysse."}
{"id": "2029946", "revid": "767487", "url": "https://it.wikipedia.org/wiki?curid=2029946", "title": "Guillame Tell et le clown", "text": "Guillame Tell et le clown (\"Guglielmo Tell e il clown\") \u00e8 un cortometraggio diretto da Georges M\u00e9li\u00e8s (Star Film 159) della durata di circa 1 minuto in bianco e nero.\nIn questo film M\u00e9li\u00e8s continua a usare il trucco dell'arresto della ripresa, per sostituire i personaggi veri a manichini e viceversa.\nTrama.\nUn clown monta i pezzi di un manichino, che si trasforma in Guglielmo Tell, il quale appena prende vita inizia a fare scherzi al clown, che ogni volta smonta un pezzo, ma poi lo rimette. Allora Tell scende dal piedistallo e schiaccia il clown (diventato nel frattempo un pupazzo) per uscire poi dalla porta."}
{"id": "2029948", "revid": "2184720", "url": "https://it.wikipedia.org/wiki?curid=2029948", "title": "Tonight (Negrita)", "text": "Tonight \u00e8 il secondo singolo inedito estratto da \"Ehi! Negrita\", il primo \"best of\" del gruppo musicale rock Negrita.\nIl brano ha partecipato al Festival di Sanremo 2003, dove si \u00e8 classificato al 18\u00ba posto."}
{"id": "2029949", "revid": "174925", "url": "https://it.wikipedia.org/wiki?curid=2029949", "title": "Nicol\u00f2 Abate", "text": ""}
{"id": "2029950", "revid": "287204", "url": "https://it.wikipedia.org/wiki?curid=2029950", "title": "Bholar Dabri", "text": "Bholar Dabri \u00e8 una suddivisione dell'India, classificata come \"census town\", di 10.010 abitanti, situata nel distretto di Jalpaiguri, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 31' 13 N e 89\u00b0 33' 38 E.\nSociet\u00e0.\nEvoluzione demografica.\nAl censimento del 2001 la popolazione di Bholar Dabri assommava a 10.010 persone, delle quali 5.170 maschi e 4.840 femmine. I bambini di et\u00e0 inferiore o uguale ai sei anni assommavano a 981, dei quali 507 maschi e 474 femmine. Infine, coloro che erano in grado di saper almeno leggere e scrivere erano 7.864, dei quali 4.317 maschi e 3.547 femmine."}
{"id": "2029953", "revid": "547992", "url": "https://it.wikipedia.org/wiki?curid=2029953", "title": "Lorenzo Majnoni", "text": "Biografia.\nHa partecipato a numerose fiction televisive come \"Incantesimo\", \"Edda\", \"Il maresciallo Rocca\" ed a vari film cinematografici. Appare anche nel videoclip della canzone T'innamorer\u00f2 di Marina Rei.\nDall'ottobre 2008 entra nel cast principale della soap opera di Canale 5 \"CentoVetrine\", interpretando il ruolo dell'imprenditore \"Alberto Castelli\" che sar\u00e0 il principale azionista della \"Holding Ferri\"."}
{"id": "2029954", "revid": "767487", "url": "https://it.wikipedia.org/wiki?curid=2029954", "title": "Hisham ibn Urwa", "text": "Hish\u0101m b. \u02bfUrwa () fu un Seguace ( \"t\u0101bi\u02bf\u012b\" ) del Profeta dell'Islam Maometto e uno dei primi tradizionisti e trasmettitori di \"\u1e25ad\u012bth\".\nFiglio di \u02bfUrwa b. al-Zubayr (suoi zii furono quindi \u02bfAbd All\u0101h b. al-Zubayr e Mu\u1e63\u02bfab b. al-Zubayr), ebbe come nonni paterni al-Zubayr b. al-\u02bfAww\u0101m e Asm\u0101\u02be bt. Ab\u012b Bakr.\nA Medina, dov'era nato, ebbe come discepoli Ibn Shih\u0101b al-Zuhr\u012b e M\u0101lik b. Anas.\nA lui risale la tradizione riguardante la giovanissima et\u00e0 in cui avrebbe contratto il suo matrimonio col Profeta \u02bf\u0100\u02beisha bt. Ab\u012b Bakr, sorella di sua nonna paterna."}
{"id": "2029955", "revid": "330019", "url": "https://it.wikipedia.org/wiki?curid=2029955", "title": "Palazzo Granafei-Nervegna", "text": "Il Palazzo Granafei-Nervegna \u00e8 un palazzo storico di Brindisi sito in via Duomo.\nStoria delle famiglie Granafei e Nervegna.\nLa famiglia Granafei sarebbe stata originaria di Costantinopoli da cui fugg\u00ec quando fu presa dai Turchi di Maometto II per rifugiarsi a Oria. Nel 1508 si trasfer\u00ec a Brindisi in quanto Ferdinando d'Aragona offriva numerosi incentivi per ripopolare la citt\u00e0 salentina. Il palazzo pass\u00f2 ai Nervegna nel XVIII secolo quando i Granafei decisero di trasferirsi a Mesagne.\nLa famiglia Nervegna, originaria di Ortona, agli inizi dell'Ottocento si stabilisce a Brindisi. Giuseppe, figlio di Vincenzo, svolge l'attivit\u00e0 di commerciante: ha un negozio \"in Largo di Porta Reale\" e si occupa della compravendita di olio, avene e altri prodotti alimentari in particolar modo sulle piazze di Trieste, Venezia e Napoli. Nell'attivit\u00e0 \u00e8 affiancato dal cugino Domenico, figlio di Giustino. Entrambi sono ricordati da Nicola Vacca, in Brindisi ignorata, il primo come \"carbonaro\" facente parte della vendita carbonara nominata \"Liberi piacentini\", il secondo, Domenico, come \"settario graduato\".\nGiuseppe, figlio di Vincenzo e Domenico, figlio di Giustino, originari di Ortona e \"negozianti\" di professione, sono i primi Nervegna a trasferirsi a Brindisi. Giuseppe da Anna Runcaldier, di Trieste, ha 8 figli (due dei muoiono ancora neonati) che lascia prematuramente nel 1833, a circa 50 anni. I suoi averi (immobili e terreni) saranno in parte venduti al pubblico incanto per ripartire l'eredit\u00e0 tra la moglie e i figli, tutti minorenni, Anna, Cristina, Giuseppe Francesco Camillo, Luigi, nato a Trieste (che morir\u00e0 a 17 anni), Antonio e Maria Addolorata. I due figli Giuseppe e Luigi, come il padre, si dedicano ben presto alla compravendita di prodotti alimentari (avene, olio, grano, vino), costituendo nella seconda met\u00e0 dell'Ottocento una \"societ\u00e0 commerciale\". Contemporaneamente accrescono il loro patrimonio acquistando masserie e terreni (oliveti e vigneti) a Brindisi e nei comuni limitrofi e immobili, tra i quali il palazzo Granafei, nel 1862.\nDa segnalare anche una fornace di loro propriet\u00e0, sita in vico I del Monte.\nGiuseppe in particolare, persona erudita e grande appassionato di archeologia e di numismatica (la preziosa raccolta dei volumi di numismatica \u00e8 custodita presso la biblioteca pubblica arcivescovile \"A. De Leo\" di Brindisi), intreccia la sua attivit\u00e0 imprenditoriale con la politica. \u00c8 consigliere, come il fratello Luigi, della Camera di commercio di Terra d\u2019Otranto sin dal dicembre 1864 e presidente della stessa dal 1869 al 1881, carica che ricopre battendosi per lo sviluppo del commercio dei prodotti locali attraverso lo sviluppo delle risorse del territorio (i porti di Brindisi, Taranto e Gallipoli) e la costruzione di infrastrutture adeguate (rete ferroviaria). In qualit\u00e0 di consigliere comunale e provinciale e console di Germania \u00e8 parte attiva nel chiedere al governo e all'amministrazione locale maggiore attenzione all'adeguamento del porto di Brindisi, alle esigenze delle rotte commerciali internazionali e alla rapida conclusione dei lavori di ristrutturazione. In qualit\u00e0 di viceconsole britannico sin dagli anni sessanta si prodiga perch\u00e9 la classe commerciale inglese ponga maggiore attenzione al ruolo del porto di Brindisi una volta che sar\u00e0 scalo della Valigia delle Indie. Sar\u00e0 infine tra i proprietari terrieri che costituiscono nel 1901 a Brindisi il consorzio agricolo cooperativo. Giuseppe e Luigi Nervegna muoiono nel 1908 lasciando i loro averi in eredit\u00e0 a Oscar Maria, primogenito di Giuseppe: con loro cessa l'attivit\u00e0 imprenditoriale della famiglia e pochi anni pi\u00f9 tardi anche il palazzo sar\u00e0 venduto.\nNei primi anni del XIX secolo la famiglia Granafei si trasfer\u00ec a Mesagne, dove ha acquistato una serie di propriet\u00e0, e nel 1862 vendono il palazzo ai fratelli Nervegna, Luigi e Giuseppe, titolare di una societ\u00e0 per il commercio di prodotti agricoli pugliesi che trasportava nei diversi porti dell\u2019Adriatico attraverso le navi di Teodoro Titi, esponente di una delle pi\u00f9 antiche famiglie brindisine giunte in citt\u00e0 nel XVII secolo dalla Spagna. Nervegna inoltre fu proprietario anche di una fornace di laterizi, si batt\u00e9 per lo sviluppo della commercializzazione dei prodotti locali attraverso lo sfruttamento delle risorse dei porti del territorio e la costruzione delle infrastrutture adeguate, quali la ferrovia; viceconsole britannico, consigliere della Camera di commercio di Terra d\u2019Otranto sino dal dicembre 1864, presidente nel giugno 1869 fino al 1881, consigliere comunale a Brindisi dagli anni Settanta e dal 1876 consigliere provinciale. Fu viceconsole olandese e console della Germania e dal 1901 tra i fondatori del Consorzio agricolo cooperativo. Ereditato dal padre e dallo zio nel 1908, Oscar Maria Nervegna vende l'edificio nel 1921 alla societ\u00e0 anonima Piccolo Credito Cattolico, gestito dal sacerdote Lorenzo Monaco (1907), che a sua volta vender\u00e0 a un privato 3 vani su via Giovan Battista Casimiro e il restante palazzo con giardino al Comune di Brindisi (1930) che lo trasformer\u00e0 in sede del Tribunale, della Corte d'Assise e della Pretura fino al 1976.\n\"[...] Palatii m(agnifi)ci Nicolai Granafei, in vicinio S(anc)ti Pelini\": cos\u00ec per la prima volta, nel 1565, \u00e8 documentata l'esistenza del palazzo (Visita pastorale di mons. Giovanni Bovio, arcivescovo di Brindisi); una prima e sintetica descrizione dell'edificio \u00e8 del 1699: nel testamento dell'abate Francesco Luca Granafei, \u00e8 definito un \"palazzo, con sala, camere, magazzini, giardino ed altri membri superiori et inferiori [...] detto il palazzo di Granafei nel vicinato di San Pelino\". L'inventario delle suppellettili del 1749 offre la descrizione della organizzazione settecentesca degli ambienti interni: al piano superiore una sala, l'anticamera \"nella tramontana\", tre camere poste di seguito, la cappella, \"la camera nell'arcova\", la \"camera delle donne\", la camera laterale, la camera appresso, la cucina e la dispensa; a piano terra le \"camere sottane\", comprendenti stalle e magazzini. Agli inizi dell'Ottocento nel Registro [Stato] delle Sezioni sono quantificati gli ambienti: \"palazzo con 12 soprani e 3 sottani\", giardino e 5 magazzini.\nNon risiedendo a Brindisi la famiglia Granafei cede spesso in affitto il palazzo: cos\u00ec risulta dall'inventario del 1749 e nell'atto di vendita del 1862 quando \"trovandosi esso don Luigi Nervegna ad abitare [in affitto] la suddescritta e confinata casa palazziata, vi ha acquistato una certa affezione e quindi col germano [Giuseppe] si sono determinati a chiedere il favore ad esso Don Giovanni che loro ceda in vendita, perch\u00e9 non potrebbe mai bisognare a lui per ragione del suo domicilio ed anche perch\u00e9 essi signori Nervegna vorrebbero farvi delle riduzioni per renderla atta all'uso di ambedue\". Il palazzo sar\u00e0 oggetto di interventi negli anni successivi: verso il 1880 risulta essere \"composto da vani terreni 20, primo piano 20 e secondo piano vani 20\" e giardino.\nStruttura del palazzo.\nL'edificio ha origine, almeno nel suo nucleo originale, nel 1565 il proprietario \u00e8 Nicol\u00f2 Granafei. La costruzione presenta uno stile rinascimentale con alcune influenze barocche, soprattutto evidenti nei balconi. Le cornici marcano tre ordini e si possono leggere quattro aforismi in latino: \nSulla facciata principale vi sono anche decorazioni e delle finestre, l'una diversa dall'altra, e il portale che presenta lo stemma del casato, un leone rampante che reca una spiga di grano (granum fert) che allude alla presunta etimologia del cognome."}
{"id": "2029956", "revid": "287204", "url": "https://it.wikipedia.org/wiki?curid=2029956", "title": "Bikihakola", "text": " \nBikihakola \u00e8 una suddivisione dell'India, classificata come \"census town\", di 11.901 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 33' 28 N e 88\u00b0 09' 00 E.\nSociet\u00e0.\nEvoluzione demografica.\nAl censimento del 2001 la popolazione di Bikihakola assommava a 11.901 persone, delle quali 6.194 maschi e 5.707 femmine. I bambini di et\u00e0 inferiore o uguale ai sei anni assommavano a 1.681, dei quali 865 maschi e 816 femmine. Infine, coloro che erano in grado di saper almeno leggere e scrivere erano 7.840, dei quali 4.460 maschi e 3.380 femmine."}
{"id": "2029957", "revid": "1442080", "url": "https://it.wikipedia.org/wiki?curid=2029957", "title": "Alberto Morrocco", "text": "Oltre a due dottorati honoris causa, era membro illustre di numerose accademie e societ\u00e0 artistiche nazionali, come la Royal Society of Arts, la Royal Society of Edinburgh, la Royal Scottish Society of Painters in Watercolour, la Royal Society of Portrait Painters e la Royal Glasgow Institute of the Fine Arts. Ricevette il Premio San Vito Romano, il Guthrie Award e il Carnegie Award dalla Royal Scottish Academy.\nArtista e insegnante d'arte, divenne famoso in patria e all'estero per i suoi panorami, nature morte, interni, ma soprattutto per le colorite scene balneari e le sue vedute di Venezia. Tra i reali britannici, dipinse un ritratto della Regina Madre."}
{"id": "2029958", "revid": "767487", "url": "https://it.wikipedia.org/wiki?curid=2029958", "title": "Yue Jin", "text": "Con C\u00e1o C\u0101o fin dall'inizio Yue Jin si distinse molto nelle battaglie per la formazione del regno Wei, soprattutto contro Yuan Shao e i suoi figli.\nCombatt\u00e9 inoltre a Ru Nan, Chang Ban e Chi Bi, e nonostante la sconfitta delle truppe Wei si distinse ancora per il suo valore.\nIl suo maggior momento di gloria fu senza dubbio la difesa di Hefei: insieme ai generali Zhang Liao e Li Dian respinse Sun Quan e il suo esercito fino all'arrivo dei rinforzi. Il suo coraggio fu lodato spesso da C\u00e1o C\u0101o e venne annoverato tra i cinque generali Wei, con Yu Jin, Xu Huang, Zhang He e Zhang Liao."}
{"id": "2029959", "revid": "3831", "url": "https://it.wikipedia.org/wiki?curid=2029959", "title": "Ordine Equestre del Santo Sepolcro di Gerusalemme", "text": ""}
{"id": "2029960", "revid": "287204", "url": "https://it.wikipedia.org/wiki?curid=2029960", "title": "Bilandapur", "text": " \nBilandapur \u00e8 una suddivisione dell'India, classificata come \"census town\", di 5.722 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 14' 26 N e 88\u00b0 23' 05 E.\nSociet\u00e0.\nEvoluzione demografica.\nAl censimento del 2001 la popolazione di Bilandapur assommava a 5.722 persone, delle quali 2.907 maschi e 2.815 femmine. I bambini di et\u00e0 inferiore o uguale ai sei anni assommavano a 1.052, dei quali 558 maschi e 494 femmine. Infine, coloro che erano in grado di saper almeno leggere e scrivere erano 2.758, dei quali 1.557 maschi e 1.201 femmine."}
{"id": "2029961", "revid": "339392", "url": "https://it.wikipedia.org/wiki?curid=2029961", "title": "TurboGrafx 16", "text": ""}
{"id": "2029962", "revid": "283141", "url": "https://it.wikipedia.org/wiki?curid=2029962", "title": "Hiarcs", "text": ""}
{"id": "2029963", "revid": "80598", "url": "https://it.wikipedia.org/wiki?curid=2029963", "title": "Platters", "text": ""}
{"id": "2029964", "revid": "26415", "url": "https://it.wikipedia.org/wiki?curid=2029964", "title": "Palazzo Granafei-Nervegna di Brindisi", "text": ""}
{"id": "2029966", "revid": "287204", "url": "https://it.wikipedia.org/wiki?curid=2029966", "title": "Bilpahari", "text": " \nBilpahari \u00e8 una suddivisione dell'India, classificata come \"census town\", di 7.786 abitanti, situata nel distretto di Bardhaman Occidentale, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 43' 26 N e 87\u00b0 14' 03 E.\nSociet\u00e0.\nEvoluzione demografica.\nAl censimento del 2001 la popolazione di Bilpahari assommava a 7.786 persone, delle quali 4.281 maschi e 3.505 femmine. I bambini di et\u00e0 inferiore o uguale ai sei anni assommavano a 1.198, dei quali 619 maschi e 579 femmine. Infine, coloro che erano in grado di saper almeno leggere e scrivere erano 4.111, dei quali 2.635 maschi e 1.476 femmine."}
{"id": "2029967", "revid": "1347902", "url": "https://it.wikipedia.org/wiki?curid=2029967", "title": "Han Hao", "text": "Han Hao (?-?) \u00e8 stato un generale Wei sotto la dinastia Cao W\u00e8i.\nServiva inizialmente sotto Yuan Shu; le sue capacit\u00e0 furono notate da C\u00e1o C\u0101o, che pens\u00f2 bene di averlo come alleato. Infatti Xiahou Dun convinse Han Hao a disertare.\nHan Hao combatt\u00e9 nella campagna contro L\u00fc Bu e riusc\u00ec a salvare la vita a Xihaou Dun, suo generale: Chen Gong e Lu Bu avevano inviato dei messaggeri a Xiahou Dun, che una volta nella tenda del generale si smascherarono e presero prigioniero il Generale. Il piano di Chen Gong fu sventato da Han Hao, che fece irruzione nella tenda ed uccise i messaggeri.\nCombatt\u00e9 anche nelle battaglie contro Liu Bei.\nNel romanzo dei Tre Regni Han Hao viene presentato come il fratello minore di Han Xuan."}
{"id": "2029968", "revid": "287204", "url": "https://it.wikipedia.org/wiki?curid=2029968", "title": "Bipra Noapara", "text": " \nBipra Noapara \u00e8 una suddivisione dell'India, classificata come \"census town\", di 8.996 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 36' 16 N e 88\u00b0 13' 19 E.\nSociet\u00e0.\nEvoluzione demografica.\nAl censimento del 2001 la popolazione di Bipra Noapara assommava a 8.996 persone, delle quali 4.814 maschi e 4.182 femmine. I bambini di et\u00e0 inferiore o uguale ai sei anni assommavano a 985, dei quali 485 maschi e 500 femmine. Infine, coloro che erano in grado di saper almeno leggere e scrivere erano 6.010, dei quali 3.573 maschi e 2.437 femmine."}
{"id": "2029969", "revid": "287204", "url": "https://it.wikipedia.org/wiki?curid=2029969", "title": "Birlapur", "text": "Birlapur \u00e8 una suddivisione dell'India, classificata come \"census town\", di 19.830 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 26' 09 N e 88\u00b0 08' 50 E.\nSociet\u00e0.\nEvoluzione demografica.\nAl censimento del 2001 la popolazione di Birlapur assommava a 19.830 persone, delle quali 10.930 maschi e 8.900 femmine. I bambini di et\u00e0 inferiore o uguale ai sei anni assommavano a 2.668, dei quali 1.411 maschi e 1.257 femmine. Infine, coloro che erano in grado di saper almeno leggere e scrivere erano 12.101, dei quali 7.474 maschi e 4.627 femmine."}
{"id": "2029971", "revid": "3831", "url": "https://it.wikipedia.org/wiki?curid=2029971", "title": "Gran Maestro", "text": ""}
{"id": "2029973", "revid": "416175", "url": "https://it.wikipedia.org/wiki?curid=2029973", "title": "Aeroporto di Magnitogorsk", "text": "L'Aeroporto Internazionale di Magnitogorsk (in russo: \u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0430\u044d\u0440\u043e\u043f\u043e\u0440\u0442 \u041c\u0430\u0433\u043d\u0438\u0442\u043e\u0433\u043e\u0440\u0441\u043a) (IATA: MQF, ICAO: USCM) \u00e8 uno scalo aeroportuale a 19\u00a0km ovest da Magnitogorsk nell'oblast' di \u010celjabinsk in Russia.\nL'aeroporto si trova sul territorio del distretto Abzelilovsky di Bashkortostan, vicino al villaggio di Davletovo, tuttavia, e il territorio adiacente sono amministrativamente subordinati al distretto della riva destra del distretto della citt\u00e0 di Magnitogorsk della regione di Chelyabinsk.\nDati tecnici.\nL'aeroporto di Magnitogorsk dispone di una pista attiva di cemento armato di 3.250 m x 45 m.\nL'aeroporto \u00e8 aperto 24 ore al giorno ed \u00e8 stato attrezzato con il moderno sistema PAPI e il sistema ILS.\nL'aeroporto \u00e8 attualmente equipaggiato per la manutenzione, l'atterraggio e il decollo degli aerei a medio e lungo raggio: Airbus A320, Boeing 737(-300,-400,-500), Ilyushin Il-18, Ilyushin Il-76, Ilyushin Il-96, Yakovlev Yak-40, Yakovlev Yak-42, Tupolev Tu-134, Tupolev Tu-154, Tupolev Tu-204, Tupolev Tu-214, Antonov An-12, Antonov An-24, Antonov An-26, Antonov An-28, CRJ(-100,-200), e di tutti i tipi di elicottero.\nCollegamenti con Magnitogorsk.\nTrasporto pubblico.\nL'aeroporto si trova a circa 15\u00a0km ad ovest dal centro della citt\u00e0. La linea no.104 del trasporto pubblico collega 3-4 volte al giorno il Terminal dell'aeroporto con l'Autostazione di Magnitogorsk.\nTaxi.\nIl modo pi\u00f9 veloce e facile di raggiungere l'aeroporto sono i taxi."}
{"id": "2029975", "revid": "767487", "url": "https://it.wikipedia.org/wiki?curid=2029975", "title": "Percy Sledge", "text": "Carriera.\nDopo aver lavorato per diversi anni in un ospedale come operatore socio-sanitario a Sheffield (Alabama), Percy Sledge viene presentato al produttore discografico Quin Ivy, che gli permette di firmare un contratto con la Atlantic Records. Il suo primo singolo, \"When a Man Loves a Woman\", pubblicato nel 1966, ottiene uno straordinario successo in tutto il mondo, giungendo fino alla prima posizione della \"Billboard Hot 100\". I successivi singoli di Sledge, solitamente ballate soul o R&amp;B, confermano la popolarit\u00e0 del cantante nel corso degli anni settanta.\n\"When a Man Loves a Woman\" ottiene una nuova popolarit\u00e0 alla fine degli anni ottanta grazie ad uno spot pubblicitario della Levi's, arrivando persino alla seconda posizione della classifica dei singoli inglesi e permettendo a Percy Sledge di ritornare sulle scene. Infatti nel 1994, Saul Davis e Barry Goldberg producono il suo nuovo album \"Blue Night\", a cui collaborano, fra gli altri, Bobby Womack, Steve Cropper e Mick Taylor. L'album ha un notevole successo ed ottiene anche una nomination ai Grammy Award. Nel 2004, sempre Davis e Goldberg hanno prodotto l'album di Sledge \"Shining Through the Rain\".\n\u00c8 scomparso nel 2015 all'et\u00e0 di 74 anni, per un'insufficienza epatica causata da un tumore al fegato."}
{"id": "2029977", "revid": "3831", "url": "https://it.wikipedia.org/wiki?curid=2029977", "title": "Cavalieri Portaspada", "text": ""}
{"id": "2029979", "revid": "767487", "url": "https://it.wikipedia.org/wiki?curid=2029979", "title": "Giovanni Paolo Cima", "text": "Biografia.\nGiovanni Paolo Cima proveniva da un'antica famiglia di musicisti milanesi. Nel 1610, fu direttore di musica e organista alla cappella di Santa Maria nella chiesa di San Celso a Milano. Non \u00e8 documentata la sua data di morte che potrebbe essere avvenuta intorno al 1630 conseguenza della peste bubbonica. Giovanni Paolo \u00e8 considerato uno dei pi\u00f9 significativi esponenti della scuola lombarda di violino tanto da essere considerato \"tra i primi ad emancipare la musica strumentale ad arco dalla canzone vocale e dai ritmi di danza per orientarsi verso una musica esclusivamente rivolta ad una destinazione strumentale\".\nNel 1610 fece pubblicare i \"Concerti ecclesiastici\", raccolta contenente una messa, 2 magnificat e falsi bordoni a 4 voci; vari mottetti ed alcune sonate ed un capriccio a 2-4 strumenti. Nella raccolta sono contenute anche alcune composizioni del fratello Giovanni Andrea Cima (1580-1627), egualmente attivo a Milano.\nIl figlio Sebastiano Cima non prosegu\u00ec l'attivit\u00e0 di musicisti di famiglia, trasferitosi a Bergamo nel 1630 apr\u00ec con i figli una bottega di pittura.\nOpere.\nnonch\u00e9 altri pezzi strumentali e di musica sacra conservati in diverse collezioni."}
{"id": "2029981", "revid": "212348", "url": "https://it.wikipedia.org/wiki?curid=2029981", "title": "Vassily Smyslov", "text": ""}
{"id": "2029982", "revid": "767487", "url": "https://it.wikipedia.org/wiki?curid=2029982", "title": "La lune \u00e0 un m\u00e8tre", "text": "La lune \u00e0 un m\u00e8tre (\"La luna a un metro\") \u00e8 un cortometraggio diretto da Georges M\u00e9li\u00e8s (Star Film 160-162) della durata di circa 3 minuti in bianco e nero.\nQuesto film fu un progetto ambizioso di M\u00e9li\u00e8s, che cre\u00f2 una storia di lunghezza tripla, con un continuo rocambolare di effetti speciali e situazioni.\nVi si notano ancora effetti teatrali e cinematografici (l'arresto della ripresa che fa sparire e apparire, personaggi, scenografie e cose), con qualche timida novit\u00e0, come lo scatto singolo, che permette l'animazione dei disegni sulla lavagna (fatta poi in un secondo momento da sagome ritagliate e mosse da fili, un trucco questo di tipo teatrale e non cinematografico).\nCon questo film inoltre M\u00e9li\u00e8s si avvicina al tema dell'astronomo e della luna che sar\u00e0 quello dei suoi capolavori: \"Viaggio nella luna\" e \"Viaggio attraverso l'impossibile\".\nTrama.\nNello studio di un mago, con un grande telescopio puntato da un balcone verso la luna, un diavoletto importuna il mago che sta studiando, ma appare una donna-dea, con una luna in testa, che lo scaccia e ispira il mago, il quale si alza e scrive un progetto alla lavagna, con la Terra e la luna, che si animano e diventano un bambino con la testa di sole che sorride.\nButtata via la lavagna, il mago prende un telescopio, ma si scopre che \u00e8 un matterello, che gli cade nell'occhio. Sparisce la scrivania e la sedia, facendolo capitombolare. Allora guarda verso la luna col grande telescopio, ma questa diventa enorme, entra nella stanza e divora il telescopio, i mobili e poi sputa fuoco. Il mago si ripara con un ombrello, che viene incenerito, poi la luna sputa due bambini-Pierrot, che si mettono a ballare. Rispediti nella bocca del satellite, il mago colpisce la luna mostruosa (fatta con una scenografia di cartone dove si muovono bocca, occhi e sopracciglia) la quale torna piccola in cielo. Il mago cerca allora di colpirla con mobili, che spariscono e alla fine la luna diventa una sottile striscia di luna, dove sta seduta una donna velata, che arriva nella stanza del mago, ma vola via quando lui cerca di abbracciarla, per tornare, senza velo, sullo spicchio di luna. Sparisce poi il balcone e mentre il mago picchia con la scopa l'armatura che \u00e8 apparsa, riappare la luna mostruosa, che lo inghiotte, sputandone poi i pezzi.\nAllora riappare il diavoletto, che la dea della luna riscaccia via; essa lancia i pezzi del mago sulla sedia, che si ricompongono ritrasformandosi nella persona, che si inginocchia alla dea chiedendole che tutta la sua stanza riappaia a posto venendo soddisfatto.\nIl mago allora si rimette a studiare, ripensando all'accaduto e muovendo le braccia pensieroso."}
{"id": "2029983", "revid": "22356", "url": "https://it.wikipedia.org/wiki?curid=2029983", "title": "Mimotonidae", "text": ""}
{"id": "2029999", "revid": "31886", "url": "https://it.wikipedia.org/wiki?curid=2029999", "title": "Addiopizzo Catania", "text": "Addiopizzo Catania \u00e8 un'associazione ed un movimento antimafia, nata a Catania in seguito alla creazione dell'associazione Comitato Addiopizzo nella citt\u00e0 di Palermo nel 2004.\nIn particolare \u00e8 un'associazione antiracket, Onlus e apartitica.\nStoria.\nL'Associazione Addiopizzo Catania, costituita a giugno del 2006 come comitato, nel 2009 ha ottenuto il riconoscimento di associazione antiracket e Onlus. \u00c8 impegnata nella promozione della cultura della legalit\u00e0, con una serie di progetti ed iniziative che mirano ad erodere il consenso mafioso, stimolare la rivolta dei commercianti contro il racket delle estorsioni, contrastare la sottocultura mafiosa, riunendo tutti coloro che condividono la frase \u201cUn intero popolo che non paga il pizzo \u00e8 un popolo libero\u201d.\nProgetti e Iniziative.\nAccanto all'impegno antiracket \"Addiopizzo Catania\" ha da sempre accompagnato un impegno sociale e culturale. Il 16 maggio 2009 Addiopizzo Catania assieme ad altre associazioni catanesi, riesce a portare in piazza circa 200 persone con il comune intento di pretendere legalit\u00e0 e giustizia per Catania. Il corteo ha sfilato anche per la via Plebiscito, via comunemente nota alla citt\u00e0 per l'alta densit\u00e0 mafiosa.\nL'associazione ha inoltre realizzato dei progetti di educazione alla legalit\u00e0 nelle scuole medie superiori, ha organizzato diversi incontri formativi tra le facolt\u00e0 dell'Ateneo catanese, ed ha avviato una stretta collaborazione con le associazioni antiracket presenti nel territorio; collabora inoltre con associazioni culturali anche fuori Sicilia.\nNel 2008 all'associazione viene dato in gestione un immobile confiscato alla mafia da condividere con l'associazione \"Libera\". L'immobile rimane inagibile poich\u00e9 necessita di ristrutturazione e quindi di somme di denaro che non sono disponibili nelle casse delle due associazioni. Solo nell'inverno del 2011 Addiopizzo Catania riesce ad ottenere dalla Provincia i fondi necessari per iniziare i lavori.\nProgetto Scuole.\nVede impegnata l'associazione nelle scuole medie superiori e nelle facolt\u00e0 universitarie di Catania e provincia con l'organizzazione di incontri di educazione alla legalit\u00e0 che prevedono la partecipazione ed il contributo di rappresentanti della magistratura, delle principali associazioni antiracket catanesi e di imprenditori che si sono ribellati al racket delle estorsioni.\nNell'ambito di tale progetto inoltre \u00e8 stato redatto, con l'ausilio di personale specializzato, e distribuito durante gli incontri nelle scuole, un questionario composto da 20 domande finalizzato ad acquisire elementi utili a valutare la percezione del concetto di legalit\u00e0 da parte degli alunni coinvolti. I risultati, elaborati con il contributo di docenti universitari, sono stati presentati nel corso di una conferenza stampa, il 2 dicembre 2009.\nIn collaborazione con la Facolt\u00e0 di lettere e lingue dell'universit\u00e0 di Catania, nell'anno accademico 2009/2010, viene realizzato il progetto Medialab, che prevede la concessione di 3 crediti formativi universitari agli studenti che svolgevano attivit\u00e0 in seno all'associazione. Il progetto ottiene 180 richiese di adesione. \nDal 2010 su invito del CET Academic Programs l'associazione \u00e8 impegnata in una serie di incontri sul tema della mafia e dell'antimafia in Sicilia, con studenti provenienti da diversi stati degli USA.\nNell'ottobre del 2013 ha preso il via il progetto \"Io ricordo\" finalizzato a sostenere e valorizzare la memoria storica . A questo scopo vengono realizzati tre murals: uno in ricordo delle vittime della strage di Capaci, uno a ricordo delle vittime della strage di Via D'Amelio e un terzo con i volti delle vittime catanesi della mafia.\nNel 2014 inoltre, l'associazione ha promosso il concorso \"Ridisegna e riscrivi Addiopizzo Catania\" rivolto agli studenti delle scuole medie superiori di Catania e provincia: \u00e8 stato proposto agli studenti di ridisegnare il logo di Addiopizzo Catania e di scrivere uno slogan in grado di rappresentare i valori di cui l'associazione \u00e8 portatrice. I migliori disegni e slogan sono stati premiati con un buono libri da spendere presso una delle librerie pizzo free: la premiazione \u00e8 avvenuta il 3 giugno 2014 presso il bene confiscato di cui l'associazione \u00e8 assegnataria.\nProgetto del \"consumo critico\".\nTale progetto, nella prima fase, ha avuto come obbiettivo quello di creare una rete di potenziali consumatori che si impegnano pubblicamente a sostenere le aziende che dichiarano di non essere colluse in alcun modo con soggetti mafiosi. La rete cos\u00ec creata costituisce anche un valido supporto contro le conseguenze economiche, sociali e personali del rifiuto del \u201cpizzo\u201d da parte dei commercianti, imprenditori, liberi professionisti.\nTale fase, che prevede l'adesione da parte del cittadino\\consumatore al manifesto del consumo critico ove \u00e8 spiegato nel dettaglio lo scopo dell'iniziativa, ha raggiunto il primo importante traguardo delle 2500 firme. L'elenco dei cittadini e consumatori che hanno aderito al progetto \u00e8 stato reso pubblico attraverso conferenza stampa tenutasi il 30 settembre 2008, presso i locali della Prefettura di Catania ed ha avuto vasta eco sui media. Oggi, tramite una continua opera di raccolta delle adesioni presso i nostri banchetti informativi, il numero di consumatori che aderiscono al progetto sono quasi 6.000\nLa seconda fase del progetto si \u00e8 svolta attraverso la creazione di una lista di commercianti \u201cpizzo free\u201d sostenuti dai cittadini\\consumatori che hanno aderito all'iniziativa del consumo critico. La sfida di riuscire a scuotere dal torpore Catania, pungolare i cittadini catanesi e farli riflettere sul fenomeno delle estorsioni, creando una rete di persone che non siano solo consumatori consapevoli ma cittadini consci del proprio ruolo e del proprio potere all'interno della societ\u00e0 civile, ha gi\u00e0 raggiunto un primo, importante, traguardo con la presentazione, il 30 giugno 2010 in Prefettura alla presenza dei vertici delle Istituzioni locali, della lista con le prime 50 attivit\u00e0 \u201cpizzo free\u201d che oggi sono diventate pi\u00f9 di 130.\nUn ulteriore passo in avanti del progetto, si \u00e8 avuto nell'aprile 2015, con l'ingresso nella lista pizzo-free della \"Geotrans s.r.l\" in amministrazione giudiziaria, azienda confiscata alla mafia (per l'esattezza ad Ercolano), con la quale si \u00e8 instaurata una profonda collaborazione con l'associazione. Sui teloni dei camion dell'azienda per esempio \u00e8 stata riportata la dicitura \"\u201cla legalit\u00e0 viaggia con le aziende confiscate\u201d\" insieme al logo di Addiopizzo Catania. Questa collaborazione \u00e8 stata sponsorizzata sui quotidiani nazionali oltre che sulla stampa locale e sui social network. Invero non si tratta dell'unica azienda confiscata alla mafia che aderisce alla lista \u201cpizzo free\u201d di Addiopizzo Catania: anche la La.ra. s.r.l. e gli Ulivi s.r.l. aderiscono al consumo critico.\nSolidariet\u00e0.\nAddiopizzo Catania dal Natale del 2009 ha portato avanti, il progetto \"Regaliamo(ci) un sorriso\", con cui sono stati raccolti, selezionati e distribuiti tra case famiglia, parrocchie, associazioni e semplici cittadini alimenti, vestiti e giocattoli.\nNel periodo antecedente la Pasqua del 2011 \u00e8 stata organizzata la lotteria \"Regaliamo una sorpresa\", iniziativa che ha consentito, tra l'altro, di finanziare il progetto \u201cUn muro contro la mafia\u201d, sostenere un nucleo familiare in grave difficolt\u00e0 economica e dare un aiuto all'associazione Talit\u00e0 Kum che opera nel popoloso quartiere di Librino. L'iniziativa riproposta anche nel 2012 ha consentito di: sostenere Laura Salafia, la studentessa colpita accidentalmente da un proiettile nel luglio 2010 e rimasta gravemente ferita, contribuendo all'acquisto di un'abitazione strutturalmente riadattata alle sue attuali condizioni di salute; realizzare il murale dedicato al giudice Borsellino e alla sua scorta e sostenere le spese di gestione del bene confiscato di cui l'associazione \u00e8 assegnataria insieme a Libera.\nNel 2013 l'iniziativa ha avuto come scopo quello di raccogliere i fondi necessari per raffigurare sul murale di Piazza Lanza anche i volti delle vittime di mafia catanesi, e quello di dare un contributo economico alla biblioteca civica Ursino-Recupero, gioiello culturale catanese di rilevanza mondiale che rischia di chiudere per mancanza di fondi. In occasione della Pasqua 2014 poi, \u00e8 stata organizzata sempre nell'ambito dell'iniziativa \"Regaliamo una sorpresa\" la consegna di oltre 150 uova di Pasqua ai bambini di diverse case famiglia catanesi e ai bambini ricoverati presso i reparti di oncologia pediatrica degli ospedali della citt\u00e0.\nIn occasione della Pasqua 2014 poi, \u00e8 stata organizzata sempre nell'ambito dell'iniziativa \u201cRegaliamo una sorpresa\u201d la consegna di oltre 150 uova di Pasqua ai bambini di diverse case famiglia catanesi e ai bambini ricoverati presso i reparti di oncologia pediatrica degli ospedali della citt\u00e0; e visto il buon esito dell'iniziativa, bench\u00e9 ridimensionata, e stata nuovamente realizzata l'anno successivo con \u201cRegaliamo una sorpresa 2015\u201d dove sono state consegnate 15 uova pasquali (insieme ad un utensile per cucina, di cui la comunit\u00e0 necessitava) ai bambini delle comunit\u00e0 Arcobaleno.\nNell'anno 2015 inoltre, l'associazione ha scelto di fare da supporto alla scuola Brancati di Catania, con sede a Librino ,la quale \u00e8 stata vittima del furto di tutti i pc del laboratorio dell'aula informatica, adoperandosi per donare un notebook, e per coinvolgere tutti i cittadini. In particolare, da un imprenditore pizzo free \u00e8 arrivata la donazione di tutti i pc necessari per la ricostituzione del laboratorio informatico della scuola.\nCollaborazione con le associazioni antiracket.\nParticolarmente intensa la collaborazione con le associazioni anrtiracket di Catania e provincia, in particolare con le due principali associazioni catanesi antiracket, ASAEC e ASAEE.\nNell'ambito di tale collaborazione Addiopizzo Catania ha partecipato al workshop Legalopoli organizzato a Roma dall'ASAEC e ad altre manifestazioni organizzate dalla predetta associazione.Rilevante, inoltre, \u00e8 stato il contributo in termini di impegno all'iniziativa \u201cArance pizzo free\u201d promossa a sostegno di un imprenditore di Palagonia dall'ASAEE negli anni 2008 e 2009 e approdata anche al Quirinale. Sempre nell'ambito della collaborazione con le associazioni di categoria si ricorda la partecipazione agli incontri da titolo \"Le mafie, conoscerle per difendersene\" organizzati nel mese di gennaio del 2008 a Firenze dal Coordinamento Antimafia di Firenze, Fondazione Antonino Caponnetto e Libera Toscana.\nDi recente l'associazione ha organizzato in Umbria ed Emilia Romagna diversi incontri sulla legalit\u00e0 e le strategie di lotta al fenomeno delle estorsioni.\nL'Associazione si \u00e8 costituita parte civile nel processo nr.973/2012 R.G.I.P., conclusosi nel 2012, scaturito dalla denuncia di Casella Filippo, uno degli imprenditori facenti parte della lista pizzo Free, nonch\u00e9 nel processo scaturito dall'operazione Iblis nel 2011 e non ancora concluso.\nCasa di Beppe, Ninni e Roberto.\nL'associazione \u00e8 assegnataria (insieme a Libera) di un appartamento confiscato ad un esponente del clan Santapaola, sito nel quartiere di Picanello, la quale, nel corso del tempo e diventato lo snodo fondamentale della maggior parte delle attivit\u00e0 dell'associazione.\nRistrutturato ed inaugurato alla presenza delle Istituzioni il 27 gennaio 2011, \u00e8 diventato la \u201cCasa di Beppe, Ninni e Roberto\u201d, poliziotti della Squadra Mobile di Palermo caduti per mano mafiosa ed \u00e8 un avamposto di legalit\u00e0 per il quartiere. L'appartamento \u00e8 infatti necessario per il coinvolgimento, attraverso mirati progetti di educazione culturale, dei giovani del quartiere, i quali, se adeguatamente valorizzati, rappresentano indubbiamente una risorsa per il futuro della nostra citt\u00e0.\nL'appartamento \u00e8 la sede operativa e sede legale dell'associazione, e fin da subito diventa il centro di molte attivit\u00e0, come il progetto inaugurato nel gennaio 2013 \u201cA lezione a Casa di Beppe, Ninni e Roberto\u201d con l'attivazione di un corso di doposcuola gratuito per i bambini che ha riscontrato sin da subito il favore degli abitanti del quartiere Picanello, che si \u00e8 concluso nel mese di giugno, e molte altre attivit\u00e0.\nNegli anni successivi l'appartamento \u00e8 stato utilizzato per altri progetti, come i progetti: \u201cCine legalit\u00e0\u201d, un cineforum organizzato aperto ai ragazzi di una casa famiglia catanese (casa famiglia \u201cArcobaleno\u201d) finalizzato, attraverso la proiezione di diversi film, a stimolare il dibattito con i ragazzi e la loro coscienza sociale; lo \u201cLo Scaffale delle Storie\u201d, una biblioteca -cineteca finalizzata a fornire un servizio culturale costante, alla gente del quartiere, e pi\u00f9 in generale alla cittadinanza catanese, \u201cScatti di legalit\u00e0\u201d, un progetto destinato ad alcuni dei ragazzi della casa famiglia \u201cArcobaleno\u201d. che hanno avuto la possibilit\u00e0 di seguire, sempre gratuitamente, 4 incontri con un maestro di fotografia, Antonio Parrinello, cos\u00ec da imparare, oltre che i rudimenti dell'arte fotografica, ad osservare la realt\u00e0 che li circonda, a partire dal quartiere di Picanello, e infine una delle ultime iniziative lanciate \u00e8 stata quella del progetto \"Si pu\u00f2 Fare\" per mezzo del quale sono stati organizzati, una serie di incontri tra i ragazzi della casa famiglia \"\u201cArcobaleno\u201d\" e una serie di professionisti, i quali, attraverso i racconti delle loro diverse esperienze hanno trasmesso ai ragazzi un modello da seguire.\nAziende Confiscate.\nL'associazione segue e fornisce supporto ai lavoratori delle aziende confiscate dalle organizzazioni criminali, che spesso, per ragioni non sempre legate al mercato, sono costrette a chiudere.\nTra le realt\u00e0 suddette possono citarsi la \"La.Ra s.r.l\", la \"In.co.ter s.p.a.\" e la (oggi fallita) \"Riela Group.\"\nAddiopizzo Catania si \u00e8 occupata di sollecitare le istituzioni in maniera tale da cercare di mantenere i livelli occupazionali delle aziende ad un passo dalla liquidazione e affinch\u00e9 venissero sempre dovutamente riscontrate le \u201cdenunce\u201d degli stessi lavoratori, anche grazie a collaborazioni attive con gli amministratori delle stesse oltre che con le istituzioni competenti in materia come la Prefettura, le Commissioni (Nazionale e Regionale) antimafia, il Ministero dell\u2019Interno, la Corte dei Conti e l\u2019Agenzia Nazionale dei Beni Confiscati e Sequestrati, la Procura della Repubblica di Catania, la sezione Misure di Prevenzione del Tribunale di Catania.\nPresenza sul territorio.\nAddiopizzo Catania \u00e8 presente sul territorio anche attraverso iniziative volte a sollecitare il senso civico e preservare la memoria storica da parte della cittadinanza. In tale contesto si colloca la realizzazione, nell'ambito del progetto \"Un muro contro la mafia\" , di un murale realizzato nei pressi dell'ospedale Garibaldi recante la scritta \u201c Contro la mafia, l'amore per la memoria l'impegno dell'azione, ed ancora del murale di viale Ulisse dedicato al giudice Giovanni Falcone e alle vittime della strage di Capaci. Nel 2012 \u00e8 stato realizzato, sul muro perimetrale della casa Circondariale di Piazza Lanza il murale dedicato al giudice Borsellino ed ai ragazzi della scorta caduti nella strage di via D'Amelio, completato il 2 luglio 2013 con i volti di alcune delle vittime catanesi. Tra le altre iniziative vanno infine ricordate quelle di sensibilizzazione poste in essere a partire dal 2008 in occasione della Festa di S.Agata con l'esposizione di striscioni e adesivi che invitano la cittadinanza alla ribellione contro lo mafia.\nL'associazione, inoltre, \u00e8 assegnataria, insieme a Libera di un appartamento confiscato ad un esponente del clan Santapaola, sito nel quartiere di Picanello.\nRistrutturato ed inaugurato alla presenza delle Istituzioni il 27 gennaio 2011, \u00e8 diventato la \"Casa di Beppe Montana, Ninni Cassar\u00e0 e Roberto Antiochia\", poliziotti della Squadra Mobile di Palermo caduti per mano mafiosa ed \u00e8 pronto per diventare un avamposto di legalit\u00e0 per il coinvolgimento, attraverso mirati progetti di educazione culturale, dei giovani del quartiere, i quali, se adeguatamente valorizzati rappresentano indubbiamente una risorsa per il futuro della nostra citt\u00e0.\nIn tale ottica il 22 gennaio 2013 ha preso il via il progetto \"A lezione a casa di Beppe, Ninni e Roberto\" con l'attivazione di un corso di doposcuola gratuito per i bambini che ha subito riscontrato il favore degli abitanti del quartiere Picanello che si \u00e8 concluso nel mese di giugno.\nIl 27 febbraio al 7 maggio 2014 si \u00e8 svolto \u00e8 stato realizzato il \"Cinelegalit\u00e0\", un cineforum aperto ai ragazzi di una casa famiglia catanese (casa famiglia \u201cArcobaleno\u201d) finalizzato, attraverso la proiezione di diversi film, a stimolare il dibattito con i ragazzi e la loro coscienza sociale.\nDall'8 marzo al 30 giugno 2014 inoltre la \u201cCasa di Beppe Montana, Ninni Cassar\u00e0 e Roberto Antiochia\u201d ha ospitato un altro progetto \"Lo scaffale delle storie\" : una biblioteca-cineteca gratuita, aperta al quartiere e alla cittadinanza, per ribadire l'importanza della crescita culturale come principale risorsa dell'agire quotidiano.\nAncora, dal 7 aprile 2014, sempre presso la \u201cCasa di Beppe Montana, Ninni Cassar\u00e0 e Roberto Antiochia\u201d \u00e8 stato realizzato il progetto \"Scatti di legalit\u00e0\": alcuni dei ragazzi della casa famiglia \"Arcobalenno\" hanno avuto la possibilit\u00e0 di seguire, sempre gratuitamente, 4 incontri con un maestro di fotografia, Antonio Parrinello, cos\u00ec da imparare, oltre che i rudimenti dell'arte fotografica,ad osservare la realt\u00e0 che li circonda, a partire dal quartiere di Picanello.\nIl 12 giugno 2014 presso il Cortile Platamone \u00e8 stato organizzato il dibattito pubblico dal titolo \"Giustizia, riforme e antimafia\" con la partecipazione dei magistrati Sebastiano Ardita, Antonino Di Matteo, Nicola Gratteri e del giornalista Saverio Lodato.\nIl 19 luglio 2014 per il secondo anno consecutivo si \u00e8 svolta presso la scuola Quirino Maiorana la commemorazione dei caduti della strage di via D'Amelio alla presenza delle Autorit\u00e0 cittadine e di numerosi esponenti della societ\u00e0 civile.\nUn muro contro la mafia.\nAll'inizio di marzo 2011 appare una scritta nei pressi della circonvallazione catanese: \"contro la mafia l'amore per la memoria e l'impegno per l'azione\". Il murale, realizzato nella totale legalit\u00e0, \u00e8 firmato \"Addiopizzo Catania\" ed \u00e8 la prima delle opere che l'associazione annuncia di voler realizzare nella citt\u00e0 al fine di darle un volto nuovo. Dopo poco meno di due mesi la scritta viene oscurata da ignoti che ne cancellano la prima parte che viene ripristinata dagli associati. \nIn prossimit\u00e0 del 23 maggio in occasione della commemorazione della strage di Capaci \"Addiopizzo Catania\" inizia la realizzazione di un secondo murale raffigurante Giovanni Falcone la moglie Francesca Morvillo e le altre vittime della strage: gli agenti della scorta Vito Schifani, Rocco Dicillo, Antonio Montinaro.\nIl 26 maggio una secchiata di vernice rossa viene gettata da anonimi sul volto del giudice. Gli addiopizzini vanno avanti nella realizzazione del murale.\nIl 9 luglio il murale \u00e8 pronto e viene inaugurato alla presenza della moglie di Rocco Dicillo tramite una conferenza stampa grazie alla quale gli addiopizzini lo hanno simbolicamente consegnato ai cittadini che ne hanno permesso la realizzazione.\nEntrambi i murali sono stati realizzati con parte del ricavato della lotteria \"regaliamo una sorpresa\" autorizzata dai Monopoli di Stato e organizzata in occasione della Pasqua 2011.\nI biglietti, al costo di un euro ciascuno, sono stati venduti tra i cittadini che hanno cos\u00ec contribuito non soltanto alla realizzazione dei murale ma anche per aiutare l'associazione Talita Kum del quartiere difficile di Librino, e a sostenere un nucleo familiare in difficolt\u00e0 economica.\nOratorio San Pio X.\nNell'aprile 2015 l'associazione si \u00e8 mossa attivamente sui social allo scopo di pubblicizzare e dare il pi\u00f9 ampio sostegno dei ragazzi dell'oratorio San Pio X del quartiere di Nesima di Catania. \u00c8 stato girato un video con gli stessi ragazzi dell'oratorio con cui si chiedeva al presidente della Regione Sicilia, Rosario Crocetta, di riprendere i pagamenti verso la ditta edile che doveva ristrutturare e mettere in sicurezza lo stesso. L'iniziativa ha riscosso interesse mediatico a livello televisivo nazionale.\nParco Giochi S.Tecla.\nDal dicembre 2015 l'associazione, ha lanciato un progetto volto a riqualificare alcune aree dismesse della citt\u00e0 di Catania, in maniera da fornire dei servizi, e quindi anche un \u201cpresidio di legalit\u00e0\u201d per i giovani catanesi, soprattutto nelle zone periferiche della citt\u00e0, allo scopo di sottrarre nuova \u201cmanodopera\u201d alla criminalit\u00e0 organizzata.\nIl progetto \u00e8 partito con la creazione di un parco giochi per bambini nella frazione di Santa Tecla (Acireale).\nSulla scia dell'ottima riuscita del progetto, l'associazione sta lavorando alla raccolta fondi per la creazione di un nuovo parco giochi, da realizzarsi in un'altra area periferica della citt\u00e0 di Catania, al Villaggio Dusmet.\n#Certochefirmo.\nA partire dal 2015, all'interno dell'associazione si \u00e8 dato avvio a tutta una serie di attivit\u00e0 preparatorie e organizzative, che sono poi culminate, nel marzo 2016, con la presentazione di una petizione popolare alla Camera dei Deputati e al Senato della Repubblica, avente come oggetto, una proposta di riforma del Codice Penale e del Codice Penitenziario in riguardo all'annosa questione della certezza della pena; tema questo, che nel tempo si \u00e8 sempre pi\u00f9 diffuso nell'opinione pubblica, via via che i casi di cronaca si susseguivano, e che, a causa dell'eccessiva mancanza di certezza nei confronti delle pene inflitte ai vari assassini, criminali o mafiosi, \u00e8 andato crescendo sempre pi\u00f9 nei cittadini un senso di frustrazione ed impotenza di cui l'associazione si \u00e8 fatta portatrice. La petizione a dicembre del 2018 ha raccolto pi\u00f9 di 5000 firme ed ha visto l'adesione, tra glia altri dei sindaci di Catania e Palermo.\nLe infiltrazioni mafiose nella festa di Sant'Agata.\nIl 5 febbraio 2008, in seguito alla scoperta delle infiltrazioni e degli interessi della mafia nell'organizzazione e nello svolgimento della festa catanese di Sant'Agata, il comitato Addiopizzo Catania ha esposto in via S. Giuliano, uno striscione con scritto: \"S. Agata liberaci dalla mafia\". Un comunicato stampa, poco diffuso dalle agenzie giornalistiche, invitava i catanesi ad esporre uno striscione simile dai propri balconi.\nIl 5 febbraio 2009, Addiopizzo Catania, riporta agli occhi dei catanesi il problema della mafia a Catania. Tramite degli adesivi che riportavano le scritte: \"S. Agata liberaci dal pizzo\", \"S. Agata \u00e8 contro il pizzo, e i cittadini?\", \"Semu tutti devoti tutti? allora basta pizzo\" e \"Catania svegliati\", sparsi per via Etnea e per le vie attigue, l'associazione ha permesso ai cittadini che andavano alla \"messa dell'aurora\" di pensare che Catania ha ancora bisogno del cambiamento culturale tanto acclamato.\nLa medesima iniziativa \u00e8 stata riproposta dai ragazzi di Addiopizzo Catania nel 2010 e nel 2011."}
{"id": "2030001", "revid": "767487", "url": "https://it.wikipedia.org/wiki?curid=2030001", "title": "Un homme de t\u00eates", "text": "Un homme de t\u00eates o de t\u00eate (\"Un uomo di testa\") \u00e8 un cortometraggio diretto da Georges M\u00e9li\u00e8s (Star Film 167) della durata di circa 1 minuto in bianco e nero.\nIn questo film si vede, forse per la prima volta per M\u00e9li\u00e8s, il trucco del mascherino e contromascherino, tipico dei suoi capolavori, che si andava ad aggiungere al trucco dell'arresto della ripresa, molto usato nei suoi film precedenti.\nTrama.\nM\u00e9li\u00e8s, in una stanza con due tavoli su sfondo nero, si toglie la testa (si vede come usi la testa di un manichino e copra la sua testa con una scatola nera che sparisce sullo sfondo), e la appoggia sul tavolo di sinistra (dove \u00e8 effettivamente la sua testa, che si muove e parla, grazie al trucco del mascherino). Poi la testa gli riappare, nuova, in testa; dopo aver dimostrato che non c'\u00e8 niente sotto il tavolo, passandoci sotto, si sfila anche questa testa e la mette sul tavolo accanto all'altra, e cos\u00ec una terza volta. Allora prende un banjo e si mette a cantare, accompagnato dalle sue tre teste sui tavoli. Ma devono essere stonate, perch\u00e9 le fa sparire con un colpo di banjo. Allora si sfila un'altra testa e la lancia via, poi prende la testa superstite sul tavolo e se la rinfila con un lancio."}
{"id": "2030007", "revid": "119982", "url": "https://it.wikipedia.org/wiki?curid=2030007", "title": "Campionato del mondo di scacchi 1954", "text": "Il campionato del mondo di scacchi 1954 vide affrontarsi il campione del mondo in carica Michail Botvinnik e Vasilij Smyslov. Il match termin\u00f2 in parit\u00e0, permettendo a Botvinnik di conservare il titolo, e si svolse a Mosca tra il 16 marzo e il 13 maggio. Arbitro principale fu il cecoslovacco Karel Opo\u010densk\u00fd.\nQualificazioni.\nLe qualificazioni iniziarono con il torneo interzonale di Saltsj\u00f6baden (nei pressi di Stoccolma), tenutosi tra il 15 settembre e il 21 ottobre 1952. Vide affrontarsi 21 giocatori in un girone all'italiana; il vincitore fu Aleksandr Kotov, con 16,5 punti su 20, ben tre punti sopra Tigran Petrosyan e Mark Tajmanov, arrivati secondi a pari merito.\nI primi otto classificati dell'interzonale avanzarono al torneo dei candidati, svoltosi a Neuhausen e Zurigo dal 28 agosto al 24 ottobre 1953. Qualificati di diritto erano anche cinque giocatori del torneo dei candidati precedente: Smyslov, Bron\u0161tejn, Keres, Najdorf e Boleslavs'kyj. Reshevsky ed Euwe furono invitati per aver partecipato al campionato del mondo del 1948. Il torneo fu cos\u00ec un doppio girone all'italiana tra 15 giocatori.\nVincitore fu Smyslov, che con 18 punti su 28 distanzi\u00f2 di due punti Bron\u0161tejn, Keres e Reshevsky.\nCampionato mondiale.\nIl campionato mondiale si svolse a Mosca al meglio delle 24 partite. Essendo finito in pareggio, Botvinnik conserv\u00f2 il titolo.\nIl match fu molto combattuto, con sole otto patte; molte partite furono di significativa importanza teorica."}
{"id": "2030009", "revid": "367445", "url": "https://it.wikipedia.org/wiki?curid=2030009", "title": "Lingua swahili", "text": "Il swahili (pronuncia: \"suah\u00ecli\") \u00e8 una lingua bantu, della famiglia delle lingue niger-kordofaniane, diffusa in gran parte dell'Africa orientale, centrale e meridionale.\n\u00c8 la lingua nazionale di Tanzania, Kenya, Uganda e Ruanda nonch\u00e9 una delle sei lingue ufficiali dell'Unione Africana, la lingua ufficiale della Comunit\u00e0 dell'Africa Orientale insieme all'inglese e l'interlingua della Federazione dell'Africa Orientale, che ha come lingue ufficiali l'inglese e il francese. Il swahili \u00e8 diffuso anche al di fuori dei paesi in cui \u00e8 lingua ufficiale, siccome \u00e8 usata come lingua di business in Burundi e ha molti altri parlanti nella Repubblica Democratica del Congo. Inoltre, essendo il swahili una lingua storicamente legata al commercio marittimo, ci sono comunit\u00e0 di lingua swahili in molte citt\u00e0 portuali anche al di fuori dell'Africa.\nSecondo Ethnologue (2021), \u00e8 parlato da 69 milioni di persone; l'80% circa di esse lo parlano come lingua seconda (L2), ragion per cui a livello di parlanti nativi appare molto in basso nelle classifiche ma svetta ai primi posti tra le lingue pi\u00f9 diffuse al mondo per numero di parlanti totali, un destino in comune con lingue come l'inglese e il francese. Data la parentela con molte altre lingue Bantu, \u00e8 la pi\u00f9 grande interlingua nativa dell'Africa orientale e una delle interlingue maggiori di tutta l'Africa subsahariana (in quella settentrionale, si usa l'arabo moderno standard).\nNome e storia; variet\u00e0 standard.\nIl nome \"swahili\" deriva dall'aggettivo arabo \"sawahili\" (\u0633\u0648\u0627\u062d\u0644\u064a), al plurale \"sawahil\" (\u0633\u0648\u0627\u062d\u0644), che significa \"costiero (dall'arabo \"s\u0101\u1e25il\" e persiano \"sahel\", \u0633\u0627\u062d\u0644, \"costa\", che \u00e8 la radice da cui deriva anche il nome Sahel). Questo aggettivo ha storicamente assunto la funzione di denotare i popoli della costa orientale africana. Dalla radice \"swahili\" che indica il popolo derivano in swahili una quantit\u00e0 di costrutti; il nome \"kiswahili\", per esempio, \u00e8 composto usando il prefisso \"ki\", che \u00e8 prefisso dei nomi delle lingue; chi parla swahili (\"gli swahili, la gente swahili\") viene detto mswahili (al plurale waswahili); e analogamente uswahili \u00e8 la cultura swahili, o la regione abitata dai popoli di lingua swahili.\nIl swahili si svilupp\u00f2 come lingua di interscambio sulle rotte commerciali che univano l'Africa all'Asia, e che costituivano una rete estremamente ampia e attiva che aveva uno dei suoi maggiori centri a Zanzibar. Tali scambi, di cui si ha notizia almeno a partire dal I secolo a.C., influenzarono profondamente le culture della costa orientale dell'Africa, che acquisirono elementi bantu, arabi, indiani, persiani e via dicendo. In questo contesto, il swahili svolgeva una funzione di interfaccia; questa sua natura di lingua commerciale e multiculturale si riflette nella straordinaria abbondanza di prestiti linguistici che il swahili ha ricevuto da altre lingue. Sono numerosi i termini di origine araba (per esempio \"waziri\", \"ministro\"), persiana (\"serikali\", \"governo\") e hindi (\"chandarua\", \"zanzariera\").\nCon l'arrivo degli europei e il colonialismo, il swahili non perse le sue caratteristiche di lingua aperta alle contaminazioni con altri idiomi. Se i vocaboli non-bantu del swahili antico sono quasi tutti di origine araba o persiana, moltissimi vocaboli di recente acquisizione sono di origine portoghese (p.es., \"pesa\" per \"denaro\" o \"meza\" per \"tavolo\"), tedesca (\"shule\" per \"scuola\") o inglese (\"basi\" per \"autobus\" o \"gari\" per \"automobile\").\nNonostante i numerosi vocaboli acquisiti da lingue straniere, il swahili ha sempre mantenuto la struttura generale di una lingua bantu, e ha molte pi\u00f9 parole in comune con le lingue bantu che con l'arabo, il persiano, e cos\u00ec via; queste caratteristiche ne hanno facilitato la diffusione come seconda o terza lingua in ampie regioni dell'entroterra africano in cui si parlano lingue della stessa famiglia.\n\u00c8 difficile stabilire con precisione da quanto tempo il swahili esista come lingua distinta; molto probabilmente il nucleo del linguaggio si svilupp\u00f2 a Zanzibar, per poi diffondersi lungo le rotte commerciali, a partire da millecinquecento anni fa. Uno dei primi documenti scritti in swahili pervenutici \u00e8 un poema epico (trascritto in alfabeto arabo) intitolato \"Utenzi wa Tambuka\" (\"La storia di Tambuka\"), del 1728.\nDi questa lingua, suddivisa in dialetti relativi a pi\u00f9 aree geografiche (e.g. Congo, Mozambico, Comore, Mayotte, Somalia...), esiste una variet\u00e0 standard e prestigiosa, cio\u00e8 la \"Kiunguja\", basata sulla parlata della citt\u00e0 di Zanzibar (Tanzania). I libri che insegnano il swahili standard (o che partono da questa variet\u00e0 per poi aprire una finestra sulle altre) si basano sulla variet\u00e0 Kiunguja. Il nome di questa variet\u00e0 deriva dal nome in swahili di Zanzibar, una citt\u00e0 dell'omonima isola che significa \"l'Isola dello Zenzero\" o \"l'Isola dei Neri\".\nClassificazione e rapporti con altre lingue.\nI linguisti classificano il swahili nel gruppo delle lingue stretto bantu centrali G. Appartiene al sottogruppo di lingue bantu noto come Sabaki, ed \u00e8 strettamente correlato alle lingue del gruppo Miji Kenda quali pokomo e ngazija e alle lingue delle Comore. Come si \u00e8 gi\u00e0 detto, il vocabolario della lingua risente di numerose influenze. Laddove uno stesso concetto si possa esprimere in diversi modi, i termini derivati da lingue non-bantu sono in genere considerati pi\u00f9 raffinati e quelli bantu pi\u00f9 volgari.\nDistribuzione geografica.\nIl swahili \u00e8 la lingua madre del \"popolo swahili\" o waswahili, in realt\u00e0 costituito da una grande variet\u00e0 di etnie e culture di origine africana, araba, persiana e indiana. Questo popolo abita un lungo tratto della costa africana sull'Oceano Indiano, dalla Somalia meridionale al Mozambico settentrionale, ed \u00e8 presente in numerose isole come Zanzibar, Pemba, Mafia, Lamu, le Comore e persino il Madagascar. Questa diffusione rispecchia il fatto che la parola \"swahili\" deriva dall'arabo per \"popoli della costa\".\nCome seconda, terza o quarta lingua, il swahili \u00e8 parlato in gran parte dell'Africa subsahariana; certamente in Tanzania, Kenya, Uganda, Ruanda, Burundi, Congo (RDC), Somalia, Comore (incluso Mayotte), Mozambico, Malawi, Zambia, Repubblica Centrafricana.\nLingua ufficiale.\nIl swahili \u00e8 la lingua ufficiale della Tanzania, dell'Uganda, del Ruanda e del Kenya. \u00c8 anche una delle sei lingue di lavoro dell'Unione Africana insieme a inglese, spagnolo, portoghese, francese e arabo moderno standard ed \u00e8 la lingua ufficiale della Comunit\u00e0 dell'Africa Orientale insieme all'inglese. Infine, \u00e8 l'interlingua della Federazione dell'Africa Orientale, che per\u00f2 ha come lingue ufficiali l'inglese e francese (ma di fatto in quell'area la popolazione parla il swahili come interlingua).\nIl portoghese \u00e8 parlato in paesi dell'Africa orientale e occidentale come Mozambico e Angola ed \u00e8 anche lingua ufficiale in questi paesi, mentre l'arabo \u00e8 diffuso in Nordafrica a seguito delle conquiste dell'Impero Islamico. Il francese \u00e8 lingua ufficiale in primis di molti paesi colonizzati in passato dai francesi (Benin, Burkina Faso, Cameroon, Chad, Djibouti, RDC, Gabon, Madagascar, Senegal, Togo...). Lo spagnolo si parla a Ceuta e Melilla, nella parte africana delle Colonne d'Ercole, e nelle Isole Canarie, territori spagnoli vicini alle coste del Marocco. L'inglese infine \u00e8 una generica interlingua che pu\u00f2 essere conosciuta dai parlanti educati, se si eccettua il Sudafrica (in cui comunque i parlanti inglesi non sono la maggioranza) e alcuni paesi in cui \u00e8 pure lingua ufficiale. Quindi, se si aggiunge il swahili, questo gruppo di lingue \u00e8 particolarmente rappresentativo dell'Africa. Il Ruanda ha ben tre di queste lingue come ufficiali: swahili, inglese e francese (a cui poi si aggiunge una quarta lingua).\nDialetti e lingue derivate.\nData la variet\u00e0 culturale ed etnica dei popoli che parlano swahili come prima lingua, non sorprende che esistano numerose varianti locali, o dialetti. Si distinguono comunemente i seguenti dialetti principali:\nAlfabeto latino e pronuncia puntuale.\nI primi documenti scritti risalgono ad un periodo compreso tra la fine del '600 e gli inizi '700 ed utilizzavano l'alfabeto arabo; l'attuale forma scritta, di uso corrente, utilizza l'alfabeto latino.\nQuanto alla fonetica, le parole swahili sono quasi tutte piane, cio\u00e8 l'accento cade sempre sulla penultima sillaba. In genere, questo implica che sia accentata la penultima vocale della parola; tuttavia, ci sono casi in cui pu\u00f2 essere \"accentata\" una consonante. Questo vale per esempio per \"mbwa\" (\"cane\"), in cui si enfatizza la \"m\", o \"nne\" (\"quattro\") in cui si enfatizza la prima \"n\". Vocali e consonanti si pronunciano in genere in modo abbastanza simile all'italiano. La pronuncia standard del swahili fa fede alla variet\u00e0 di Zanzibar. e contiene dei suoni presi in prestito dall'arabo, che possono essere approssimati dai parlanti non colti.\nNon si usano \"C, Q, X\". Quanto alle lettere doppie (e.g. italiano palla), il swahili non ha le doppie tranne nel vocabolo per dire \"quattro\", \"nne\". In alcune parlate dialettali, alcune consonanti sia sorde che sonore si possono sentire accompagnate da aspirazione, cio\u00e8 uno sbuffo d'aria: /p\u02b0 t\u02b0 t\u0283\u02b0 k\u02b0 b\u02b0 d\u02b0 d\u0292\u02b0 \u0261\u02b0/. Due parole identiche ma aventi due significati diversi possono essere distinte dall'aspirazione.\nQuanto ai prestiti, circa il 30% del vocabolario swahili deriva dall'arabo. La stessa scrittura, prima dell'alfabeto latino, come gi\u00e0 accennato era basata sull'alfabeto arabo con alcune modifiche marginali alle consonanti e ai diacritici delle vocali. Alcuni parlanti colti possono riprodurre la faringalizzazione nelle consonanti che in arabo sono faringalizzate: /d\u02e4, s\u02e4, t\u02e4, z\u02e4/. Per ottenere una consonante faringalizzata, bisogna immaginare di pronunciare una consonante (in questo caso /d, s, t, z/) con la radice della lingua gi\u00e0 avvicinata alla parete della gola/faringe, come se ci si stesse soffocando con la lingua. Si sentir\u00e0 dunque una consonante cupa, strozzata e chiusa. Anche la vocale successiva si sentir\u00e0 cupa, strozzata e chiusa. La faringalizzazione era presente forse anche in Old Chinese, secondo la ricostruzione Baxter-Sagart (2014), e in ebraico biblico. Nei prestiti in arabo, cade la 'ayn, ci\u00e8 la fricativa faringale sonora, cio\u00e8 un suono che si pu\u00f2 immaginare come la vocale neutra pronunciata con la radice della lingua in posizione di faringalizzazione. Nella parola \"Allah\" la \"LL\" \u00e8 faringalizzata come eccezione per dare enfasi e questa faringalizzazione si pu\u00f2 conservare nelle varie lingue straniere, incluso il swahili. Per finire, se una parola araba contiene /q/ (una \"c\" di \"c\"ane pronunciata con la radice della lingua contro la parte morbida del palato/il velo palatino/zona uvulare, cio\u00e8 dove si trova un pendaglio detto \"ugola\"), un parlante colto pu\u00f2 pronunciarla /q/. Altrimenti, si approssima e in pi\u00f9 tutte le faringalizzazioni cadono. A questi accomodamenti, si aggiunge la caduta di 'ayn, come gi\u00e0 detto, e l'approssimazione eventuale delle quattro consonanti reperibili in prestiti (/\u03b8/ &gt; /s/; /\u00f0/ &gt; /z/; /\u0263/ &gt; /g/; /x/ &gt; /h/ \"o simili\"; /q/ &gt; /k/). Cadono pure gli allungamenti vocalici presenti in arabo, a meno che un parlante colto decide di ritenerli (non sono da confondere con gli allungamenti vocalici in swahili), e cade pure la hamza/stacco glottale/colpo di glottide, cio\u00e8 un suono solitamente sonoro che si approssima immaginando di tirare un colpetto di tosse.\nInfine, la lettera \"m\", se anteposta a una consonante (non la semivocale \"w\"), viene enfatizzata e d\u00e0 luogo a una sillaba, che eventualmente pu\u00f2 ricevere l'accento, come in \"mzuri\". Lo stesso si pu\u00f2 dire per la \"n\" se anteposta a una consonante diversa da \"y\" (con l'eccezione della combinazione speciale \"ng'\", in cui la \"n\" non viene mai enfatizzata).\nIntroduzione generica al vocabolario e all'ora swahili.\nPur avendo una struttura generale bantu sia dal punto di vista grammaticale che lessicale, il swahili \u00e8 ricco di parole di derivazione straniera, che riflettono i periodi di dominazione culturale o politica straniera attraverso la storia dell'Africa orientale, o comunque l'influsso dei rapporti dei popoli della costa africana con altre culture. Sono particolarmente numerose le parole di origine araba (per esempio i numeri dal venti in poi, \"lugha\", \"lingua\", \"safari\", \"viaggio\", \"saa\", \"ora\" o \"orologio\", \"kufikiri\", \"pensare\", \"kitabu\", \"libro\"); ha origine araba, come si \u00e8 detto, lo stesso nome \"swahili\". Nel swahili moderno sono molto comuni anche le parole di origine inglese (per esempio \"kompyuta\", \"computer\", \"stampu\", \"francobollo\", \"televisheni\", \"televisione\", \"penseli\", \"matita\"). Altre parole hanno origine portoghese (\"meza\", \"tavolo\", \"gereza\", \"prigione\"), persiana (\"sheha\", \"capovillaggio\") e tedesca (\"shule\", \"scuola\"). In generale, le parole di origine straniera non sono soggette alle regole grammaticali tipicamente bantu del linguaggio; per esempio, i sostantivi non hanno suffissi tipici per il singolare e il plurale, a differenza di quanto avviene per quelli di origine africana.\nUna delle peculiarit\u00e0 del swahili \u00e8 che le ventiquattro ore del giorno hanno una numerazione differente rispetto a quella standard predominante nel mondo. Questa numerazione \u00e8 legata al fatto che nell'area di origine del swahili, che \u00e8 prossima all'equatore, gli orari dell'alba e del tramonto sono sostanzialmente invarianti nell'arco dell'anno, rispettivamente alle 6 antimeridiane e alle 6 pomeridiane. Il sistema di numerazione swahili conta le ore a partire dall'alba e dal tramonto. Per esempio, le 7 antimeridiane sono indicate dall'espressione \"saa moja asubuhi\", letteralmente \"l'una del mattino\", mentre le 7 pomeridiane sono \"saa moja usiku\" (\"l'una della notte\"); le 8 antimeridiane sono \"saa mbili asubuhi\" (\"le due del mattino\"), e via dicendo. Il numero zero non viene impiegato; le 6 antimeridiane o pomeridiane sono rispettivamente indicate dalle espressioni \"saa kumi na mbili asubuhi\" (\"le dodici del mattino\") e \"saa kumi na mbili jioni\" (\"le dodici della sera\").\nGrammatica swahili: preambolo, discussione della difficolt\u00e0 fondamentale del swahili e come risolverla.\nLa caratteristica fondamentale (e difficolt\u00e0 fondamentale, mentre altre non sono veramente quella fondamentale) del swahili \u00e8 la concordanza di numero basata sul sistema di 8 classi di nomi, tale per cui in primis un determinato prefisso forma il singolare e il plurale di una parola. La conoscenza del singolare e del pattern della classe (cio\u00e8 che tipo di vocaboli contiene una classe) in larga misura permettono l\u2019identificazione della classe, ragion per cui si capisce con che prefisso formare il plurale del vocabolo. Le classi, se si riuniscono i singolari e plurali in coppia, sono 8, ma molte grammatiche le separano, modificano leggermente il numero e spiegano che ce ne sono 18. Altre ancora spiegano che il swahili ne ha 22: semplicemente, in passato ne possedeva altre due (singolare +plurale), oggi obsolete ma ancora presenti nelle altre lingue Bantu. Qui, per semplificare, si prende la versione che spiega che il swahili ha \"8 classi\".\nLa difficolt\u00e0 nasce nel momento in cui pi\u00f9 categorie grammaticali hanno l\u2019accordo con questo prefisso che dipende dal nome e dal suo numero (peraltro il prefisso non \u00e8 universale: esistono 8 classi). L\u2019accordo/concordanza con il prefisso del nome per il singolare o plurale, variabile in base alla classe, coinvolge infatti l\u2019aggettivo qualificativo, l\u2019aggettivo/pronome dimostrativo, l\u2019aggettivo/pronome possessivo, tutti i numeri tranne il 6/7/9/10/multipli di dieci, la preposizione \"di\" per indicare il complemento di specificazione e il verbo alla terza persona quando riferito al nome in questione. Per esempio, \"bambino &gt; bambini\" \u00e8 una parola appartenente alla \u201cclasse 1 m-wa\" (mtoto &gt; watoto), mentre altre parole come \"libro &gt; libri\" appartengono invece alla classe 2 ki-vi (kitabu &gt; vitabu). \"Bello &gt; belli, due, questo &gt; questi, quello &gt; quelli, mio, i libri/i bambini/il libro/il bambino illustra &lt;inserire argomento a caso&gt;\" prendono certi prefissi se si riferiscono a \"bambino\" o a \"libro\", a cui si aggiunge il fatto che in questo preciso caso le parole sono state selezionate per fare l\u2019esempio al singolare: potrebbero essere \"bambini\" e \"libri\". Gi\u00e0 esse stesse in partenza hanno un diverso singolare e plurale: wa- funziona con la classe 1 m-wa, non con altri nomi: il plurale di \"libro\" \u00e8 vitabu, non *watabu. Si ricorda che molte informazioni sulla classe vengono dal singolare, che contiene gi\u00e0 il prefisso: \u00e8 anche la forma dei dizionari cartacei e online e le 8 classi hanno dei pattern (non contengono in toto dei vocaboli alla rinfusa).\nIl sistema di prefissi per formare i tempi verbali affermativi e negativi, eccetto la terza persona riferita non ai pronomi personali \u201clui/lei, loro\u201d come soggetto, \u00e8 invece piuttosto regolare; le 8 classi seguono in parte dei pattern e la formazione del plurale diventa meccanica, quindi non rappresenta la difficolt\u00e0 principale.\nUn modo di superare la difficolt\u00e0 nella concordanza potrebbe quello di studiare un vocabolo al singolare e plurale (sono meccanici) con degli elementi annessi gi\u00e0 declinati al singolare e plurale (sono quelli che creano la difficolt\u00e0 principale), in modo da mutare una difficolt\u00e0 in un automatismo o in un punto di forza nell\u2019apprendimento siccome il swahili \u00e8 piuttosto ferreo in queste regole, salvo poche eccezioni e dei nomi e aggettivi invariabili in numero (a questi si aggiungono dei numeri che non concordano in classe). Per esempio, se si studia la parola \u201clibro\u201d, kitabu (peraltro \u00e8 un prestito arabo facilmente riconoscibile), si studia il plurale vitabu (\u00e8 di classe 2 ki-vi) e si unisce a elementi tradotti in swahili come \u201cil mio libro &gt; i miei libri; questo libro &gt; questi libri; quel libro &gt; quei libri; il libro bello &gt; i libri belli; il libro illustra\u2026 &gt; i libri illustrano\u2026; due libri; il libro del professore &gt; i libri del professore\u201d. In un\u2019ipotetica frase come \u201cquesti miei libri belli illustrano la storia di Mozambico\u201d, gli elementi e i dati fondamentali sono la classe della parola \u201clibro\u201d (classe 1 ki-vi) e il fatto che \u00e8 una parola plurale (vitabu). Mentre la prima soluzione consiste nell\u2019affrontare il problema non consiste solo nel legare le categorie grammaticali pi\u00f9 critiche al vocabolo (o almeno al suo pattern singolare-plurale), la seconda consiste nell\u2019impostare fin dal primo momento una spiegazione in cui tutti questi elementi sono gi\u00e0 trattati insieme e interconnessi (basta conoscere a monte un pugno di radici che riguardano le componenti grammaticali critiche). Il sistema verbale si pu\u00f2 approfondire a parte siccome \u00e8 piuttosto ferreo e presenta una criticit\u00e0 solo se i verbi hanno come soggetto non un pronome personale soggetto (e.g. egli parla, loro parlano VS il bambino parla, i bambini parlano).\nIl swahili in sintesi si pu\u00f2 pensare come una lingua sub-sahariana che funziona basandosi su un grande sistema dal funzionamento ferreo di prefissi e infissi che modificano la radice delle varie parole. In molte altre caratteristiche, \u00e8 molto pi\u00f9 spartana e snella rispetto alle lingue neo-romanze (e.g. non vi \u00e8 morfologia per il genere femminile in nessuna categoria grammaticale e non esistono gli articoli, come in cinese. Al massimo, delle parole cambiano interamente nel passaggio da maschile a femminile, e.g. baba &gt; mama). Le radici si possono immaginare come \u201cradici nominali, radici verbali, radici possessive, radice dimostrativa prossimale e distale, radici numerali, radici aggettivali, radici preposizionali\u201d.\nEsempi.\nDialetto Kibajuni.\n(dialetto settentrionale parlato dagli abitanti delle Isole Bagiuni, vicine alla Somalia):"}
{"id": "2030013", "revid": "228587", "url": "https://it.wikipedia.org/wiki?curid=2030013", "title": "Sale (Negrita)", "text": "Sale \u00e8 il primo singolo estratto da L'uomo sogna di volare, il sesto album della rock band Negrita."}
{"id": "2030014", "revid": "121837", "url": "https://it.wikipedia.org/wiki?curid=2030014", "title": "Superguscio", "text": ""}
{"id": "2030016", "revid": "121837", "url": "https://it.wikipedia.org/wiki?curid=2030016", "title": "Superinvolucro", "text": ""}
{"id": "2030017", "revid": "256896", "url": "https://it.wikipedia.org/wiki?curid=2030017", "title": "Gran Maestri dell'Ordine di Malta", "text": ""}
{"id": "2030023", "revid": "118170573", "url": "https://it.wikipedia.org/wiki?curid=2030023", "title": "Diga di Gannano", "text": "La diga di Gannano \u00e8 una diga costruita negli anni tra il 1949 e il 1956, sbarra il corso del fiume Agri, presso la localit\u00e0 Caprarico, frazione di Tursi e si sviluppa al confine tra i territori dei comuni di Tursi e Stigliano, entrambi nella provincia di Matera.\nCaratteristiche tecniche.\nLe caratteristiche tecniche sono quelle di una diga in muratura, a gravit\u00e0 e a paratoie mobili con soglia tracimante. Il muro ha un'altezza di 18 metri, una lunghezza alla base di 161,50 metri e una lunghezza in cima di 204 metri.\nFauna.\nA seguito di indagini promosse dalla Regione, nelle acque della diga sono presenti: trota fario, trota iridea, alborella, cavedano, rovella, triotto, carpa (specchi, regina..), tinca, carassio, pesce gatto, pesce persico, persico trota, scardola, anguilla. Segnalato ma non campionato il luccio.."}
{"id": "2030025", "revid": "256896", "url": "https://it.wikipedia.org/wiki?curid=2030025", "title": "Gran Maestri dell'Ordine Teutonico", "text": ""}
{"id": "2030033", "revid": "167080", "url": "https://it.wikipedia.org/wiki?curid=2030033", "title": "Guerre russo-turche", "text": ""}
{"id": "2030036", "revid": "287204", "url": "https://it.wikipedia.org/wiki?curid=2030036", "title": "Shen Dzu", "text": "Lo Shen Dzu o Shenzhu (), conosciuto in Occidente come Maiale di dio. I festeggiamenti sono caratteristici di Taipei sull'isola di Taiwan, per l'occasione molti suini precedentemente fatti ingrassare tramite alimentazione forzata, vengono sacrificati, adornati ed esposti durante i festeggiamenti.\nCaratteristiche fisiche.\nGli animali offerti in sacrificio sono suini dagli occhi neri e di colore grigio carbone e pesano in media 820-830 kg, contro i 200-300\u00a0kg del maiale comune, ma gli esemplari pi\u00f9 grossi possono arrivare fino ai 900\u00a0kg. Questi suini possono arrivare ad una lunghezza complessiva, dal naso alla coda, di quasi 2 metri. \nAllevamento.\nOgni anno, circa 700 suini di et\u00e0 compresa tra i 15 e i 24 mesi, vengono selezionati per essere sacrificati. Essi vengono messi in strette gabbie di bamb\u00f9 per impedire l'attivit\u00e0 fisica e vengono nutriti forzatamente tramite un tubo di gomma introdotto nell'esofago - una pratica chiamata gavage, utilizzata anche con oche ed anatre per la produzione del foie gras. I suini non vengono alimentati esclusivamente con il cibo (solitamente riso, patate e frutta), ma in alcuni casi anche con sabbia o metalli pesanti (come il piombo) per aumentarne il peso in maniera truffaldina. Il costo di un simulacro varia, in media, dai 200.000 dollari taiwanesi (circa 4.500 euro) per un esemplare di 600\u00a0kg fino ai 3 milioni (circa 67.500 euro) per uno di 900\u00a0kg. \nOrigini storiche e Festival Yimin.\nOltre alla destinazione alimentare, il motivo principale per cui viene allevato questo tipo di suino \u00e8 la partecipazione allo \"Shen Dzu Contest\", una gara tenuta all'interno del cosiddetto \"Festival Yimin\". Si tratta di una festivit\u00e0 religiosa, originaria della popolazione hakka ma ora celebrata da tutte le etnie taiwanesi, nella quale vengono venerati i 200 guerrieri hakka detti \"\"Yimin\" (\"Valorosi\"\") che contribuirono, perdendo la vita, alla repressione di una delle ribellioni alle autorit\u00e0 durante la dinastia Qing nel 1786. Inaugurato nel 1835 con cadenza quindicennale, il festival al giorno d'oggi viene celebrato ogni anno a circa met\u00e0 del mese di luglio del calendario lunare. Nello \"Shen Dzu Contest\" vengono premiati i possessori degli esemplari pi\u00f9 grossi, dopodich\u00e9 gli animali vengono macellati pubblicamente come sacrificio in onore dei 200 martiri.\nCritiche.\nNel settembre 2005, tramite un articolo diffuso dalla Reuters poi ripreso da numerosi siti internet, alcuni attivisti animalisti taiwanesi riescono a portare il problema delle crudelt\u00e0 inflitte agli Shen Dzu all'attenzione dell'opinione pubblica mondiale. Da allora \u00e8 iniziata una campagna per mettere al bando questo tipo di allevamento e la pratica della macellazione pubblica, che in teoria sarebbe illegale secondo le stesse leggi attualmente vigenti a Taiwan. Le associazioni \"Environment and Animal Society of Taiwan\" e \"World Society for the Protection of Animals\" hanno creato un sito internet per convogliare gli sforzi di tutte gli attivisti impegnati per la messa al bando di tale pratica, con una petizione da presentare al governo di Taiwan."}
{"id": "2030039", "revid": "222489", "url": "https://it.wikipedia.org/wiki?curid=2030039", "title": "Shenzhu", "text": ""}
{"id": "2030040", "revid": "222489", "url": "https://it.wikipedia.org/wiki?curid=2030040", "title": "Shen dzu", "text": ""}
{"id": "2030042", "revid": "222489", "url": "https://it.wikipedia.org/wiki?curid=2030042", "title": "Maiale di Dio", "text": ""}
{"id": "2030044", "revid": "124940916", "url": "https://it.wikipedia.org/wiki?curid=2030044", "title": "Paul Dini", "text": "Tra i suoi lavori pi\u00f9 importanti figurano ', ', \"I favolosi Tiny\", \"Batman: la serie\", \"Le avventure di Superman\", \"Batman of the Future\", \"Krypto the Superdog\", \"Animaniacs\", \"Freakazoid\" e \"Justice League Unlimited\". Dopo aver lasciato la Warner Bros. nel 2004, Dini entr\u00f2 nel gruppo di sceneggiatore della serie della ABC \"Lost\" (di cui ha scritto l'episodio \"La falena\").\nBiografia.\nPaul Dini nasce a New York il 7 agosto 1957. Ha frequentato la Stevenson School in California, per poi studiare a Boston.\nDurante il college, inizia, come freelance, a scrivere copioni per i cartoni animati della Filmation e altre studi di produzione. Nel 1984, viene assunto da George Lucas, che gli affida diversi progetti correlati alla saga fantascientifica di \"Guerre stellari\", tra cui le serie animate \"Ewoks\" e \"Droids Adventures\".\nGli episodi dello show \"He-Man and the Masters of the Universe\" scritti da Dini, sono considerati dai fan i migliori della serie, nonostante lo sceneggiatore abbia confermato di detestare il concetto che sta alla base del personaggio.\nNel 1986 scrive alcuni episodi della serie \"Transformers 2010\", per poi venire ingaggiato nel 1989 dalla Warner Bros. Animation per lavorare alla serie animata \"I favolosi Tiny\". Dopo una breve esperienza sullo show, si sposta su serie dedicate ad un pubblico adulto come \"Animaniacs\" e \"Batman\", dove svolge il ruolo di scrittore, produttore e montatore. La serie ottiene ottime recensioni dai critici e dai fan. Dopo la fine della serie, Dini si sposta su \"Batman - Cavaliere della notte\" e \"Batman of the Future\" (serie di cui scrive lo ), per poi continuare a lavorare per la Warner fino a 2004, anno durante il quale cura la serie \"Krypto the Superdog\". Assieme a Bruce Timm ha creato anche la serie animata \"Freakazoid\".\nDini ha scritto diverse serie fumettistiche per la DC Comics, inclusa l'acclamata serie di graphic novel, illustrata da Alex Ross. Altri lavori la DV includono lavori sui personaggi di sua creazione, come Harley Quinn, o altri, come Superman, Batman, Captain Marvel e Zatanna.\nTra le creazioni pi\u00f9 famose di Dini figurano \"Jingle Belle\", la ribella figlia adolescente di Babbo Natale, e, in collaborazione con Bruce Timm, il personaggio di Harley Quinn, che diventer\u00e0 uno dei cattivi pi\u00f9 famosi dell'universo di Batman.\nNel 2001 Dini fece un'apparizione nel film di Kevin Smith \"Jay &amp; Silent Bob... Fermate Hollywood!\". Nel 2006, Dini divenne lo scrittore della serie \"Detective Comics\". Nello stesso anno ha annunciato di star lavorando ad una graphic novele su Zatanna e Black Canary. Nel 2007, collabor\u00f2 nuovamente con la DC, scrivendo parte del \"crossover\" \"Countdown to Final Crisis\". Dini sta attualmente completando la stesura della sceneggiatura del film \"Gatchaman\". Attualmente sta scrivendo la serie \"Streets of Gotham\", e diversi numeri di \"Gotham City Sirens\". Nel 2009 figura come il principale sceneggiatore dei videogiochi \", \" e \".\"\nPaul Dini vive a Los Angeles, in California. Insieme alla moglie, la prestigiatrice Misty Lee, ha creato una rubrica intitolata \"Monkey Talk\", e attualmente ospitata sul sito web di Kevin Smith.\nRiconoscimenti.\nDini ha vinto cinque Emmy Awards e tre \"Annie Awards\" per le serie \"I favolosi Tiny, Batman\" e \"Batman of the Future\", l'Eisner Award e l\"'Harvey Award\" nel 1994 per \"Mad Love\" e \"Batman Adventures Holiday Special\" nel 1995, e l'Harvey Award per \"Batman: War on Crime\" nel 2000, e due \"Writer's Guild Awards\" nel 2000 e nel 2006, quest'ultimo per il lavoro svolto nella serie televisiva \"Lost\"."}
{"id": "2030045", "revid": "222489", "url": "https://it.wikipedia.org/wiki?curid=2030045", "title": "Maiale di dio", "text": ""}
{"id": "2030047", "revid": "174925", "url": "https://it.wikipedia.org/wiki?curid=2030047", "title": "Maiale-dio", "text": ""}
{"id": "2030048", "revid": "222489", "url": "https://it.wikipedia.org/wiki?curid=2030048", "title": "Maiale-Dio", "text": ""}
{"id": "2030049", "revid": "222489", "url": "https://it.wikipedia.org/wiki?curid=2030049", "title": "Maiale Dio", "text": ""}
{"id": "2030050", "revid": "222489", "url": "https://it.wikipedia.org/wiki?curid=2030050", "title": "Maiale dio", "text": ""}
{"id": "2030051", "revid": "222489", "url": "https://it.wikipedia.org/wiki?curid=2030051", "title": "Maiali di Dio", "text": ""}
{"id": "2030054", "revid": "253269", "url": "https://it.wikipedia.org/wiki?curid=2030054", "title": "Genevieve Cortese", "text": "Biografia.\nGenevieve Cortese \u00e8 nata a San Francisco, in California, da una famiglia di origini italiane, francesi e fiamminghe. Ha iniziato la carriera di attrice molto giovane ma la sua fama \u00e8 cresciuta quando ha interpretato la fantina Kris Furillo nella serie televisiva \"Wildfire\". Ha partecipato a varie produzioni teatrali regionali come \"A Midsummer Night's Dream\", \"One Flew Over the Cuckoo's Nest\", \"Crimes of the Heart\" e \"Joseph and the Amazing Technicolor Dreamcoat\". Ha preso parte anche alla serie \"Supernatural\" nella parte di Ruby\nVita privata.\nIl 27 febbraio 2010 si \u00e8 sposata a Sun Valley, in Idaho, con Jared Padalecki, conosciuto sul set di \"Supernatural\", dove lui interpreta Sam Winchester. L'11 ottobre 2011 Jared aveva annunciato tramite Twitter che Genevieve era incinta del loro primo figlio, nato poi il 19 marzo 2012, a cui \u00e8 stato dato il nome di Thomas Colton.\nIl 22 luglio 2013 viene data la conferma ufficiale della sua seconda gravidanza. Il bimbo, Sheperd, \u00e8 nato il 22 dicembre 2013.\nIl 17 marzo 2017 nasce la loro terza figlia Odette Elliott.\nDoppiatrici italiane.\nNelle versioni in italiano dei suoi film, Genevieve Cortese \u00e8 stata doppiata da:"}
{"id": "2030060", "revid": "6923", "url": "https://it.wikipedia.org/wiki?curid=2030060", "title": "Furgonetta", "text": ""}
{"id": "2030062", "revid": "110634063", "url": "https://it.wikipedia.org/wiki?curid=2030062", "title": "Philip MacDonald", "text": " \nBiografia.\nNella sua produzione si ricordano alcuni romanzi fondamentali nella storia del genere, il primo dei quali fu \"Campana a morto\" (\"The Rasp\"), del 1924, che introduce il personaggio dell'investigatore Anthony Gethryn e fu definito da John Dickson Carr uno dei dieci migliori romanzi gialli di tutti i tempi. Anni dopo, Carr cambier\u00e0 la lista sostituendo a \"Campana a morto\" un altro romanzo di MacDonald, \"La morte \u00e8 impazzita\" (\"Murder Gone Mad\") del 1931, uno dei primi romanzi incentrati sui delitti di un serial killer (termine non ancora coniato all'epoca). Il romanzo ebbe un tale successo che MacDonald riproporr\u00e0 la stessa formula in \"Ignoto contro ignoto\" (dal suggestivo titolo originale \"X v. Rex\") del 1933, scritto con lo pseudonimo di Martin Porlock, che nulla ha da invidiare al modello (in particolare, MacDonald vi porta alle estreme conseguenze la tecnica di fare in modo che l'assassino risulti essere la persona meno sospettabile).\nScrittore che ridefinisce le regole del giallo deduttivo ad ogni romanzo, inserendo elementi di grande originalit\u00e0, spesso sorprendenti, in \"L'ombra dell'omicida\" (recentemente ripubblicato con il titolo di \"La strana fine di Mr. Benedik\", in originale \"Rynox\", del 1930) fa iniziare il romanzo dall'epilogo, mentre in \"Mandato di cattura\" (\"The Nursemaid who Disappeared\" o \"Warrant for X\", 1938) crea una storia in cui l'assassino non compare mai. Il romanzo pi\u00f9 famoso e complesso \u00e8 sicuramente \"I nove volti dell'assassino\" (\"The List of Adrian Messenger\", 1959), portato sullo schermo da John Huston nel 1963 con il film \"I cinque volti dell'assassino\".\nMacDonald scrisse anche sceneggiature per il cinema (al suo attivo il trattamento di \"Rebecca - La prima moglie\" di Alfred Hitchcock) e la televisione. Scrisse inoltre il romanzo di fantascienza \"Il pianeta proibito\" (usando in quest'unica occasione lo pseudonimo di W.J. Stuart), trasposizione letteraria della sceneggiatura del film omonimo (scritta da Cyril Hume come rielaborazione di un racconto di Irvin Block e Allen Adler, a sua volta liberamente ispirato a \"La tempesta\" di William Shakespeare)."}
{"id": "2030065", "revid": "1226", "url": "https://it.wikipedia.org/wiki?curid=2030065", "title": "Esplosione atomica", "text": ""}
{"id": "2030067", "revid": "124571990", "url": "https://it.wikipedia.org/wiki?curid=2030067", "title": "Sereno variabile", "text": "Sereno Variabile \u00e8 stato un programma televisivo italiano in onda dal 1978 al 2019 su Rai 2, e dal 2012 anche in HD su Rai 2 HD. \nIl programma.\nProgramma storico della rete voluto dall'allora direttore Massimo Fichera; la prima puntata and\u00f2 in onda il 24 novembre 1978, sull'allora Rete 2, alle 22:45, con una durata di 30 minuti. La trasmissione, nata inizialmente con il titolo di \"Viaggiando viaggiando\", aveva cadenza quindicinale, con la regia di Luigi Costantini. Dalla edizione dell'autunno 1979 la collocazione pass\u00f2 al sabato pomeriggio, alle 18:15, con durata di 40 minuti e cadenza settimanale.\nIn ogni puntata Osvaldo Bevilacqua accompagnava gli spettatori a conoscere meglio il territorio italiano attraverso vari aspetti, come la storia di quel luogo, la cultura, l'artigianato e con una particolare attenzione alle tradizioni, ai prodotti e ai sapori. Maria Giovanna Elmi collabor\u00f2 alla conduzione della trasmissione dal 1986 fino al 1993.\nPalinsesto.\n\"Sereno Variabile\" in inverno \u00e8 andato in onda il sabato dalle 17.05 alle 18.00 su Rai 2 fino al 2017 (e dal 2012 anche in HD su Rai 2 HD), mentre in estate va in onda dalle 13:30 alle 14:00, sempre il sabato. Dal 2014 al 2017, \u00e8 andato in onda anche la domenica dalle 13:45 alle 14:35 su Rai 2 e Rai 2 HD. Dall'autunno 2018, invece, viene trasmesso il sabato dalle 18:00 alle 18:45, mentre di domenica dalle 7:15 alle 8:00, sempre dalla stessa rete.\nDall'edizione estiva 2014 e dall'edizione invernale 2014/2015 le immagini della sigla finale dove appaiono i titoli di coda vennero accompagnate dalla canzone \"What a Wonderful World\" nella versione cantata da Louis Armstrong.\nGuinness dei primati.\nNel marzo 2015 \u00e8 entrato nel Guinness World Records come programma televisivo dedicato ai viaggi di pi\u00f9 lunga durata. Inoltre \u00e8 stato calcolato che Osvaldo Bevilacqua nella sua carriera ha percorso, in tutti viaggi effettuati per il programma, in totale 18 milioni di chilometri in tutto il mondo (dati stimati alla fine del 2018).\nConduzione Mucciaccia e Bevilacqua.\nDall'ultima puntata della versione estiva del 2017 \u00e8 condotto da Giovanni Muciaccia, mentre Bevilacqua passa a condurre uno spazio all'interno dello stesso programma; lo stesso accade per tutta la durata della versione invernale 2017-2018. Dalla versione estiva del 2018, tuttavia il programma \u00e8 nuovamente condotto soltanto da Osvaldo Bevilacqua.\nFine della trasmissione.\nIl programma esce della programmazione e non va pi\u00f9 in onda a partire dal 2019.\nDetiene il record di programma di cultura e viaggi pi\u00f9 longevo del mondo con 38 edizioni."}
{"id": "2030068", "revid": "767487", "url": "https://it.wikipedia.org/wiki?curid=2030068", "title": "La Tentation de saint Antoine (film 1898)", "text": "La Tentation de saint Antoine (\"La tentazione di sant'Antonio\") \u00e8 un cortometraggio diretto da Georges M\u00e9li\u00e8s (Star Film 169) della durata di circa 1 minuto in bianco e nero.\nIl film si basa sulla tecnica dell'arresto della ripresa che fa apparire/sparire i personaggi. Non mancava nel film una certa carica erotica data dalle fanciulle tentatrici.\nTrama.\nLa scena \u00e8 ambientata in una sorta di grotta, dove sant'Antonio abate (M\u00e9li\u00e8s) sta pregando davanti a un grande crocifisso (di legno o cartone dipinto). Improvvisamente appare una fanciulla per tentarlo, ma il santo la schiva, inginocchiandosi in preghiera. Essa sparisce, ma poi ne riappaiono due, che il santo scaccia via. Preso in mano il teschio ai piedi del crocifisso, lo bacia in segno di penitenza, ma esso si trasforma in ragazza, facendo inorridire il santo, che viene circondato da tre fanciulle che fanno il girotondo attorno a lui. Esse spariscono, ma subito di nuovo appare una ragazza addirittura sul crocifisso; ma un angelo alla fine porr\u00e0 termine alle sue pene."}
{"id": "2030075", "revid": "305330", "url": "https://it.wikipedia.org/wiki?curid=2030075", "title": "Gneo Domizio Enobarbo (console 122 a.C.)", "text": "Appena eletto console si rec\u00f2 nella Gallia Transalpina per muovere guerra agli Allobrogi, colpevoli di aver dato asilo a Tutomotulo, re dei Salluvi (nemici dei Romani), che avevano devastato il territorio degli Edui, alleati di Roma. \nNel 121 a.C., con l'assistenza del generale Quinto Fabio Massimo Allobrogico, sconfisse una coalizione di Allobrogi e dei loro alleati Arverni, comandata dal re Vituitus (o \"Bituitus\"), presso l'oppidum di \"Vindalium\", alla confluenza del Sulga e del Rodano. Dopo questa vittoria la pacificazione di questo territorio pot\u00e9 proseguire senza pi\u00f9 incontrare una vera resistenza da parte delle popolazioni locali.\nNel 118 a.C. cre\u00f2 la colonia di \"Narbo Martius\" (\"Narbo\" \u00e8 il nome locale del fiume e \"Martius\" deriva dal nome del dio Marte, cui la citt\u00e0 venne dedicata), che divenne presto il centro principale della provincia della Gallia Narbonense.\nPer collegare pi\u00f9 facilmente la nuova colonia con l'Italia, Gneo Domizio Enobarbo ordin\u00f2 la costruzione di una strada che prese il suo nome, la Via Domizia, che collega le Alpi alla valle del Rodano, arrivando fino ai Pirenei. Questa via, costruita inizialmente per scopi militari, forn\u00ec un forte stimolo per lo sviluppo dell'economia, e agevol\u00f2 gli scambi commerciali della provincia con Roma e la Spagna.\nRientrato a Roma divenne censore nel 115 a.C. con Lucio Cecilio Metello Diademato.\nMor\u00ec intorno al 104 a.C., lasciando due figli, Gneo Domizio Enobarbo (console nel 96 a.C.) e Lucio Domizio Enobarbo (console nel 94 a.C.)."}
{"id": "2030076", "revid": "1793900", "url": "https://it.wikipedia.org/wiki?curid=2030076", "title": "Two Prudential Plaza", "text": "Two Prudential Plaza \u00e8 un grattacielo di Chicago, negli Stati Uniti. \n\u00c8 stato progettato dallo studio Loebl, Schlossman &amp; Hackl. Completato nel 1990, ha ricevuto 8 riconoscimenti fra i quali il premio alla migliore struttura conferito dall'associazione degli ingegneri dell'Illinois nel 1995. Si trova accanto al One Prudential Plaza a cui \u00e8 collegato. Nel 2006 \u00e8 stato ceduto per 470 milioni di dollari alla societ\u00e0 di investimenti immobiliari BentleyForbes."}
{"id": "2030077", "revid": "26630", "url": "https://it.wikipedia.org/wiki?curid=2030077", "title": "Furgoncino", "text": ""}
{"id": "2030079", "revid": "339392", "url": "https://it.wikipedia.org/wiki?curid=2030079", "title": "DECON", "text": ""}
{"id": "2030082", "revid": "438678", "url": "https://it.wikipedia.org/wiki?curid=2030082", "title": "L'illusionniste fin-de-si\u00e8cle", "text": "L'illusionniste fin-de-si\u00e8cle (\"L'illusionista di fine secolo\"), noto anche come L'impressionniste fin-de-si\u00e8cle (\"L'impressionista di fine secolo\"), \u00e8 un cortometraggio diretto da Georges M\u00e9li\u00e8s (Star Film 183) della durata di circa 1 minuto in bianco e nero.\nIl film, basato sulla tecnica dell'arresto della ripresa che fa apparire/sparire i personaggi, \u00e8 un tipico numero di magia che ha protagonista M\u00e9li\u00e8s nei panni di s\u00e9 stesso.\nTrama.\nM\u00e9li\u00e8s, nei panni di un mago, mette un manichino femminile su un tavolo che si trasforma in fanciulla. Fatta scendere inizia a ballare, poi viene fatta sparire con un lenzuolo bianco e fatta riapparire sul tavolo, dove nel frattempo M\u00e9li\u00e8s ha posto un grande tubo di vimini. Presa la ragazza in braccio, viene trasformata in tanti coriandoli e a questo punto M\u00e9li\u00e8s stesso sparisce, riapparendo nel tubo di vimini. Mentre salta gi\u00f9 si trasforma nella fanciulla, e poi di nuovo nel mago. Nel finale M\u00e9li\u00e8s si volatilizza lasciando una nube di fumo."}
{"id": "2030083", "revid": "19572490", "url": "https://it.wikipedia.org/wiki?curid=2030083", "title": "Windows For Workgroups 3.1", "text": ""}
{"id": "2030084", "revid": "19572501", "url": "https://it.wikipedia.org/wiki?curid=2030084", "title": "Windows For Workgroups 3.11", "text": ""}
{"id": "2030090", "revid": "287204", "url": "https://it.wikipedia.org/wiki?curid=2030090", "title": "L'Assiette au Beurre", "text": "L'Assiette au Beurre fu una rivista francese di satira politica e sociale, la pi\u00f9 feroce e satirica delle riviste illustrate della Belle \u00c9poque.\nUsc\u00ec dal 4 aprile 1901 al 15 ottobre 1912, per un totale di 593 numeri, oltre a 7 speciali. \nContenuti.\nA differenza delle riviste illustrate del tempo, dove il rapporto parola-immagine era costantemente sbilanciato a favore della parte testuale, ne L'Assiette au Beurre questo rapporto viene completamente stravolto, relegando il testo scritto a sintetico commento dell'immagine. Ogni numero era dedicato ad uno specifico tema, a rendere la rivista quasi una collana di monografie per immagini.\nTra i temi trattati: la prostituzione, il militarismo, la religione, i monopoli, il capitalismo, le guerre, le frodi alimentari, il nazionalismo, la povert\u00e0, l'abuso sulle donne, l'alcoolismo, ma anche temi pi\u00f9 leggeri, come i caf\u00e9 chantant, la moda, il natale, l'amore, i musicisti, i viaggi e la parodia della classe dirigente e dei sovrani. Una vasta casistica di temi, affidati di volta in volta a un singolo illustratore, ad eccezione di qualche numero collettivo, comunque monografico.\nIllustratori.\nAlla realizzazione dei 600 numeri pubblicati, ovvero 593 numerati pi\u00f9 7 speciali, collaborarono complessivamente 216 illustratori, per un totale di circa 9600 immagini appositamente realizzate. Alcuni parteciparono solo con qualche immagine ai pochi numeri collettivi; altri, invece, realizzarono almeno un intero numero della rivista, al solito con illustrazioni a piena pagina, met\u00e0 delle quali a colori; altri ancora realizzarono pi\u00f9 numeri, come nel caso di Jules Grandjouan, che con 42 numeri monografici \u00e8 l'illustratore pi\u00f9 rappresentato. Tra i numeri pi\u00f9 noti quello realizzato da F\u00e9lix Vallotton in litografia, con pagine stampate solo al recto per permettere una presentazione in singoli fogli incorniciati, come suggerito da un avviso posto in quarta di copertina. Tra gli altri illustratori, vi furono Henri Gustave Jossot, Kees Van Dongen, F\u00e9lix Vallotton, Franti\u0161ek Kupka, Jacques Villon, Juan Gris, Jules Grandjouan; tra gli italiani, Umberto Brunelleschi, Ardengo Soffici, Leonetto Cappiello e Gabriele Galantara."}
{"id": "2030093", "revid": "36426", "url": "https://it.wikipedia.org/wiki?curid=2030093", "title": "Pietro Torrigiano", "text": "Fu scultore della Scuola fiorentina. Noto per la sua ambizione e la sua avvenenza, \u00e8 ricordato soprattutto per la rivalit\u00e0 con il coetaneo Michelangelo.\nBiografia.\nFormazione.\nNacque a Firenze, si form\u00f2 alla scuola di Bertoldo di Giovanni, frequent\u00f2 assiduamente la corte di Lorenzo il Magnifico.\nIl Vasari nelle sue Vite racconta che un giorno mentre Torrigiano si esercitava a copiare antiche statue, Michelangelo prov\u00f2 ad emularlo e in pochissimi giorni scolp\u00ec una bellissima testa di fauno, la sua bravura lo fece divenire subito il prediletto di Lorenzo il Magnifico. Torrigiano, vedendosi messo da parte, si ingelos\u00ec a tal punto che, poco tempo dopo, mentre si trovavano assieme a copiare gli affreschi di Masaccio nella cappella Brancacci della chiesa di Santa Maria del Carmine, ad una critica sprezzante che Michelangelo gli faceva, rispose sferrandogli un pugno al naso che glielo deform\u00f2 per sempre, tanto che nei ritratti di Michelangelo si nota questa deformit\u00e0. Per questo pugno, Lorenzo de Medici lo esili\u00f2 da Firenze.\nPrimi viaggi.\nSuccessivamente Torrigiano and\u00f2 a Roma dove collabor\u00f2 con il Pinturicchio a realizzare gli stucchi per decorare la nuova residenza pontificia fatta costruire da papa Nicol\u00f2 V, decor\u00f2 anche la torre Borgia su incarico di papa Alessandro VI del quale realizz\u00f2 anche un busto in marmo. \nPer un breve periodo fece il soldato di ventura, durante le guerre fra gli stati italiani, lavorando anche come scultore a Siena, dove scolp\u00ec un San Francesco d'Assisi per l'altare della cappella Piccolomini, costruito nel 1485 da Andrea Bregno, poi lavor\u00f2 anche a Roma nella chiesa di San Giacomo degli Spagnoli, dove realizz\u00f2 una pregevole cantoria in marmi policromi, essa si trova nella terza campata a destra dell'altare.\nFra il 1509 e il 1510 oper\u00f2 ad Anversa per Margherita d'Austria.\nA Londra.\nNel 1510 viene chiamato in Inghilterra da Enrico VIII per lavorare nell'Abbazia di Westminster al monumento funebre dei genitori del monarca, Enrico VII ed Elisabetta di York, che fu completato nel 1517 e che ancora esiste nella Lady Chapel. Dopo fu commissionato a Torrigiano anche un altare con paliotto e baldacchino per il lato ovest della stessa cappella. L'altare aveva la mensa e quattro pilastri in marmo, sotto la mensa, una terracotta dipinta che rappresentava il \"Cristo morto\". Il paliotto era costituito da un altorilievo con la \"Resurrezione\" e il baldacchino era in marmo con fregi in bronzo. Quest'altare venne distrutto dai Puritani, durante le guerre di religione, nel XVII secolo. Oggi di esso rimangono due pilastri in marmo, alcune parti del Cristo e di angeli e qualche fregio in bronzo del baldacchino.\nNel 1511 scolp\u00ec anche la tomba di Margaret Beaufort contessa di Richmond, madre di Enrico VII, che si trova lungo il lato sud della stessa cappella.\nNel 1516 scolp\u00ec il monumento funebre dell'archivista reale John Young, del quale realizz\u00f2 anche un busto. Gli si attribuiscono anche diversi medaglioni in bassorilievo e busti di personaggi importanti della corte inglese, come il medaglione del cancelliere Thomas Lovell, il busto di John Fischer duca di Rochester, e di Gilbert Talbot conte di Shrewsbury, oggi custodite nei principali musei inglesi e statunitensi.\nAnche Enrico VIII commission\u00f2 il proprio monumento funebre al Torrigiano, che inizi\u00f2 i lavori per quest'opera, ma non li complet\u00f2 mai. Durante i lavori and\u00f2 a Firenze a cercare altri artisti che lo aiutassero, si rivolse anche a Benvenuto Cellini per convincerlo a seguirlo in Inghilterra, ma questi rifiut\u00f2, sia per i numerosi lavori che aveva da completare a Roma, sia perch\u00e9 non aveva molta simpatia per gli inglesi, disse che non aveva affatto voglia di vivere con \u201cquei bruti degli inglesi\u201d. Inoltre non aveva molto in simpatia il Torrigiani che si vantava ancora di aver sfregiato Michelangelo in giovent\u00f9: per i giovani fiorentini della generazione di Cellini dichiararsi allievi del grande scultore era quasi d'obbligo.\nNegli archivi dell'abbazia di Westminster sono conservati i contratti originali con i quali gli vennero commissionate le opere pi\u00f9 importanti. Venne chiamato \u201cPeter Torrysany\u201d. Furono pattuite 1500 sterline per il monumento funebre di Enrico VII, 1000 sterline per l'altare con baldacchino e 2000 sterline per la tomba mai compiuta di Enrico VIII.\nIn Spagna.\nNel 1521 si sposta in Spagna, prima a Granada, poi a Siviglia, dove scolpisce un busto dell'imperatrice Isabella di Portogallo e di Aragona, oggi perduto. Realizza diverse sculture per il monastero di San Gerolamo di Buonavista. Sono ben conservati al Museo di belle arti di Siviglia un \"San Girolamo penitente\" e una \"Madonna con bambino\", due opere che hanno lasciato una notevole influenza sulle successive tendenze artistiche degli scultori di Siviglia.\nNel 1522 viene imprigionato e processato dall'Inquisizione spagnola, i motivi non sono chiari. Secondo il Vasari sembrerebbe che fosse stato accusato di iconoclastia perch\u00e9 aveva infranto con il suo scalpello una statua della Madonna che lui stesso aveva scolpito per il Duca d'Arcos, che poi non lo aveva retribuito adeguatamente. Sulla data della sua morte non si hanno notizie certe, pare che si sia lasciato morire di fame in prigione nel 1522 perch\u00e9 colpito da grave depressione. Per\u00f2 esiste una sentenza del Tribunale di Firenze del 1528 che assegna alla vedova di Torrigiano la dote che ella aveva reclamato dichiarando che Pietro era morto tre mesi prima, per cui potrebbe anche essere morto nel 1528.\nStile.\nLe opere di Torrigiano, soprattutto quelle realizzate in terracotta dipinta, rappresentano molto realisticamente i soggetti, in maniera molto vigorosa e viva, pur rivelando qualche nota di surreale e di fantastico, sono una sintesi della cultura del Rinascimento italiano e della cultura dei Tudor."}
{"id": "2030094", "revid": "167080", "url": "https://it.wikipedia.org/wiki?curid=2030094", "title": "Beroe Augusta Traiana", "text": ""}
{"id": "2030097", "revid": "767487", "url": "https://it.wikipedia.org/wiki?curid=2030097", "title": "Le diable au couvent", "text": "Le diable au couvent (\"Il diavolo in convento\") \u00e8 un cortometraggio diretto da Georges M\u00e9li\u00e8s (Star Film 169) della durata di circa 3 minuti in bianco e nero.\nIl film, basato sulla tecnica dell'arresto della ripresa che fa apparire/sparire i personaggi, riprende il tema religioso-erotico gi\u00e0 sperimentato ne \"La Tentation de saint Antoine\".\nTrama.\nNel chiostro di un convento un parroco sistema le sedie per le suore. Dalla fonte battesimale spunta M\u00e9li\u00e8s-diavolo, che volando (trucco teatrale della corda col gancio), atterra e suona le campane per richiamare le monache. Trasformatosi in sacerdote vestito per la celebrazione accoglie le religiose, che si inginocchiamo mentre lui sale sul pulpito e inizia la predica. Il pulpito \u00e8 in parte tagliato fuori dalla scena, perch\u00e9 all'epoca le cineprese di fabbricazione Lumi\u00e8re erano prive di mirino, quindi si doveva cercare l'inquadratura \"a naso\".\nAl \"mea culpa\" il diavolo si manifesta per quello che \u00e8, terrorizzando le religiose, che fuggono. Dopo aver fatto sparire gli arredi il diavolo fa apparire statue di demoni, e, da una botola, fa saltare fuori dei diavoletti e diavoli adulti, finch\u00e9 non fa apparire un enorme testa luciferina (una sorta di Bafometto), dalla cui bocca escono delle diavolesse. Saltato su un rospo scolpito inizia a suonare e i diavoli gli ballano intorno. Infine si manifesta una donna velata che con l'imposizione della croce li scaccia tutti, tranne il demonio. Per lui appaiono fino a quattro donne con la croce, che lo circondano, e poi un gendarme, con cui inizia una battaglia. Arriva poi il parroco, con il quale inizia un inseguimento per le botole, e due chierichetti, che evocano san Michele Arcangelo, il quale infine lo debella."}
{"id": "2030098", "revid": "14691", "url": "https://it.wikipedia.org/wiki?curid=2030098", "title": "Letteratura dell'Africa sub-sahariana", "text": ""}
{"id": "2030106", "revid": "767487", "url": "https://it.wikipedia.org/wiki?curid=2030106", "title": "La danse du feu", "text": "La danse du feu o La colonne de feu (\"La danza del fuoco\") \u00e8 un cortometraggio diretto da Georges M\u00e9li\u00e8s (Star Film 188) della durata di circa un minuto in bianco e nero, con una versione colorata.\nIl film, basato sulla tecnica dell'arresto della ripresa che fa apparire/sparire i personaggi, riprende il tema del diavolo, come nel precedente \"Le diable au couvent\".\nTrama.\nUn diavolo verde accende un grande fuoco per una padella. Da qui esce una ballerina che inizia a ballare la danza della serpentina alla Lo\u00efe Fuller, poi con un telo evoca una fiamma, prima di volare via."}
{"id": "2030107", "revid": "110157", "url": "https://it.wikipedia.org/wiki?curid=2030107", "title": "Amaral (album)", "text": "Amaral \u00e8 il primo album di Amaral, pubblicato nel 1998. Da esso sono stati tratti, in ordine cronologico, i singoli \"Rosita\", \"Voy a acabar contigo\", \"No s\u00e9 qu\u00e9 hacer con mi vida\", \"Un d\u00eda m\u00e1s\" e \"Tardes\"."}
{"id": "2030108", "revid": "1543377", "url": "https://it.wikipedia.org/wiki?curid=2030108", "title": "Mario Merelli", "text": "Biografia.\nMario nasce a Vertova da Patrizio e Luigina, terzo figlio della coppia. Negli anni sessanta la famiglia si trasferisce a Lizzola, piccolo borgo a 1.200 metri di altitudine, in alta Valle Seriana. Qui, il padre, costruisce l'albergo Camoscio che verr\u00e0 poi gestito a tempo pieno dalla madre, mentre il padre consegue il brevetto di Guida alpina.\nFin da piccolo, l'alpinista viene chiamato \"il camus\u00ec\", il piccolo camoscio, per la sua indole molto energica e gi\u00e0 improntata verso le montagne. Frequenta le elementari a Lizzola, le medie a Valbondione e l'istituto alberghiero a Castione della Presolana.\nHa cominciato a praticare l'alpinismo insieme al padre Patrizio, guida alpina. La sua prima spedizione alpinistica fu legata al Parapendio, altra sua passione. Nel 1989, con il padre, la guida alpina Morandi e Walter Dimai, Mario scal\u00f2 il Chimborazo, di 6.300 metri, la montagna pi\u00f9 alta dell'Ecuador per lanciarsi da lass\u00f9. Un volo di circa quattro ore fino a 3.200 metri. Il primo a compiere su quella cima un'impresa di tale genere. \nMario, fin dagli albori, \u00e8 socio del Club Alpino Italiano, nella sottosezione di Ardesio. Anni pi\u00f9 tardi indossa il prestigioso maglione rosso dei Ragni della Grignetta. Dopo la morte del padre, inizia la vera e propria stagione delle spedizioni. Nel 1998 con gli amici Luca e Andreino, affronta l'ottomila Shisha Pangma. A quota 7.400 metri, l'amico Andreino muore, forse per un infarto o un edema fulminante. L'alpinista Mario, rinuncia a proseguire e si adopera per calare il corpo dell'amico, verso il campo 2. \nDopo l'episodio drammatico sullo Shisha, Mario tenta tre volte l'Everest, in tre anni. La prima volta nel 1999, con la guida alpina Ernesto Cocchetti, ma il tempo \u00e8 pessimo e devono rinunciare. L'anno successivo ci riprova con Silvio Mondinelli, dalla parete nord. Purtroppo le condizioni proibitive del meteo lo fanno rinunciare un'altra volta. Durante questa spedizione, Mario si trova a portare in salvo diversi alpinisti. Il 21 maggio, mentre si porta verso il Campo Base, a quota 7.900 metri aiuta tre \"colleghi\" colpiti da congelamento. Durante la discesa-salvataggio, passa accanto ad un alpinista di Andora stremato, quindi Mario decide di fermarsi e di accompagnare anche lui verso i campi pi\u00f9 bassi. Pochi giorni dopo, il 25 maggio, lo spagnolo Pauner, si trova bloccato dalla stanchezza e non riesce pi\u00f9 a scendere. Gli unici a partire in suo soccorso sono Mario e Mondinelli. Raggiungono l'alpinista intorno ai 7.880 metri di quota e lo riportano al Campo Base in salvo.\nNel 2001 ritenta l'Everest sempre con Mondinelli, dalla parete Sud. Questa volta, i due scalatori, riescono a raggiungere la cima. Mario \u00e8 il terzo bergamasco, dopo Virginio Epis nel '73 e Simone Moro nel 2000, ad aver salito il tetto del mondo. Nell'ottobre dello stesso anno, il maltempo lo blocca a cento metri dalla vetta del Dhaulagiri. Gli andr\u00e0 meglio nel 2002, salendo il Makalu ancora con Mondinelli.\nNel 2004 tenta il K2, ma si deve fermare a quota 8.100 metri, per assenza di energia, poich\u00e9 due mesi prima era salito sull'Everest e quindi non aveva sufficiente forza per proseguire. Nel 2007 conosce al Campo Base del Gasherbrum II la sua futura moglie: Mirella Giralt. La donna, originaria di Barcellona, dopo un periodo da pendolare tra l'Italia e la Spagna nel 2008, si trasferisce a Lizzola e successivamente, nel 2009, si sposa con Mario nella chiesa del paesino. Celebreranno poi il loro viaggio di nozze nei pressi del Cho Oyu. \nNel 2010, Mario ritenta il K2 con Zaffaroni, il quale, per\u00f2, viene colpito da un blocco di ghiaccio fratturadosi diverse costole. Mario non ha esitazioni, rinuncia a proseguire l'ascesa per aiutare l'amico.\nMario \u00e8 stato uno degli himalaististi pi\u00f9 attivi e conosciuti degli ultimi anni, nel corso di 18 spedizioni \u00e8 salito su 10 vette di ottomila metri: Everest (2001 e 2004, pareti sud e nord), Makalu, Kangchenjunga (nuova via sul versante sud), Shisha Pangma (2003 e 2005, due salite), Annapurna, Broad Peak, Gasherbrum I, Lhotse, Cho Oyu, Dhaulagiri.\nIl 18 gennaio 2012 l'alpinista \u00e8 deceduto in seguito ad una caduta mentre saliva verso la cima della Punta Scais, nelle Alpi Orobie. Merelli, insieme all'attuale presidente del CAI di Bergamo Paolo Valoti, stava dirigendosi verso il torrione Cur\u00f2 dal versante valtellinese, percorrendo il canalino alla base della torre. Poco prima del termine di questo passaggio una roccia si \u00e8 staccata, colpendolo e facendolo precipitare per circa 300 metri.\nBeneficenza.\nMario \u00e8 sempre stato una persona molto attiva nel sociale. Fu ambasciatore del progetto Cai-Unicef, prese parte a serate con Telethon, testimone a convegni come \"Sport e sfida in montagna\", a favore dei bambini cardiopatici e a fianco dell'Avis per promuovere il messaggio della donazione ai giovani. Non manc\u00f2 all'inaugurazione dei lavori che ristrutturarono il rifugio Alpe Corte per poter essere raggiunto dai disabili.\nNel 2009 nasce il Kalika Hospital, il progetto voluto con l'amico Marco Zaffaroni. Si tratta di un ospedale costruito in Dolpo, una piccola valle di duemila persone a 2.400 metri nella regione del Nepal. La struttura \u00e8 composta da due edifici: nel primo ci sono le camere, gli ambulatori, il laboratorio delle analisi, la farmacia e tre stanze che possono ospitare 12 pazienti. Il secondo edificio funge da foresteria con i locali per il personale sanitario. L'inaugurazione ufficiale viene fatta nel 2010. Una targa \u00e8 stata successivamente posta nell'ospedale a ricordare l\u2019alpinista: \"In memoria di Mario Merelli Alpinista e Sognatore. Grazie alla condivisione dei suoi sogni il Kalika Family Hospital \u00e8 una realt\u00e0\"."}
{"id": "2030115", "revid": "1543377", "url": "https://it.wikipedia.org/wiki?curid=2030115", "title": "Dee Brown (scrittore)", "text": "La sua opera pi\u00f9 famosa, \"Seppellite il mio cuore a Wounded Knee\" (1970), descrive in dettaglio il violento rapporto tra i Nativi americani e l'espansionismo americano.\nBiografia.\nNato ad Alberta (Louisiana), Brown crebbe nella Contea di Ouachita (Arkansas) e a Little Rock, dove strinse amicizia con alcuni nativi americani, che gli spiegarono quanto i ritratti della loro gente nei film di Hollywood fossero sbagliati. Lavor\u00f2 come cronista ad Harrison (Arkansas), poi divenne insegnante e bibliotecario. Fu bibliotecario per il Dipartimento dell'agricoltura degli Stati Uniti dal 1934 al 1942 e per il Dipartimento della guerra degli Stati Uniti, dopo aver prestato servizio nell'esercito nella seconda guerra mondiale. Dal 1948 al 1972 fu bibliotecario specializzato in agricoltura presso l'Universit\u00e0 dell'Illinois a Urbana-Champaign, dove aveva conseguito un \"master's degree\" in biblioteconomia, e dove divenne successivamente professore. Nel 1973 si ritir\u00f2 in Arkansas e si dedic\u00f2 interamente alla scrittura.\nQuando fu pubblicato \"Seppellite il mio cuore\", molti supposero erroneamente che Brown fosse di discendenza indiana. Proveniva per\u00f2 effettivamente da una famiglia con una lunga storia di frontiera. Scrisse parecchi romanzi, il primo dei quali fu \"Wave High the Banner\", un resoconto romanzato della vita di Davy Crockett (che era un conoscente del suo bisnonno). Scrisse oltre una dozzina di libri, parecchi per bambini, prima che uscisse \"Seppellite il mio cuore a Wounded Knee\". Un'altra opera popolare fu \"Creek Mary's Blood\", un romanzo che descriveva varie generazioni di una famiglia discesa da una donna Creek.\nBrown mor\u00ec all'et\u00e0 di 94 anni a Little Rock (Arkansas). I suoi resti sono sepolti ad Urbana (Illinois). Il Central Arkansas Library System gli ha intitolato una delle sue biblioteche succursali."}
{"id": "2030120", "revid": "167080", "url": "https://it.wikipedia.org/wiki?curid=2030120", "title": "Lingua tartara", "text": ""}
{"id": "2030122", "revid": "339392", "url": "https://it.wikipedia.org/wiki?curid=2030122", "title": "Record e statistiche dell'Internazionale Football Club", "text": ""}
{"id": "2030127", "revid": "125477952", "url": "https://it.wikipedia.org/wiki?curid=2030127", "title": "Kingdom Centre", "text": "Il Kingdom Centre \u00e8 un grattacielo di Riad, in Arabia Saudita.\nDescrizione.\nIl proprietario \u00e8 al-Walid bin Talal bin Abd al-'Aziz Al Sa'ud, principe della famiglia reale saudita. Ospita la sede della Kingdom Holding Company, societ\u00e0 da cui prende il nome. Nel 2002 ha vinto il premio Emporis Skyscraper Award come \"miglior grattacielo al mondo per il design\". Nelle ore notturne la caratteristica cornice dell'incavo a forma triangolare situata nella parte superiore del grattacielo, si illumina cambiando colore a ciclo continuo."}
{"id": "2030133", "revid": "212348", "url": "https://it.wikipedia.org/wiki?curid=2030133", "title": "Arno Peters", "text": "Si interess\u00f2 in particolare alle problematiche dell'equit\u00e0 economica e politica per tutte le popolazioni mondiali.\n\u00c8 celebre per aver creato una nuova proiezione cartografica della terra, denominata appunto \"Carta di Peters\" e pubblicata nel 1973, in cui, a suo dire, vengono rispettate le proporzioni tra le superfici dei continenti. La sua fu una proiezione basata sul corretto rapporto fra le superfici delle varie parti del mondo. Questa carta ha avuto largo seguito pi\u00f9 per la forte promozione pubblicitaria dell'autore e per motivi ideologici che per una qualche validit\u00e0 scientifica. \nNel 1952 scrisse un libro molto innovativo: \"Storia del mondo otticamente sincronica\", che descriveva la storia europea e quella delle maggiori culture africane, asiatiche e precolombiane ponendo ciascuna sullo stesso livello. Sul piano della filosofia della storia scrisse \"La periodizzazione della storia e l'immagine del mondo storico dell'uomo\". Si interess\u00f2 anche di teorie economiche alternative al capitalismo."}
{"id": "2030134", "revid": "3732", "url": "https://it.wikipedia.org/wiki?curid=2030134", "title": "Sellustra", "text": "Il Sellustra \u00e8 un torrente dell'Appennino imolese che nasce dal Monte la Pieve (parte del complesso montuoso del Poggio del Falchetto, nel comune di Fontanelice), ai limiti occidentali della Vena del Gesso Romagnola e si getta, praticamente insieme al rio Sabbioso, nel torrente Sillaro presso Castel Guelfo.\nGran parte della vallata che percorre \u00e8 compresa nel comune di Casalfiumanese ed \u00e8 marcata dai calanchi di argille scagliose (nella parte alta) e plio-pleistoceniche (nella parte medio-bassa). Questo ha fatto s\u00ec che il fondovalle, martoriato dalle frane prima delle \"bonifiche montane\" degli anni trenta del Novecento, sia privo di insediamenti urbani, che si ritrovano invece sulla vetta delle dorsali, pi\u00f9 stabili: Dozza alla sinistra e Pieve di S. Andrea a destra.\nIl territorio, un tempo molto povero, ha visto nel dopoguerra un ampio sviluppo dell'agricoltura moderna (vite e seminativi) nella parte bassa delle colline e della pastorizia alle quote pi\u00f9 elevate. Il sentiero \u00abLuca Ghini\u00bb, dedicato al botanico che nacque in questa vallata, tocca alcuni degli angoli pi\u00f9 suggestivi del territorio."}
{"id": "2030135", "revid": "125227032", "url": "https://it.wikipedia.org/wiki?curid=2030135", "title": "Parresia", "text": "La parres\u00eca (dal greco \u03c0\u03b1\u03c1\u03c1\u03b7\u03c3\u03af\u03b1, composto di \"pan\" (tutto) e \"rhema\", ci\u00f2 che viene detto) nel significato letterale \u00e8 non solo la \"libert\u00e0 di dire tutto\" ma anche la franchezza nell'esprimersi, dire ci\u00f2 che si ritiene vero e, in certi casi, un'incontrollata e smodata propensione a parlare. In questo senso la parresia fu uno dei principi filosofici del cinismo (che propugnava \"l'imitazione del cane\") come dimostrano gli aneddoti relativi alla figura di Diogene di Sinope, non a caso chiamato \"il cane\", e al suo modo franco e quasi scorbutico di rapportarsi con gli altri quasi come il cane che abbaia a chi lo disturba. \nLa parres\u00eca quindi assume un significato che va oltre quello di isegoria (da \u1f34\u03c3\u03bf\u03c2 = uguale e \u1f70\u03b3\u03bf\u03c1\u03b5\u03cd\u03c9 parlare in pubblico) che vuol dire riconoscere a tutti i cittadini la libert\u00e0 di prendere la parola nelle assemblee pubbliche della democrazia greca antica.\nI due termini vengono per\u00f2 spesso confusi come sinonimi: Erodoto usa pi\u00f9 volte il termine \"isegor\u00eca\" con il significato di parresia, mentre Euripide, Demostene, Isocrate usano pi\u00f9 spesso nello stesso contesto \"parres\u00eca\" non differenziandolo da isegoria. Lo pseudo Aristotele invece non usa mai \"isegoria\" con valore di diritto di parola nelle assemblee pubbliche, ma ne parla solo per i rapporti personali nella sfera privata\nPoliteia e parresia.\nFin dal V secolo a.C. Euripide, Socrate, Platone, Aristotele ritengono che vi sia uno stretto collegamento tra politeia, esercizio politico del potere, e parresia, comportamento morale del buon cittadino che parla dicendo la verit\u00e0. La costituzione democratica ateniese infatti si fondava su i tre pilastri della isegoria (uguale diritto di parola nelle assemblee), della isonomia (uguale partecipazione al potere politico) e della parresia (uguale diritto per tutti di esprimersi francamente nei dibattiti politici) ma ad un certo punto la parresia diviene un ostacolo al corretto uso della politica quando cio\u00e8, potendo ognuno dire sinceramente la sua opinione, che vale come quella degli altri, ne nasce una confusione tale da non poter pi\u00f9 raggiungere la verit\u00e0. Da qui nasce l'esigenza di designare colui che, essendo in grado di conoscere il vero, assuma il potere politico a cui dovr\u00e0 corrispondere l'obbligo di obbedire.\nLa \"parresia\" come etica della verit\u00e0.\nMichel Foucault, in una serie di conferenze tenute all'Universit\u00e0 californiana di Berkeley nel 1983, ha trattato il tema della parresia: una parola usata per la prima volta da Euripide nel V secolo a.C. per indicare una nuova virt\u00f9: dire la verit\u00e0. La parola parresia attraversa la letteratura greca sino alle opere della patristica del V secolo d.C. e per l'ultima volta si ritrova in Giovanni Crisostomo. Da allora, come afferma Foucault, questa virt\u00f9 non compare pi\u00f9 e si perde il coraggio di dire la verit\u00e0.\nFoucault rintraccia varie forme di parresia nei drammi di Euripide:\nMa la parresia pu\u00f2 divenire un ostacolo all'esercizio della democrazia quando essa si confonde con la retorica \u00ab...quello strumento con cui chi vuole esercitare il potere non pu\u00f2 che ripetere molto puntualmente ci\u00f2 che vuole la folla, oppure ci\u00f2 che vogliono i capi o il Principe. La retorica \u00e8 un mezzo che permette di persuadere la gente ad abbracciare posizioni che sono gi\u00e0 le sue...\u00bb\nDenunciare \u00abquesto cattivo funzionamento della parresia nella democrazia ateniese\u00bb \u00e8 il dovere morale che si assume Socrate come riferisce Platone nell'\"Apologia\". Socrate, a rischio della sua vita, rivela, contrariamente a quanto pensa la maggioranza persuasa dalla retorica, come su di lui sono state dette cose non vere come quella di corrompere i giovani e di non credere negli dei della citt\u00e0. Quelli che lo accusano \u00abpoco o nulla di vero hanno detto, e voi, invece, da me non udirete altra cosa che la verit\u00e0\u00bb, perch\u00e9 il filosofo \u00e8 colui che dice la verit\u00e0 dimostrandola con il suo comportamento di vita.\nIn Socrate la parresia filosofica coincide con la vita reale: non \u00e8 solo una tecnica dialogica, \u00abessa non \u00e8 assolutamente una funzione politica, ma \u00e8 necessaria in relazione alla politica\u00bb\nPer il filosofo \u00abamante della verit\u00e0\u00bb e che \u00abnon accetta mai di mentire consapevolmente\u00bb dire la verit\u00e0 vuol dire praticare la parresia come scelta di vita."}
{"id": "2030137", "revid": "1566286", "url": "https://it.wikipedia.org/wiki?curid=2030137", "title": "Maria Canals-Barrera", "text": "Carriera.\nHa ricevuto la laurea in recitazione presso l'universit\u00e0 di Miami, la Miami's Drama School, e ha lavorato in molti teatri della citt\u00e0 e di Los Angeles. Ha fatto il suo debutto nel 1993 nella serie televisiva \"Key West\" e ha fatto un'apparizione in \"Popular\", interpretando una prostituta di nome Candy Box.\nHa guadagnato molti elogi dai fan per il suo ruolo in \"Justice League Unlimited\"; ha inoltre avuto una parte in \"Static Show\", nei panni della reporter Shelly Sandoval, e come Paulina in \"Danny Phantom\".\nHa partecipato alla serie televisiva \"George Lopez\" nel ruolo di Claudia Palmero e ha prestato la voce per la serie tv \"La famiglia Proud\", un cartone animato mandato in onda dalla Disney dal 2001 al 2005.\nDal 2007 al 2012 ha interpretato Theresa Russo in \"I maghi di Waverly\", insieme a Selena Gomez, David Henrie, Jake T. Austin e David DeLuise.\nHa anche recitato in \"Camp Rock\" nella parte di Connie Torres, madre di Mitchie Torres (Demi Lovato), e successivamente nel sequel \"\".\nDoppiatrici italiane.\nNelle versioni in italiano dei suoi lavori, Maria Canals Barrera \u00e8 stata doppiata da:"}
{"id": "2030140", "revid": "51668", "url": "https://it.wikipedia.org/wiki?curid=2030140", "title": "Proiezione di Peters", "text": ""}
{"id": "2030143", "revid": "438678", "url": "https://it.wikipedia.org/wiki?curid=2030143", "title": "L'homme-orchestre", "text": "L'homme-orchestre (\"L'uomo-orchestra\") \u00e8 un cortometraggio diretto da Georges M\u00e9li\u00e8s (Star Film 262-263) della durata di circa 1 minuto e mezzo in bianco e nero.\nIl film \u00e8 uno dei pi\u00f9 celebri di M\u00e9li\u00e8s, per la perfetta padronanza della tecnica del mascherino e della sovraimpressione, che permetteva di filmare la pellicola in pi\u00f9 fasi separate, con un risultato che faceva sembrare tutto girato contemporaneamente. Anche la tecnica dell'arresto della ripresa, che permetteva di far sparire e apparire gli oggetti, viene qui usata. M\u00e9li\u00e8s arriv\u00f2 a sdoppiare s\u00e9 stesso ben sette volte, creando un'orchestra intera composta da una sola persona.\nNel 1920 Buster Keaton ne fece un remake nel film \"Il teatro\" (\"the Playhouse\").\nTrama.\nM\u00e9li\u00e8s, su un palco teatrale, mostra sette sedie vuote e le conta, come a sfidare il pubblico. Si siede sull'ultima in fondo, poi si sdoppia, alzandosi e sedendosi sulla sedia accanto, poi si sdoppia di nuovo e cos\u00ec via fino all'ultima sedia, con sette diversi \"M\u00e9li\u00e8s\", che dialogano tra di loro in maniera molto naturale e con ognuno di loro in mano uno strumento diverso (chitarra, violino, tromba, tamburo, piatti e trombetta). Quello al centro ha la bacchetta da maestro e, quando si alza per dirigere, l'orchestra inizia a suonare, coi vari M\u00e9li\u00e8s che si muovono scanzonati facendo espressioni e movimenti buffi. Alla fine tutti si alzano contemporaneamente per inchinarsi e raccogliere gli applausi del pubblico, poi si rimettono a sedere. Sedendosi nella sedia accanto essi scompaiono cos\u00ec come sono apparsi, per\u00f2 questa volta si avvicinano verso il centro, confluendo nel M\u00e9li\u00e8s centrale, che fa sparire a pi\u00f9 riprese le sedie, finch\u00e9, dopo essere scomparso e riapparso da un grosso ventaglio salito dietro di lui, si inchina e se ne va."}
{"id": "2030149", "revid": "125287712", "url": "https://it.wikipedia.org/wiki?curid=2030149", "title": "Sepolcro dei Domizi", "text": "Il Sepolcro dei Domizi, anche detto Mausoleo dei Domizi Enobarbi, \u00e8 un'antica tomba della prima et\u00e0 imperiale, le cui vestigia sono situate a Roma, al di sotto della basilica di Santa Maria del Popolo, alle pendici del Pincio.\nQui vennero sepolte le ceneri di Nerone, che erano conservate in un'urna di porfido, sormontata da un altare di marmo lunense.\nLa distruzione del sepolcro.\nLa distruzione del mausoleo avvenne, agli inizi del XII secolo, per volere di Papa Pasquale II, allo scopo di eliminare la memoria popolare di Nerone che ancora sopravviveva ad oltre un millennio dalla morte.\nPasquale II era uomo particolarmente superstizioso, ossessionato dai corvi che volteggiavano sul noce secolare piantato nelle adiacenze della tomba dei Domizi Enobarbi.\nEgli era terrorizzato dall'idea che quei corvi fossero dem\u00f2ni in attesa della reincarnazione dell'imperatore Nerone, da secoli identificato come l'anticristo. \nLa convinzione di Pasquale era nata dallo strampalato sillogismo di alcuni autori cristiani come Vittorino, Commodiano e Sulpicio Severo, che avevano messo in relazione il passo dell'Apocalisse di Giovanni \"Bestia il cui numero \u00e8 666\" con il fatto che sommando il valore numerico delle lettere che compongono le parole \"Nerone Cesare\" in lingua ebraica, si ottiene il numero 666. \nAl di l\u00e0 di tali convinzioni di Pasquale, la tomba era divenuta una problematica seria che affliggeva soprattutto il popolo di Roma. La paura che Nerone potesse tornare dagli inferi nella figura di Anticristo era una credenza popolare che l'\u00e9lite degli intellettuali cristiani guardava con sospetto; nell'opera agostiniana \"De Civitate Dei\" l'autore scrive \"vi sono perci\u00f2 persone che affermano che Nerone risorger\u00e0 e diventer\u00e0 l'Anticristo [...] Quanto a me, sono assai stupito della grande presunzione di coloro che azzardano simili congiutture\". Dunque tale credenza popolare radicatasi dal tardo terzo secolo, risult\u00f2 fastidiosa ai capi della Chiesa. \n\u00c8 difficile sapere con certezza il motivo; se per una personale convinzione di ritorno dall'Aldil\u00e0 del matricida, se per mitigare le credenze del popolo o addirittura evitare possibili venerazioni, il Papa fece radere al suolo il mausoleo dei Domizi Enobarbi e tagliare il noce secolare. Al loro posto, fu eretta una cappella: nucleo originario di quella che oggi, dopo varie trasformazioni e ampliamenti, \u00e8 la basilica di Santa Maria del Popolo, in Piazza del Popolo a Roma. Le ceneri di Nerone, con tutta probabilit\u00e0, furono invece gettate nel fiume Tevere.\nSuccessivamente venne diffusa la voce che i resti di Nerone fossero stati traslati in un mausoleo sulla via Cassia, fuori dalle mura cittadine. Forse le autorit\u00e0 speravano nella distanza per scoraggiare l'annuale pellegrinaggio che, al contrario, continu\u00f2. Tant'\u00e8 che a tutt'oggi la zona \u00e8 denominata Tomba di Nerone, sebbene l'epigrafe latina indichi chiaramente essere il sepolcro del prefetto Publio Vibio Mariano."}
{"id": "2030160", "revid": "124123", "url": "https://it.wikipedia.org/wiki?curid=2030160", "title": "Morti nel 1001", "text": ""}
{"id": "2030172", "revid": "22475", "url": "https://it.wikipedia.org/wiki?curid=2030172", "title": "Breakout (videogioco)", "text": "Breakout \u00e8 un videogioco arcade, realizzato da Atari e pubblicato il 13 maggio 1976. In seguito \u00e8 stato convertito per la maggior parte delle piattaforme domestiche, come \"Super Breakout\". Il gioco, realizzato tramite porte logiche e senza l'uso di microprocessori, \u00e8 stato fonte di ispirazione per un romanzo (\"Pilgrim in the Microworld\", di David Sudnow) e dell'home computer Apple II.\nModalit\u00e0 di gioco.\nIn \"Breakout\" lo scopo del giocatore \u00e8 abbattere un muro di mattoni posto nella parte superiore dello schermo, mentre in quella inferiore c'\u00e8 solamente una piccola barra che pu\u00f2 essere mossa a destra e sinistra: con questa bisogna colpire una palla che rimbalza, in modo che distrugga tutti i mattoni che compongono il muro. Se il giocatore non riesce a colpire la palla con la propria barra, questa esce dalla schermata ed \u00e8 eliminata dal gruppo delle 3 a disposizione: una volta esaurite tutte le palle, la partita termina (\"Game over\"). I mattoni sono disposti su 8 file ed ogni coppia di file \u00e8 disegnata con un colore diverso: dal basso in alto, giallo, verde, arancio e rosso. In realt\u00e0 il video \u00e8 in bianco e nero: i colori vengono simulati apponendo sullo schermo una pellicola trasparente con strisce colorate posizionate in modo da corrispondere alle file di mattoni. Ogni mattone colpito assegna un punteggio: 1 punto per i mattoni gialli; 3 punti per i mattoni verdi; 5 punti per i mattoni arancio e 7 punti per quelli rossi. La velocit\u00e0 della barra comandata dal giocatore aumenta dopo 4 colpi, poi dopo altri 12 colpi ed infine quando la pallina raggiunge le file di mattoni arancio e rossi. Quando poi questa sfonda l'ultima fila di mattoni rossi e colpisce il muro superiore, la barra dimezza la sua larghezza.\nRealizzazione.\n\"Breakout\" \u00e8 stato ideato da Nolan Bushnell e Steve Bristow (rientrato in Atari dopo la sua permanenza nella controllata Kee Games). Bushnell, dopo il successo di \"Pong\" (1972), voleva realizzare un gioco simile ma utilizzabile da un solo giocatore. Al Alcorn, messo a capo del progetto, cominci\u00f2 lo sviluppo nel 1975 insieme alla Cyan Engineering. Nello stesso tempo Bushnell chiese a Steve Jobs, all'epoca un dipendente Atari, di migliorare il prototipo dell'hardware: tempo prima, infatti, Jobs aveva mostrato a Bushnell una versione pi\u00f9 compatta della scheda del gioco \"Pong\", realizzata da Steve Wozniak, contenente solo 30 integrati. Bushnell offr\u00ec a Jobs 750$ per il lavoro di riduzione degli integrati con la promessa di elargire un bonus di 100$ per ogni chip utilizzato in meno rispetto agli schemi originali.\nJobs chiese al suo amico Steve Wozniak, all'epoca impiegato alla Hewlett-Packard, di aiutarlo nel compito promettendogli met\u00e0 del compenso a lavoro finito. Wozniak non aveva nessuno schema in mano e progett\u00f2 il suo prototipo basandosi solo sulle informazioni fornite da Jobs. Anche se Atari non aveva dato nessuna scadenza, Jobs disse a Wozniak che il progetto doveva essere consegnato in 4 giorni: per rispettare l'impegno, Wozniak fu costretto a lavorare ininterrottamente giorno e notte, senza neanche dormire. Il risultato fu una scheda composta da pi\u00f9 di 50 integrati in meno rispetto alla scheda progettata da Atari: questo risultato frutt\u00f2 a Jobs un compenso extra di 5.000$. Tuttavia Jobs divise solamente la cifra iniziale con l'amico, non facendo menzione del bonus ricevuto. A Wozniak, infatti, Jobs aveva detto che avrebbero ricevuto 700$ per una scheda con meno di 50 integrati e 1000$ per una scheda con meno di 40 integrati.\nIl prototipo di Wozniak non venne comunque utilizzato per la produzione in serie. Questi, nel suo processo di riduzione degli integrati, aveva utilizzato solo 44 chip TTL (anche se uno dei primi ne impiegava solo 42). Secondo lo stesso Wozniak, gli ingegneri di Atari non usarono la sua scheda perch\u00e9 troppo complessa da modificare e produrre, per cui rielaborarono in proprio il circuito, semplificandolo: il risultato fu una scheda con poco meno di 100 integrati TTL ma pi\u00f9 facile da produrre, col gioco mantenuto inalterato in s\u00e9.\nVersioni.\n\"Breakout\" \u00e8 stato convertito per diverse piattaforme domestiche, a partire dagli Atari 2600 e 5200, oltre che nel sistema dedicato Video Pinball.\nLa versione per Atari 2600 godeva di varie modalit\u00e0 di gioco, date le possibilit\u00e0 dello switch della console:\n\u2022 Breakout: la versione normale del gioco;\n\u2022 Breakout manovrabile: una versione in cui si poteva regolare la direzione della pallina;\n\u2022 Breakout presa: la racchetta pu\u00f2 afferrare la pallina per poi lanciarla;\n\u2022 Breakout invisibile: i blocchetti da colpire sono invisibili;\n\u2022 Breakout a tempo: Breakout normale solo con un timer applicato. Questa versione pu\u00f2 essere abbinata con le precedenti;\n\u2022 Breakthru: in questa versione, la pallina non rimbalza al primo blocco che colpisce, ma arriva fino in fondo, per poi tornare indietro. Anche questa versione \u00e8 applicabile con le precedenti.\nNel 1978 Ed Logg ha sviluppato \"Super Breakout\", versione piuttosto simile a quella originale ma realizzata su un sistema dotato di un microprocessore MOS 6502.\nCloni.\nData la popolarit\u00e0 ottenuta dal gioco sono susseguiti nel corso degli anni numerosi cloni."}
{"id": "2030175", "revid": "287204", "url": "https://it.wikipedia.org/wiki?curid=2030175", "title": "Santaldih", "text": "Santaldih (censita come Santaldih Thermal Power Project Town, abbreviata in S. T. Power Project Town) \u00e8 una suddivisione dell'India, classificata come \"census town\", di 4.678 abitanti, situata nel distretto di Purulia, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 30' 44 N e 86\u00b0 29' 54 E.\nSociet\u00e0.\nEvoluzione demografica.\nAl censimento del 2001 la popolazione di Santaldih assommava a 4.678 persone, delle quali 2.597 maschi e 2.081 femmine. I bambini di et\u00e0 inferiore o uguale ai sei anni assommavano a 328, dei quali 160 maschi e 168 femmine. Infine, coloro che erano in grado di saper almeno leggere e scrivere erano 4.127, dei quali 2.414 maschi e 1.713 femmine."}
{"id": "2030177", "revid": "287204", "url": "https://it.wikipedia.org/wiki?curid=2030177", "title": "Purba Tajpur", "text": " \nPurba Tajpur (o Purbba Tajpur) \u00e8 una suddivisione dell'India, classificata come \"census town\", di 6.276 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 44' 39 N e 88\u00b0 15' 26 E.\nSociet\u00e0.\nEvoluzione demografica.\nAl censimento del 2001 la popolazione di Purba Tajpur assommava a 6.276 persone, delle quali 3.065 maschi e 3.211 femmine. I bambini di et\u00e0 inferiore o uguale ai sei anni assommavano a 805, dei quali 399 maschi e 406 femmine. Infine, coloro che erano in grado di saper almeno leggere e scrivere erano 4.480, dei quali 2.316 maschi e 2.164 femmine."}
{"id": "2030179", "revid": "287204", "url": "https://it.wikipedia.org/wiki?curid=2030179", "title": "J. K. Nagar Township", "text": " \nJ. K. Nagar Township (o Jemari Township) \u00e8 una suddivisione dell'India, classificata come \"census town\", di 14.087 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 39' 16 N e 87\u00b0 04' 01 E.\nSociet\u00e0.\nEvoluzione demografica.\nAl censimento del 2001 la popolazione di J. K. Nagar Township assommava a 14.087 persone, delle quali 7.766 maschi e 6.321 femmine. I bambini di et\u00e0 inferiore o uguale ai sei anni assommavano a 1.753, dei quali 900 maschi e 853 femmine. Infine, coloro che erano in grado di saper almeno leggere e scrivere erano 8.714, dei quali 5.506 maschi e 3.208 femmine."}
{"id": "2030180", "revid": "62004", "url": "https://it.wikipedia.org/wiki?curid=2030180", "title": "Fernando Ariel Troyansky", "text": ""}
{"id": "2030182", "revid": "709565", "url": "https://it.wikipedia.org/wiki?curid=2030182", "title": "Lo Show dei Banana Splits", "text": "Lo Show dei Banana Splits (\"The Banana Splits Adventure Hour\" conosciuta anche come \"The Banana Splits and Friends Show\") \u00e8 una serie televisiva prodotta dalla Hanna-Barbera e trasmessa dal 1968 al 1970.\nLa serie presentava sia scene dal vero che segmenti a cartoni animati ed \u00e8 stata la prima nella quale la Hanna-Barbera mischi\u00f2 live action e animazione. Il programma durava un'ora ed era incentrato sul gruppo dei Banana Splits, una rock band composta da quattro personaggi: Fleegle (chitarra, voce), Bingo (batteria, voce), Drooper (basso, voce) e Snorky (tastiere, effetti).\nLa serie ha avuto una nuova edizione nel 2008, prodotta dalla Warner Bros. e trasmessa sul canale Cartoon Network.\nNel 2019 ci fu l'adattamento film horror intitolato The Banana Splits Movie, uscito in dvd e Blu-ray e trasmesso nel canale televisivo statunitense Syfy.\nProduzione e trasmissione.\nLa serie \u00e8 stata prodotta dalla Hanna-Barbera ed \u00e8 costituita da 31 episodi trasmessi dalla NBC il sabato mattina dal 7 settembre 1968 al 5 settembre 1970. I costumi e le scenografie sono stati disegnati da Sid e Marty Krofft e lo sponsor della serie era Kellogg's Cereals. La prima serie in DVD \u00e8 disponibile dal 21 settembre 2009 per il mercato europeo in un cofanetto composto da 6 dischi per una durata complessiva di 18 ore. L'unica lingua disponibile sui DVD \u00e8 per\u00f2 l'originale inglese.\nWilliam Hanna e Joseph Barbera, incaricarono Sid e Marty Krofft di disegnare costumi per uno show televisivo, The Banana Splits Adventure Hour, che avrebbe contenuto segmenti a cartoni animati e altri dal vivo, presentato da un gruppo di personaggi antropomorfi che avrebbero costituito una banda musicale di bubblegum rock. Il programma venne presentato in anteprima dalla NBC il 7 settembre 1968. I fratelli Krofft realizzarono poi la serie animata \"H.R. Pufnstuf\", che venne inserita nello speciale presentato sempre dai Banana Splits il 30 agosto 1969.\nAll'interno del programma vennero inserite la serie dal vivo \"Danger Island\" insieme ad altre a cartoni animati come \"Arabian Knights\" and \"The Three Musketeers\". Nella seconda stagione, i segmenti dei Three Musketeers sono stati sostituiti con le repliche di \"The Hillbilly Bears\", un segmento cartoon che \u00e8 apparso in \"The Atom Ant Show\" (1965-1968).\nOgni singolo segmento che costituiva l'intera serie veniva presentato durante la riunione del Banana Splits Club alle quali partecipavano tutti i membri della band.\nPer la prima stagione, alcune segmenti dal vivo - in particolare quelli utilizzati durante i segmenti musicali - erano girati in un parco dei divertimenti nel Texas, Six Flags Over Texas. Per la seconda stagione le riprese si effettuarono al parco divertimenti di Coney Island a Cincinnati, Ohio. Nella serie compariva anche un gruppo di ragazzine, The Sour Grapes Bunch, che per\u00f2 non parlava mai durante lo show anche se interagivano con i Banana Splits.\nQuesta serie di Hanna-Barbera \u00e8 stata anche una delle prime serie di cartoni animati del sabato mattina ad utilizzare una risata.\nColonna sonora.\nDelle loro canzoni, quella che sicuramente ha avuto pi\u00f9 successo in assoluto \u00e8 \"The Tra La La Song (One Banana, Two Banana)\", scritta da Mark Barkan e Ritchie Adams, il cui ritornello \u00e8 notoriamente usato in diversi ambiti, tra cui i cori da stadio."}
{"id": "2030183", "revid": "174925", "url": "https://it.wikipedia.org/wiki?curid=2030183", "title": "Antico ospedale Casa di Dio", "text": "L'antico ospedale Casa di Dio fu il primo ospedale di Forl\u00ec ma attualmente non ne resta traccia. \nSi trovava presso l'attuale piazza Cavour e adiacente alla chiesa di San Francesco Grande, oggi distrutta: con i materiali recuperati dalla demolizione venne costruita la chiesa di San Francesco Regis.\nAl tempo del Marchesi intorno alla met\u00e0 del Seicento vi era ancora leggibile l'arma dei francescani che gestirono l'ospedale fino al 1438 quando papa Eugenio IV la pass\u00f2 alla comunit\u00e0 poich\u00e9 si trovava in uno stato degradato.\nNel 1541 vi si concentrarono le attivit\u00e0 e rendite di tutti i Battuti.\nFu dismesso da ospedale quando fu attivata la nuova sede nel 1772 presso palazzo Merenda.\nBibliografia.\nMissirini G., \"Guida raccontata di Forl\u00ec\", Forl\u00ec 1971."}
{"id": "2030185", "revid": "287204", "url": "https://it.wikipedia.org/wiki?curid=2030185", "title": "Hindusthan Cables Town", "text": " \nHindusthan Cables Town (nota anche come Rupnarainpur) \u00e8 una suddivisione dell'India, classificata come \"census town\", di 22.152 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 49' 19 N e 86\u00b0 54' 08 E.\nSociet\u00e0.\nEvoluzione demografica.\nAl censimento del 2001 la popolazione di Hindusthan Cables Town assommava a 22.152 persone, delle quali 11.561 maschi e 10.591 femmine. I bambini di et\u00e0 inferiore o uguale ai sei anni assommavano a 2.147, dei quali 1.132 maschi e 1.015 femmine. Infine, coloro che erano in grado di saper almeno leggere e scrivere erano 17.582, dei quali 9.758 maschi e 7.824 femmine."}
{"id": "2030188", "revid": "991694", "url": "https://it.wikipedia.org/wiki?curid=2030188", "title": "Banana Splits", "text": ""}
{"id": "2030189", "revid": "991694", "url": "https://it.wikipedia.org/wiki?curid=2030189", "title": "The Banana Splits Adventure Hour", "text": ""}
{"id": "2030190", "revid": "991694", "url": "https://it.wikipedia.org/wiki?curid=2030190", "title": "The Banana Splits and Friends Show", "text": ""}
{"id": "2030192", "revid": "438678", "url": "https://it.wikipedia.org/wiki?curid=2030192", "title": "L'homme \u00e0 la t\u00eate en caoutchouc", "text": "L'Homme \u00e0 la t\u00eate en caoutchouc \u00e8 un cortometraggio diretto da Georges M\u00e9li\u00e8s (Star Film 382-383) della durata di circa due minuti e venti in bianco e nero.\nIl film \u00e8 una delle migliori realizzazioni di M\u00e9li\u00e8s per quanto riguarda la padronanza degli effetti speciali, che vengono usati di diversa specie e tutti congegnati alla perfezione.\nTrama.\nM\u00e9li\u00e8s si trova nel suo studio, dove al centro si trova una porta ad arco; da qui estrae un tavolo che poggia al centro della scena, sullo sfondo nero dell'arco (particolare essenziale per l'effetto speciale del mascherino-contromascherino, che permetteva di filmare sulla stessa pellicola due momenti diversi). Su un piccolo ripiano, dotato di tubo con valvola, pone una testa che trova in una scatola, la sua stessa testa, che si muove e parla (effetto speciale del mascherino-contromascherino). Attaccato un mantice al tubo, egli inizia a gonfiare la testa, che diventa di proporzioni gigantesche (effetto speciale ottenuto avvicinando la cinepresa per ottenere un ingrandimento, solo nella parte girata al centro della pellicola). Chiusa la valvola, la testa rimane grande, poi quando la riapre la testa si \"sgonfia\" e ridiventa piccola.\nAllora M\u00e9li\u00e8s-artigiano chiama un clown aiutante, perch\u00e9 gonfi di nuovo la testa, ma il clown esagera e la testa scoppia fragorosamente, rovesciando il tavolo e facendo cadere gli astanti."}
{"id": "2030201", "revid": "1516566", "url": "https://it.wikipedia.org/wiki?curid=2030201", "title": "Chiesa di San Clemente (Venezia)", "text": "La chiesa di San Clemente \u00e8 un edificio religioso della citt\u00e0 di Venezia, situato sull'omonima isola di San Clemente, oggi interamente occupata da un complesso alberghiero.\nStoria.\nLe prime notizie sull'isola di San Clemente risalgono al 1131, quando il facoltoso mercante Pietro Gattilesso fonda una chiesa con annesso un ospitale per pellegrini e soldati in attesa di imbarcarsi verso la Terra santa. La chiesa ha un impianto romanico a navata unica con transetto contenente l'altare maggiore e l'abside.\nSubito dopo la fondazione, la gestione della chiesa e dell\u2019ospitale \u00e8 affidata ai\u00a0canonici regolari di Sant'Agostino, che nel 1165 sono gi\u00e0 organizzati in prioria. L'intera isola viene inoltre posta sotto la giurisdizione del patriarca di Grado Enrico Dandolo.\nNel 1288 vengono trasferite nella chiesa di San Clemente le spoglie di sant'Aniano di Alessandria, discepolo e successore di san Marco Evangelista nella cattedra di Alessandria.\nNel 1432 il papa Eugenio IV \u2014 il veneziano Gabriele Condulmer \u2014 insedia sull'isola l\u2019ordine dei canonici Lateranensi detti della Carit\u00e0. Grazie ai lasciati ricevuti, i canonici avviano lavori di ampliamento del convento e di restauro della chiesa. La facciata della chiesa viene completamente ricostruita secondo lo stile del rinascimento lombardo e suddivisa da lesene e cornici. \nPer adempiere a un voto fatto durante l'epidemia di peste che aveva colpito la citt\u00e0, nel 1630 viene deciso di edificare una cappella sul modello della Santa Casa di Loreto all'interno della chiesa di San Clemente, altezza dell'altare principale. Al finanziamento della costruzione, avviata nel 1643, contribuiscono molte famiglie veneziane. \nDue anni pi\u00f9 tardi, nel 1645, gli Eremiti camaldolesi di Monte Corona acquistano l'isola di San Clemente e, grazie alle donazioni della nobilt\u00e0 veneziana, danno una nuova fisionomia al convento. Nel 1652 la famiglia Morosini sovvenziona i lavori della facciata della chiesa, per ricordare le imprese di Francesco e Tommaso Morosini, deceduti nella guerra di Candia. I lavori sono affidati allo scultore Andrea Cominelli, che colloca nelle parti laterali della facciata due epitaffi e i bassorilievi delle battaglie contro i turchi in cui avevano combattuto i Morosini. Lo stemma della famiglia \u00e8 posto nel riquadro sovrastante la porta principale. Nelle due nicchie superiori vengono poste le statue di \"San Benedetto\" e \"San Romualdo\", fondatore dell'ordine dei camaldolesi. Della primitiva facciata rimane una \"Madonna con il Bambino\" incastonata al centro dell'arco terminale del fronte. \nNel 1703 viene aggiunto sul lato pi\u00f9 breve della Casa di Loreto, rivolto verso il coro, il bellissimo bassorilievo del bolognese Giuseppe Maria Mazza che rappresenta la nascita di Cristo e l'adorazione dei pastori.\nLa crisi che segue la caduta della Serenissima nel 1797 coinvolge anche l'isola di San Clemente e culmina con la soppressione napoleonica degli ordini religiosi. Nel 1810 i Camaldolesi abbandonano l\u2019isola, che diventa sede di presidi militari a difesa di Venezia e alla fine dell'800 sede di un ospedale psichiatrico, chiuso nel 1992.\nLa chiesa viene ristrutturata nel 2003 ed ulteriori lavori di restauro e recupero vengono promossi dal gruppo turco Permak, proprietario dell'isola, tra il 2013 e il 2014."}
{"id": "2030202", "revid": "111325", "url": "https://it.wikipedia.org/wiki?curid=2030202", "title": "Gil Rossellini", "text": "Biografia.\nDopo un praticantato iniziato giovanissimo sul set e in sala montaggio accanto al padre adottivo, Gil Rossellini esord\u00ec agli inizi degli anni ottanta collaborando con Martin Scorsese (\"Re per una notte\").\nAlla fine degli anni ottanta e all'inizio anni novanta, Gil Rossellini produsse e diresse documentari girati in cinque continenti su argomenti che spaziavano dalla natura, flora e fauna a questioni politiche, sociali, culturali ed eventi conflittuali, esperienze che portarono lui e la sua cinepresa dalle vette dell'Himalaya al cuore del Rio delle Amazzoni, dai corridoi della Casa Bianca alle esperienze in prima linea nella guerra dei Balcani.\nNel 2004 fond\u00f2, con il socio indiano Samir Gupta, la East India Production Company, con sedi a Londra e a Bombay, per promuovere opere della nuova generazione di autori indiani.\nMalattia e morte.\nLo stesso anno, a causa di un incidente domestico, si fer\u00ec leggermente alla testa, contraendo tuttavia una gravissima infezione da stafilococco aureo e altri batteri che lo ridusse in coma per tre mesi e gli caus\u00f2 una piomiosite (rara infezione del muscolo scheletrico), degenerata in fascite necrotizzante; al risveglio non recuper\u00f2 l'uso delle gambe, e dovette effettuare in seguito ben 45 interventi chirurgici, non guarendo mai completamente. Decise allora di impegnarsi per i disabili nelle sue condizioni e realizz\u00f2 tre documentari autobiografici, \"Kill Gil vol. 1\", \"Kill Gil vol. 2\", \"Kill Gil vol. 2 e 1/2\" (uscito postumo e presentato al Festival Internazionale del Film di Roma).\nLe sue condizioni si aggravarono nel 2008, con il ripresentarsi dell'infezione e a causa di sopraggiunti nuovi focolai da lesione da pressione (decubito). Il 7 giugno fu battezzato con il rito cattolico e scelse il nome Francesco. Il 3 settembre sub\u00ec l'amputazione di una gamba per gangrena. Mor\u00ec alle 4.30 del 3 ottobre di quell'anno, a causa di setticemia, presso il \"Rome American Hospital\" di Roma."}
{"id": "2030203", "revid": "935281", "url": "https://it.wikipedia.org/wiki?curid=2030203", "title": "Boiorix", "text": "Storia.\nNon ci sono noti n\u00e9 i suoi natali, n\u00e9 le sue origini. Fu un condottiero che guid\u00f2 - almeno in parte - la terribile marcia dei Cimbri, popolo indicato dalle fonti antiche alternativamente come germanico o celtico. Il suo nome \u00e8 composto di due richiami importanti al mondo dei celti: Boi indicava genericamente i \"guerrieri\" celtici o, in particolare, una trib\u00f9 celtica originariamente stanziata nel Norico, a diretto contatto con i Germani; la desidenza \"-rix\" \u00e8 comune a molti condottieri galli (\"Vercingetorix\") e vuol dire \"re\", \"condottiero\". Boiorix potrebbe quindi significare \"re dei guerrieri\". \u00c8 possibile per\u00f2 che appartenesse a un gruppo di Boi unitisi alla migrazione dei cimbri, o, ancora, potrebbe essere stato un cimbro, anche germano, famoso per aver vinto un'ignota battaglia sugli stessi Boi. Henri Hubert (1934) dichiara che nomi come Boiorix provano che i Cimbri \"sono celtici, e non possono essere altro\". Altri per\u00f2 ritengono che ci\u00f2 non significa necessariamente che i Cimbri fossero celtici, in quanto gli stessi elementi possono esistere in germanico (si veda ad esempio il nome del re vandalo Genserico, probabilmente analogo a Gaesorix).\nIl suo pi\u00f9 importante successo fu una spettacolare vittoria contro l'esercito romano nella battaglia di Arausio del 105 a.C. Venne in seguito sconfitto e ucciso nella battaglia dei Campi Raudii del 101 a.C.\nCos\u00ec descrive le ultime ore di Boiorix Siegfried Fischer-Fabian:\n\"Boiorix giunge a cavallo davanti all'accampamento romano e intima di stabilire il giorno ed il luogo della battaglia, perch\u00e9 ormai non resta altro da fare. Mario, vera natura di guerriero, non riesce a capire questo schietto re dei barbari che sfida un esercito di 55.000 uomini come si trattasse di una competizione sportiva, deve semplicemente sorprendere o destare invece ammirazione? Mario decide infine di mandare un legato all'accampamento dei Cimbri, per informarli che i Romani non avevano mai seguito i consigli del nemico quando intendevano ingaggiare battaglia. Ma improvvisamente cambia parere, concede un'eccezione e per il terzo giorno propone come campo di battaglia i Campi Raudi presso \"Vercellae\" (l'odierna Vercelli). Ingenuamente Boiorix accetta, senza sospettare che \u00e8 stato giocato. Il giorno dello scontro ci si accorge che i guerrieri germani devono combattere con un sole accecante negli occhi mentre vengono sferzati in faccia da enormi nuvole di polvere, provocate da un vento locale che soffia in quella stagione dell'anno e la cui direzione Mario naturalmente conosceva. Inoltre la vasta pianura offre buon gioco alla cavalleria romana decisamente superiore... \u00c8 certo che i Cimbri, almeno in prima linea, erano armati con armi catturate ai nemici e quindi meglio di quanto non lo fossero l'anno prima i Teutoni. I loro cavalieri portavano corazze di ferro ed elmi, avevano lance a due punte e lunghe spade, un'armatura che per il semplice soldato germanico era un sogno. Eppure furono proprio gli uomini a cavallo che, battuti dalla cavalleria romana superiore di numero, piombarono in fuga sui fanti che stavano prendendo posizione. I germani dovettero schierarsi di nuovo, avanzarono, si scontrarono col centro dello schieramento romano e, ripiegando a destra, s'incunearono tra il centro e l'ala sinistra. I romani scambiarono quel ripiegamento per fuga, si diedero all'inseguimento ma trovarono il vuoto. Nacque un caos di polvere pungente, sole accecante e strepito d'armi, accompagnato dal rombo cupo che giungeva dall'accampamento dei carri, dove le donne dei Cimbri tambureggiavano con bastoni sulle pelli bovine che erano distese sopra i tralicci dei carri. Questo 30 luglio del 101 a.C. fu un lungo, sanguinoso giorno: la fine cominci\u00f2 a delinearsi quando i romani riuscirono con le loro ali ad accerchiare il nemico.\"\nQuesto condottiero, Boiorix, che nella sua ingenuit\u00e0 sfid\u00f2 i legionari di Caio Mario come in una competizione sportiva, sar\u00e0 molto diverso dai condottieri astuti che i Germani vanteranno nei secoli a venire, a partire da Ariovisto ed Arminio."}
{"id": "2030207", "revid": "767487", "url": "https://it.wikipedia.org/wiki?curid=2030207", "title": "Ticchiolatura", "text": "Ticchiolatura \u00e8 il nome comune di una malattia che colpisce alcuni alberi da frutto causata da patogeni diversi. \nIn particolare, la ticchiolatura del melo \u00e8 causata dal fungo \"Venturia inaequalis\", la ticchiolatura del pero dal fungo \"Venturia pirina\", la ticchiolatura del nespolo del Giappone dal fungo \"Fusicladium eriobotryae\". \nLa ticchiolatura colpisce molto spesso la Rosa, creando delle gravi conseguenze per la pianta arrivando fino alla defogliazione.\nLe conseguenze per il melo sono la mancata qualit\u00e0 del frutto.\nA favorire lo sviluppo del patogeno e la propagazione della malattia sono l'eccessiva umidit\u00e0 sulle foglie e una temperatura relativamente elevata, 20 - 25 \u00b0C."}
{"id": "2030209", "revid": "287204", "url": "https://it.wikipedia.org/wiki?curid=2030209", "title": "Raghunathpur (PS-Dankuni)", "text": " \nRaghunathpur (PS-Dankuni) \u00e8 una suddivisione dell'India, classificata come \"census town\", di 7.996 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone). L'acronimo PS sta per \"Police Station\".\nGeografia fisica.\nLa citt\u00e0 \u00e8 situata a 22\u00b0 39' 51 N e 88\u00b0 20' 24 E.\nSociet\u00e0.\nEvoluzione demografica.\nAl censimento del 2001 la popolazione di Raghunathpur (PS-Dankuni) assommava a 7.996 persone, delle quali 4.115 maschi e 3.881 femmine. I bambini di et\u00e0 inferiore o uguale ai sei anni assommavano a 834, dei quali 430 maschi e 404 femmine. Infine, coloro che erano in grado di saper almeno leggere e scrivere erano 5.867, dei quali 3.293 maschi e 2.574 femmine."}
{"id": "2030213", "revid": "529641", "url": "https://it.wikipedia.org/wiki?curid=2030213", "title": "Army Life", "text": "Army Life \u00e8 il primo singolo, nonch\u00e9 primo lavoro, della band hardcore punk \"The Exploited\", pubblicato dalla Exploited Record Company.\nIl singolo contiene il brano \"Army Life\" che parla dell'esperienza vissuta dal cantante del gruppo Wattie Buchan all'interno dell'esercito.\nIl brano si scaglia contro la leva obbligatoria, ancora vigente nella Gran Bretagna degli anni 80, e il concetto di esercito, basato sulla violenza, trasforma i giovani in \"macchine per uccidere.\nArmy Life appena uscito ha riscosso molto successo, si \u00e8 piazzato al sesto posto nella classifica indipendente ed \u00e8 rimasto per 18 settimane nella top 20.\nOltre a \"Army Life\", il singolo, nel lato B, contiene \"Crashed Out\" e \"Fuck a Mod\"."}
{"id": "2030216", "revid": "599013", "url": "https://it.wikipedia.org/wiki?curid=2030216", "title": "Alessio Pirri", "text": "\u00c8 il fratello minore di Jos\u00e9, anch'egli ex calciatore professionista tra le altre di Cremonese, Centese ed Ospitaletto.\nCarriera.\n\u00c8 un centrocampista che \u00e8 cresciuto nella , squadra in cui ha disputato pure la sua unica stagione in massima serie nella Serie A 1994-1995 (segnando 3 reti). Considerato in giovent\u00f9 uno dei talenti pi\u00f9 limpidi del calcio italiano, non si \u00e8 mai affermato ad alti livelli. Nelle nazionali giovanili giocava nelle stessa squadra con Domenico Morfeo, Francesco Totti e Alessandro Del Piero.\nSuccessivamente ha giocato in Serie B con , , , e . Negli ultimi anni di carriera milita in varie squadre di Serie C."}
{"id": "2030219", "revid": "1494169", "url": "https://it.wikipedia.org/wiki?curid=2030219", "title": "Paper Wings", "text": "Paper Wings (\"ali di carta\" in lingua inglese) pu\u00f2 riferirsi a"}
{"id": "2030224", "revid": "167080", "url": "https://it.wikipedia.org/wiki?curid=2030224", "title": "Battaglia di Fanum Fortunae", "text": ""}
{"id": "2030226", "revid": "287204", "url": "https://it.wikipedia.org/wiki?curid=2030226", "title": "Raghunathpur (PS-Magra)", "text": " \nRaghunathpur (PS-Magra) \u00e8 una suddivisione dell'India, classificata come \"census town\", di 14.109 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone)\n. L'acronimo PS sta per \"Police Station\".\nGeografia fisica.\nLa citt\u00e0 \u00e8 situata a 23\u00b0 00' 59 N e 88\u00b0 24' 10 E.\nSociet\u00e0.\nEvoluzione demografica.\nAl censimento del 2001 la popolazione di Raghunathpur (PS-Magra) assommava a 14.109 persone, delle quali 7.583 maschi e 6.526 femmine. I bambini di et\u00e0 inferiore o uguale ai sei anni assommavano a 1.574, dei quali 836 maschi e 738 femmine. Infine, coloro che erano in grado di saper almeno leggere e scrivere erano 10.537, dei quali 6.176 maschi e 4.361 femmine."}
{"id": "2030227", "revid": "27723", "url": "https://it.wikipedia.org/wiki?curid=2030227", "title": "Ludwik Zamenhof", "text": ""}
{"id": "2030230", "revid": "228587", "url": "https://it.wikipedia.org/wiki?curid=2030230", "title": "John", "text": ""}
{"id": "2030236", "revid": "287204", "url": "https://it.wikipedia.org/wiki?curid=2030236", "title": "Cart Road", "text": " \nCart Road \u00e8 una suddivisione dell'India, classificata come \"census town\", di 13.701 abitanti, situata nel distretto di Darjeeling, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 56' 24 N e 88\u00b0 18' 53 E.\nSociet\u00e0.\nEvoluzione demografica.\nAl censimento del 2001 la popolazione di Cart Road assommava a 13.701 persone, delle quali 6.910 maschi e 6.791 femmine. I bambini di et\u00e0 inferiore o uguale ai sei anni assommavano a 1.176, dei quali 599 maschi e 577 femmine. Infine, coloro che erano in grado di saper almeno leggere e scrivere erano 10.800, dei quali 5.897 maschi e 4.903 femmine."}
{"id": "2030237", "revid": "1543377", "url": "https://it.wikipedia.org/wiki?curid=2030237", "title": "Ermenerico (Suebo)", "text": "Storia.\nSecondo Yepes il re regn\u00f2 attorno al 485, il che lo posizionerebbe all'interno di un secolo (469-560) oscuro durante il quale i Suebi erano ariani cristiani. Si dice che Ermenerico fosse un distruttore di chiese, ed un persecutore dei cattolici romani."}
{"id": "2030239", "revid": "287204", "url": "https://it.wikipedia.org/wiki?curid=2030239", "title": "Chandannagar", "text": " \nChandannagar (francese Chandernagor) \u00e8 una suddivisione dell'India, classificata come \"municipal corporation\", di abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe I (da persone in su).\nGeografia fisica.\nLa citt\u00e0 \u00e8 situata a 22\u00b0 52' 9 N e 88\u00b0 22' 38 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di Chandannagar assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "2030240", "revid": "287204", "url": "https://it.wikipedia.org/wiki?curid=2030240", "title": "Chittaranjan", "text": "Chittaranjan \u00e8 una suddivisione dell'India, classificata come \"census town\", di 45.925 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 52' 0 N e 86\u00b0 52' 0 E e ha un'altitudine di 154 .\nSociet\u00e0.\nEvoluzione demografica.\nAl censimento del 2001 la popolazione di Chittaranjan assommava a 45.925 persone, delle quali 24.529 maschi e 21.396 femmine. I bambini di et\u00e0 inferiore o uguale ai sei anni assommavano a 4.525, dei quali 2.357 maschi e 2.168 femmine. Infine, coloro che erano in grado di saper almeno leggere e scrivere erano 38.344, dei quali 21.538 maschi e 16.806 femmine."}
{"id": "2030242", "revid": "599013", "url": "https://it.wikipedia.org/wiki?curid=2030242", "title": "Lavezzi", "text": ""}
{"id": "2030247", "revid": "287204", "url": "https://it.wikipedia.org/wiki?curid=2030247", "title": "Cooper's Camp", "text": " \nCooper's Camp \u00e8 una citt\u00e0 dell'India di 17.755 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 09' 41 N e 88\u00b0 34' 08 E.\nSociet\u00e0.\nEvoluzione demografica.\nAl censimento del 2001 la popolazione di Cooper's Camp assommava a 17.755 persone, delle quali 9.020 maschi e 8.735 femmine. I bambini di et\u00e0 inferiore o uguale ai sei anni assommavano a 1.979, dei quali 1.002 maschi e 977 femmine. Infine, coloro che erano in grado di saper almeno leggere e scrivere erano 11.607, dei quali 6.555 maschi e 5.052 femmine."}
{"id": "2030248", "revid": "287204", "url": "https://it.wikipedia.org/wiki?curid=2030248", "title": "Abarat", "text": "Abarat \u00e8 un romanzo fantasy del 2002 scritto e illustrato da Clive Barker, primo libro appartenente alla pentalogia di Abarat, pensata anzitutto per lettori giovani adulti.\nIl suo seguito \u00e8 \"Abarat - Giorni di magia, notti di guerra\".\nTrama.\nCandy Quackenbush, un giorno, indagando per conto della scuola sulla sua citt\u00e0 (Chikentown, nel Minnesota), trova un molo abbandonato a centinaia di chilometri dal mare. Incuriosita, evoca per sbaglio una potente magia che fa \"sgorgare\" il mitico mar d'Izabella. Si scoprir\u00e0 infatti che il nostro mondo e quello di Abarat un tempo prosperavano grazie al reciproco commercio, ma ora ogni mondo considera l'altro una leggenda. Abarat \u00e8 un insieme di isole, 24, una per ogni ora del giorno (che non cambiano mai), pi\u00f9 la Guglia di Odom - la misteriosissima venticinquesima ora - e qualche isolotto.\nIl viaggio di Candy comprende il ponte Gilholly (tra Efreet, le Sei, e Autland, le Sette), Yebba Dim (le Otto), Ninnyhammer (le Dieci), e la Guglia di Odom."}
{"id": "2030256", "revid": "287204", "url": "https://it.wikipedia.org/wiki?curid=2030256", "title": "Diamond Harbour", "text": " \nDiamond Harbour \u00e8 una suddivisione dell'India, classificata come \"municipality\", di 37.238 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 11' 28 N e 88\u00b0 11' 26 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Diamond Harbour assommava a 37.238 persone, delle quali 19.137 maschi e 18.101 femmine. I bambini di et\u00e0 inferiore o uguale ai sei anni assommavano a 3.840, dei quali 1.996 maschi e 1.844 femmine. Infine, coloro che erano in grado di saper almeno leggere e scrivere erano 26.790, dei quali 14.712 maschi e 12.078 femmine."}
{"id": "2030258", "revid": "1702319", "url": "https://it.wikipedia.org/wiki?curid=2030258", "title": "Chiesa di Santa Maria Assunta (Muggia)", "text": ""}
{"id": "2030262", "revid": "287204", "url": "https://it.wikipedia.org/wiki?curid=2030262", "title": "Dumdum (citt\u00e0)", "text": " \nDumdum (o Dum Dum, la pronuncia Dam Dam corrisponde a quella del nome bengalese \u09a6\u09ae\u09a6\u09ae) \u00e8 una suddivisione dell'India, classificata come \"municipality\", di 101.319 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 37' 20 N e 88\u00b0 25' 1 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Dumdum assommava a 101.319 persone, delle quali 52.868 maschi e 48.451 femmine. I bambini di et\u00e0 inferiore o uguale ai sei anni assommavano a 8.086, dei quali 4.095 maschi e 3.991 femmine. Infine, coloro che erano in grado di saper almeno leggere e scrivere erano 82.756, dei quali 44.787 maschi e 37.969 femmine."}
{"id": "2030263", "revid": "125886860", "url": "https://it.wikipedia.org/wiki?curid=2030263", "title": "Coleoidea", "text": "La sottoclasse Coleoidea \u00e8 un gruppo di Cefalopodi caratterizzato per essere prevalentemente a corpo molle, con conchiglia interna ricoperta da tessuto vivente (mantello), generalmente ridotta nelle forme pi\u00f9 evolute, in cui \u00e8 costituita da strutture chitiniche (Teuthida) o cartilaginee (Octopoda), oppure assente. Questo costituisce una delle differenze pi\u00f9 rilevanti nei confronti del gruppo progenitore, i Nautiloidea e del gruppo affine degli Ammonoidea, caratterizzati da una conchiglia esterna rigida.\nAltri elementi significativi per la distinzione del gruppo sono il numero delle branchie (un paio, rispetto alle due paia dei \"Nautiloidea\") e il numero dei tentacoli (da otto a dieci, rispetto alle decine dei \"Nautiloidea\").\nI \"Coleoidea\" rappresentano attualmente le forme pi\u00f9 diffuse e note di Cefalopodi (sono \"Coleoidea\" ad esempio i calamari, le seppie e i polpi).\nCome accennato in precedenza il [calamaro] maschi ha l'organo riproduttivo ( con la grandezza che va dai 12 ai 30 cm) attaccato nella parte molla della testa.\nClassificazione.\nLa classificazione dei Coleoidea \u00e8 basata sul numero delle braccia e dei tentacoli e sulla loro struttura.\nAnatomia.\nLa morfologia del corpo \u00e8 molto variabile: da forme cilindriche a siluro (calamari), a forme appiattite (seppie), a forme globose (polpi). Le dimensioni variano da pochi centimetri fino a due-tre metri con braccia di oltre dodici metri (calamaro gigante). Talora le braccia possono essere collegate da membrane natatorie di svariate forme e dimensioni. Il complesso cefalico e le braccia sono nettamente distinti dal resto del corpo. Soprattutto nelle forme bentoniche, sono presenti nel tessuto epiteliale \"cromatofori\", sacche riempite di pigmento soggette a rapida contrazione ed espansione, utilizzate per il controllo della pigmentazione della pelle, con funzione mimetica nei confronti dei predatori e di segnalazione nei confronti dei conspecifici. Diverse specie di elevata profondit\u00e0 sono dotate anche di \"fotofori\", organi bioluminescenti, con funzioni in parte mimetiche (sostanzialmente impediscono l'individuazione della sagoma dell'animale da parte dei predatori), in parte di riconoscimento e segnalazione intraspecifici. Sia i cromatofori che i fotofori sono controllati dal sistema nervoso e la loro attivazione \u00e8 in gran parte volontaria. Per il nuoto possono essere utilizzati sia l'imbuto (propulsione a getto), sia le braccia (in diversi casi provviste di membrana natatoria), sia le pinne situate nella parte posteriore del mantello, con movimenti prevalentemente ondulatori e in talune forme con movimento battente.\nMorfologia.\nLa bocca \u00e8 dotata di mascelle cornee, in parte mineralizzate simili ad un \u201cbecco di pappagallo\u201d. Nella laringe si trova la \"radula\", un elemento a composizione chitino-fosfatica simile ad una raspa, con funzioni masticatorie. Le forme pi\u00f9 primitive ed estinte, i \"Belemnoidea\", in base ad alcuni rinvenimenti fossili con l'impronta parziale delle parti molli conservata, avevano presumibilmente dieci tentacoli non differenziati e raccolte in cinque paia, convenzionalmente numerate dal ventre al dorso dell'organismo come I, II, III, IV e V. I tentacoli erano privi di ventose ma dotati di uncini cornei. Le specie appartenenti ai \"Decapodiformi\" hanno il IV paio modificato in tentacoli molto allungati rispetto agli altri, con ventose presenti solo in espansioni distali a forma di clava. Gli \"Octopodiformi\" hanno subito significative modifiche nel paio II, ridotto a filamenti privi di ventose che funzionano come organi sensoriali (\"filamenti velari\"), e infine completamente scomparso nell'ordine \"Octopoda\". Nei \"Coleoidea\" di tipo moderno, i tentacoli possono essere dotati di ventose e/o di \"cirri\" (appendici tattili carnose), o anche di uncini, a seconda del gruppo.\nFisiologia.\nSistema digerente. Costituito da un esofago, da uno stomaco e da un intestino ad anse, che termina in un ano situato entro la cavit\u00e0 palleale. \u00c8 presente una ghiandola digerente con funzione epato-pancreatica. Il metabolismo \u00e8 essenzialmente proteinico: \u00e8 cio\u00e8 in grado di assimilare e utilizzare solo composti proteici, e non lipidi, carboidrati e zuccheri, in accordo con le abitudini predatorie dei Cefalopodi.\nSistema nervoso. Molto sviluppato, comprende un vero e proprio cervello, situato in posizione circum-esofagea, formato dall'unione degli originari gangli motori degli altri molluschi e protetto da una capsula cartilaginea. Rispetto ai Nautiloidea, risulta particolarmente sviluppato e complesso il sistema di fibre nervose che innerva il mantello e rende possibili i complessi movimenti coordinati del mantello stesso, dell'imbuto e delle pinne.\nSistema circolatorio. Di tipo chiuso (sangue contenuto in vasi), con tre cuori: uno principale sistemico e due branchiali, collegati ad un sistema arterioso e venoso. Il sangue ossigenato dalle branchie viene pompato dai due cuori branchiali al cuore principale, dal quale viene distribuito agli organi attraverso tre aorte, e successivamente riconvogliato alle branchie. Il sangue utilizza come pigmento circolatorio l'emocianina, a base di rame, meno efficiente rispetto all'emoglobina dei vertebrati.\nSistema escretore. Costituito da due \"nefridi\", rispetto ai quattro dei Nautiloidea. \u00c8 utilizzato nelle forme pi\u00f9 evolute, come gi\u00e0 accennato, come parte del sistema di galleggiamento chimico, che fornisce ammoniaca.\nSistema riproduttivo. Le \"gonadi\" formano una massa situata sul fondo della cavit\u00e0 del mantello (cavit\u00e0 palleale), collegata a quest'ultima da uno o due \"gonodotti\". I maschi producono \"spermatofori\" (capsule di sostanza organica in grado di preservare e mantenere vitali gli spermatozoi), che introducono nella cavit\u00e0 palleale della femmina per mezzo di una complessa struttura (\"ectocotile\") derivata dalla modifica di uno o pi\u00f9 tentacoli, o in alcuni casi per mezzo di un vero e proprio pene.\nLe uova fecondate deposte dalla femmina possono essere sia planctoniche che bentoniche, a seconda del gruppo. Lo sviluppo degli esemplari avviene sempre attraverso una fase para-larvale planctonica. Nella maggior parte dei casi, la strategia riproduttiva prevede un unico evento riproduttivo, spesso seguito dalla morte della forma adulta, con un gran numero di esemplari giovanili. Non mancano per\u00f2 forme che depongono un numero ridotto di uova o uova singole. Nelle forme provviste di conchiglia, gli esemplari giovanili nascono con una conchiglia embrionale, la protoconca, e il fragmocono si sviluppa successivamente durante l'accrescimento fino a divenire funzionale e permettere il controllo del galleggiamento.\nMorfologia della conchiglia.\nLa conchiglia, originariamente, costituisce l'organo di galleggiamento dell'organismo. \u00c8 suddivisa in camere da setti. Questi ultimi sono attraversati da un cordone sifonale, in posizione marginale (mai centrale),di tessuto vivente rivestito di fosfato di calcio, che permette all'animale mediante la regolazione per osmosi della pressione dei liquidi e dei gas presenti nelle camere di variare l'equilibrio idrostatico e quindi la profondit\u00e0. Tipicamente, \u00e8 costituita da tre parti collegate tra loro:\nLa riduzione della conchiglia tipica dei Neocoleoidea \u00e8 avvenuta diversamente nei vari gruppi: nei \"Sepiida\" e negli \"Spirulida\" la parte rimasta (o comunque prevalente) \u00e8 il fragmocono, mentre nei \"Sepiolida\" e \"Teuthida\" la parte conservata \u00e8 il proostraco, definito \"gladius\" o \"piuma\", a composizione cornea o chitinica nelle forme attuali e debolmente calcificata nelle forme fossili.Questo elemento depone a favore di una differenziazione piuttosto precoce, a partire da antenati paleozoici (vedere capitolo sulla storia evolutiva del gruppo).\nNelle forme pi\u00f9 moderne prive di fragmocono, il galleggiamento \u00e8 garantito da un meccanismo di tipo diverso e di origine chimica che si basa sulla sostituzione dello ione cloruro presente nei fluidi corporei (fluido celomatico e fluido fisiologico presente nei tessuti molli) con lo ione ammonio rilasciato continuamente dall'epitelio branchiale e dagli organi renali. Poich\u00e9 la soluzione derivante da questa reazione \u00e8 meno densa rispetto all'acqua marina, il risultato \u00e8 un aumento della spinta di galleggiamento.\nIl genere \"Argonauta\" (Octopoda) \u00e8 dotato di una struttura calcarea che viene impropriamente definita conchiglia, con avvolgimento planispirale e priva di setti e sifone, di cui sono provviste solo le femmine che la secernono e la utilizzano come \"ooteca\" (cio\u00e8 come contenitore per proteggere le uova fino alla schiusa).\nHabitat.\nI \"Coleoidea\", che costituiscono l'assoluta maggioranza dei Cefalopodi attuali, si sono adattati ad una vasta gamma di ambienti marini, da costieri di bassa profondit\u00e0 ad abissali. Sono presenti anche in ambiente di reef e piattaforma carbonatica. Come gruppo, sono limitati soprattutto dalla salinit\u00e0, essendo forme esclusivamente marine, con concentrazioni di cloruro di sodio (NaCl) che vanno dal 27 \u2030 al 37\u2030. Tuttavia vi sono forme che vivono e si riproducono in ambienti iposalini (fino al 17-18\u2030 per forme presenti nel Mare di Marmara) o ipersalini (oltre 37\u2030 per forme che abitano le acque costiere del Mar Rosso). Sempre a livello di gruppo, la temperatura non \u00e8 un fattore particolarmente limitante: sono adattati ad una vasta gamma di temperature, con forme che popolano le acque polari artiche e antartiche e forme tropico-equatoriali. Abbiamo forme bentoniche vagili (cio\u00e8 mobili ma non nectoniche), necto-bentoniche, nectoniche e planctoniche anche nello stadio adulto. Vi sono forme solitarie e territoriali (come ad esempio il polpo o la seppia), di solito bentoniche o necto-bentoniche, e specie gregarie, in genere nectoniche e pelagiche, che si spostano in branchi pi\u00f9 o meno numerosi (tipico esempio sono i calamari).\nPer quanto riguarda le forme estinte (\"Belemnoidea\"), le testimonianze fossili sono piuttosto ricche, almeno per il Mesozoico, e permettono una ricostruzione abbastanza accurata dello stile di vita. Dopo un breve periodo di vita larvale planctonica, passavano ad una vita nectonica oppure necto-bentonica in ambiente marino neritico (nell'ambito della piattaforma continentale). Le forme ipotizzabili come pelagiche (capaci di dispersione oceanica anche nello stadio adulto) erano poche. Si trattava probabilmente di forme gregarie, che di spostavano in banchi numerosi similmente ad alcuni pesci, come sembrano suggerire i rinvenimenti frequenti di accumuli di rostri attribuibili ad una sola o a poche specie. I rostri sono le parti della conchiglia pi\u00f9 resistenti, che si rinvengono pi\u00f9 facilmente fossili nei sedimenti. Ovviamente, occorre tenere presente che i gas interni alla conchiglia potevano permetterne il galleggiamento per un certo tempo dopo la morte dell'individuo e consentirne il trasporto ad opera di onde e correnti: pertanto si tratta di forme fossili prevalentemente alloctone, che danno indicazioni paleo-ambientali poco significative. Gli \"Spirulida\" e i \"Sepiida\" sono le forme attuali pi\u00f9 vicine a quelle fossili.\nStoria evolutiva.\nLe origini filetiche dei Coleoidea sono ancora piuttosto discusse. La maggior parte dei ricercatori li collega ai \"Nautiloidea\" (\"Orthoceratidae\"), dai quali si sarebbero evoluti nel Paleozoico (a partire dal Devoniano). I \"Coleoidea\" paleozoici sono tuttavia relativamente rari, con forme riferibili principalmente agli ordini \"Aulacocerida\" (Devoniano-Triassico) e \"Phragmoteuthida\" (Permiano-Triassico Superiore-Cretaceo Superiore). Ai \"Teuthida\" sono ricondotte poche forme, rare e poco conosciute. Nel Mesozoico i \"Coleoidea\" tendono a divenire pi\u00f9 frequenti, e dal Triassico superiore compaiono le prime vere belemniti, che hanno una diffusione esplosiva durante tutto il Giurassico e il Cretaceo. I \"Teuthida\" divengono parallelamente pi\u00f9 numerosi e diffusi a partire dal Giurassico Inferiore e mantengono una buona differenziazione per tutto il Mesozoico. Nel Giurassico superiore compaiono i primi \"Octopoda\", forse separatisi da un gruppo simile agli attuali \"Vampyromorpha\", con forme ancora dotate di conchiglia interna e di pinne. I \"Sepiida\" si originano nel Cretaceo superiore e acquistano rapidamente una certa diffusione, che incrementeranno ulteriormente nel Terziario. I \"Belemnoidea\" subiscono pesantemente la crisi biologica al passaggio Cretaceo-Terziario con una drastica riduzione, anche se riprendono brevemente (Neobelemnitidae) nel Terziario inferiore (Paleocene-Oligocene), per estinguersi definitivamente alla fine di questo periodo. Nel Terziario compaiono gli \"Spirulida\", caratterizzati dalla tendenza del fragmocono all'avvolgimento planispirale del lato ventrale, dapprima con forme dotate di rostro massiccio (\"Spirulirostridae\"), presenti fino al Miocene, poi rappresentate da forme pelagiche dotate del solo fragmocono (attuale \"Spirula spirula\"). Complessivamente, nel Terziario e soprattutto nel Quaternario si ha la differenziazione e la diffusione esplosiva dei \"Neocoleoidea\", con forme prevalentemente a corpo molle o con conchiglia interna rudimentale.\nInteresse economico.\nI \"Coleoidea\" rappresentano una risorsa di grande importanza per il consumo alimentare umano, cos\u00ec come per l'industria di trasformazione e la rete di distribuzione collegata.\nQueste forme sono state oggetto di pesca su base artigianale per migliaia di anni: sono note rappresentazioni artistiche con soggetti di pesca con immagini di cefalopodi coleoidei (polpi, seppie, calamari) nella pittura vascolare e parietale della civilt\u00e0 Minoica (2000-1450 a.C.), ed erano ben conosciute, molto apprezzate come cibo e rappresentate in varie forme artistiche da diverse culture (Greci, Romani, Cinesi tra le civilt\u00e0 pi\u00f9 note).\nLa pesca industriale di queste forme \u00e8 stata iniziata in tempi recenti dai Giapponesi, negli anni '60 del ventesimo secolo, sotto la spinta della domanda interna (i cefalopodi sono molto apprezzati nella cucina giapponese tradizionale e nelle cucine orientali in genere), e si \u00e8 rapidamente sviluppata a livello globale. La pesca ai cefalopodi \u00e8 ulteriormente incrementata con la diminuzione progressiva di altre risorse ittiche (pesci, cetacei), sottoposte ad una pressione eccessiva. L'entit\u00e0 delle catture a livello mondiale, dalle statistiche FAO (2000), \u00e8 pari a circa 3,3 milioni di tonnellate/anno, corrispondenti al 3,6% della pesca totale per anno. Il valore del pescato \u00e8 stimabile intorno ai cinque miliardi di dollari USA, quota che permette di inserire i cefalopodi al quinto posto tra le risorse della pesca industriale, dopo pesci costieri in genere, crostacei, tonni, merluzzi e naselli."}
{"id": "2030268", "revid": "36426", "url": "https://it.wikipedia.org/wiki?curid=2030268", "title": "Mura di Caldana", "text": "Le mura di Caldana costituiscono il sistema difensivo del borgo di Caldana, nel comune di Gavorrano nella provincia di Grosseto.\nStoria.\nUna prima cinta muraria difensiva fu eretta in epoca medievale, a protezione del centro che inizi\u00f2 a svilupparsi a partire dal 940.\nDurante i secoli successivi, il passaggio del borgo nella Repubblica di Siena lo fece divenire uno dei luoghi strategici della zona, tanto che i senesi decisero di effettuare profondi interventi di ristrutturazione al preesistente sistema difensivo, tanto da renderlo un vero e proprio borgo fortificato. Tali lavori si svolsero in pi\u00f9 riprese durante il periodo rinascimentale e la riqualificazione delle opere difensive a protezione del centro ebbe termine soltanto nella seconda met\u00e0 del XVI secolo grazie alla famiglia Agustini, a cui fu ceduto il borgo dai granduchi di Toscana, dopo la definitiva caduta politica della Repubblica Senese.\nGli interventi tardo cinquecenteschi conferirono un aspetto ancor pi\u00f9 fortificato di quello preesistente, tanto da poter essere citato come uno degli esempi di fortificazione alla moderna.\nDescrizione.\nLe mura di Caldana si sviluppano articolandosi lungo un perimetro quadrangolare. Si presentano rivestite in blocchi di pietra, con alcuni tratti cordonati, e tratti in cui si sono venute a sovrapporre le pareti esterne di edifici del centro storico.\nLungo la cinta muraria sono presenti quattro imponenti bastioni angolari, che contribuiscono in larga parte a conferire l'aspetto fortificato alle intere mura perimetrali. Ciascun baluardo presenta un basamento a scarpa pi\u00f9 o meno pronunciato, con cordonatura che lo mette in continuit\u00e0 con la parte superiore della struttura.\nOriginariamente vi era una porta di accesso, che nel corso dei secoli \u00e8 stata pi\u00f9 volte modificata fino ad essere definitivamente chiusa."}
{"id": "2030270", "revid": "36426", "url": "https://it.wikipedia.org/wiki?curid=2030270", "title": "L'illusioniste fin-de-si\u00e8cle", "text": ""}
{"id": "2030271", "revid": "125165519", "url": "https://it.wikipedia.org/wiki?curid=2030271", "title": "Paolo Maurizio Ferrari", "text": "Biografia.\nFiglio di padre ignoto, fu affidato a nove mesi dalla madre naturale a don Zeno Saltini, futuro fondatore della comunit\u00e0 di Nomadelfia, trascorse l'infanzia e l'adolescenza nella comunit\u00e0.\nNel 1968 lasci\u00f2 Nomadelfia per trasferirsi a Milano dove, con l'aiuto dello stesso Saltini, trov\u00f2 lavoro come operaio alla Pirelli, entrando in contatto con la \"brigata di fabbrica\" costituita dalle nascenti Brigate Rosse.\nAttivit\u00e0 rivoluzionaria.\nLicenziato dall'azienda, Ferrari divenne un militante regolare delle BR e si trasfer\u00ec a Torino, dove partecip\u00f2 ai sequestri del sindacalista della CISNAL Bruno Labate e del dirigente FIAT Ettore Amerio.\nIl 27 maggio 1974 fu arrestato a Firenze, pochi giorni dopo il rilascio di Mario Sossi, del cui sequestro fu ritrovata una copia della rivendicazione sull'auto di Ferrari.\nPaolo Maurizio Ferrari fu il primo arrestato del cosiddetto \"nucleo storico\" delle BR, e nel 1978 ne fu il \"portavoce\" durante il processo di Torino. Fu condannato a ventun anni di carcere per sequestro di persona e rapina, e ricevette altri anni di condanna per avere preso parte alla rivolta (contro anche il sistema detentivo previsto delle carceri speciali) nel carcere dell'Asinara nel 1979.\nSituazione attuale.\nPaolo Maurizio Ferrari non si \u00e8 mai dissociato dalla lotta armata e non ha mai beneficiato del regime di semilibert\u00e0: \u00e8 uscito dal carcere soltanto nel 2004, dopo trent'anni di detenzione.\nNel giugno del 2007 ha preso parte ad una manifestazione contro il regime del 41bis tenutasi presso il carcere dell'Aquila.\nIl 26 gennaio 2012 \u00e8 stato arrestato nell'ambito di un'indagine sugli scontri relativi al progetto della galleria di base Torino-Lione.\nIl 27 gennaio 2015 viene condannato a 4 anni e sei mesi di detenzione per aver partecipato, assieme a migliaia di altri No TAV, agli scontri con le forze di polizia il 27 giugno e 3 luglio 2011 in Val di Susa.\nDopo aver partecipato il 23 ottobre 2021 a Milano alla manifestazione contro il green pass, portando uno striscione con la scritta \"Lavoratori contro Green Pass e obbligo vaccinale Ora e sempre resistenza\", viene denunciato dalla Digos."}
{"id": "2030272", "revid": "767487", "url": "https://it.wikipedia.org/wiki?curid=2030272", "title": "Federazione di Chiese anglicane nelle Americhe", "text": "La Federazione di Chiese anglicane nelle Americhe (FACA) \u00e8 un'associazione di sei denominazioni e corpi missionari dell'anglicanesimo tradizionale, aventi un totale di circa 600 parrocchie. Fu fondata nel 2006 al fine di permettere una pi\u00f9 stretta associazione tra queste e altre giurisdizioni nel Nuovo Mondo. \nI membri della Federazione di Chiese anglicane nelle Americhe concordano nel \"mantenere la primazia della Sacra Scrittura, i Credo e i concili ecumenici, aderire ai Trentanove articoli di religione, e ai principi del Quadrilatero di Chicago-Lambeth.\" I membri cooperano in federazione, mentre ognuno usa la propria versione del Libro della preghiera comune ed esercita la propria autonomia."}
{"id": "2030278", "revid": "110157", "url": "https://it.wikipedia.org/wiki?curid=2030278", "title": "Tourn\u00e9e 2", "text": "Tourn\u00e9e 2 \u00e8 un album doppio che contiene le registrazioni dal vivo di alcune parti dei concerti di Paolo Conte tenuti in varie parti del mondo negli anni che vanno dal 1994 al 1998.\nTracce.\n\"CD 1\"\n\"CD 2\""}
{"id": "2030280", "revid": "124641868", "url": "https://it.wikipedia.org/wiki?curid=2030280", "title": "Tina Fey", "text": "\u00c8 vincitrice di due Golden Globe, sette Emmy Awards, cinque Screen Actors Guild Awards, quattro Writers Guild of America Award e nominata una volta ai Grammy Award, \u00e8 famosa soprattutto per le sue interpretazioni in \"Mean Girls\", \"Saturday Night Live\", cos\u00ec come in \"30 Rock\", una situation comedy basata vagamente sulla sua esperienza al \"Saturday Night Live\".\nLa Fey divenne autrice del \"SNL\" nel 1997 e fu promossa capo-autrice nel 1999. Inizi\u00f2 a far parte del cast del \"Saturday Night Live\" nel 2000. Dopo aver lasciato il programma nel 2006, cre\u00f2 una sua serie televisiva chiamata \"30 Rock\". Nella serie, interpreta Liz Lemon, capo-autrice del \"TGS with Tracy Jordan\", una sketch comedy immaginaria. All'inizio del 2008, ha partecipato al film \"Baby Mama\", insieme a Amy Poehler. Nel settembre 2008, la Fey \u00e8 ritornata al \"SNL\" imitando la candidata alla vicepresidenza americana Sarah Palin.\nBiografia.\n\u00c8 nata ad Upper Darby, un sobborgo di Philadelphia (in Pennsylvania), figlia di Zenobia \"Jeanne\" (nata Xenakes), una broker, e Donald Fey, un vincitore di una borsa di studio universitaria con propositi da scrittore. Il padre ha origini tedesche e scozzesi, mentre sua madre ha origini greche.\nLa Fey fu introdotta alla comicit\u00e0 molto presto:\n\u00c8 inoltre cresciuta guardando \"Second City Television\" (un canale canadese che trasmette sketch comedy show) e uno dei suoi modelli di riferimento \u00e8 Catherine O'Hara.\nLa Fey ha frequentato le elementari alla \"Cardington Elementary School\" e le medie alla \"Beverly Hills Middle School\". Dalle medie ha capito di essere interessata alla comicit\u00e0, in terza media elabor\u00f2 persino un progetto di studio indipendente sulla comicit\u00e0. Nel 1988 si diploma al liceo \"Upper Darby\".\nVita privata.\n\u00c8 sposata con Jeff Richmond, un compositore del \"SNL\". Si incontrarono al \"Second City\" di Chicago e si frequentarono per sette anni prima di sposarsi col rito ortodosso il 3 giugno del 2001. Hanno due figlie, Alice Zenobia Richmond, nata a New York il 10 settembre 2005 e Penelope Athena Richmond, nata il 10 agosto 2011. La coppia risiede nella Grande Mela.\nHa una cicatrice di pochi centimetri lungo la parte sinistra del mento e della guancia. Rispondendo ad una domanda su come se la fosse procurata, Tina rispose al \"New York Times\" cos\u00ec: \"\u00c8 stato un incidente d'infanzia molto triste. Non ne parlo perch\u00e9 per i miei genitori non sarebbe giusto.\" In un'intervista concessa dalla Fey e dal marito a Vanity Fair (gennaio 2009), Richmond rivel\u00f2 che la cicatrice era il risultato di una ferita da taglio, infertale quando aveva cinque anni. Richmond rivel\u00f2: \"Accadde nel cortile di fronte a casa sua, un tizio sbuc\u00f2 fuori dal nulla, e lei pens\u00f2 soltanto che qualcuno l'avesse sporcata con una penna.\" Nella stessa intervista, la Fey disse che era riluttante a discutere dell'incidente anche perch\u00e9: \"\u00c8 impossibile parlarne senza che in qualche modo sembri di strumentalizzare la cosa.\"\nL'attrice \u00e8 un'ambientalista impegnata; inoltre supporta molte cause umanitarie, come il \"Mercy Corps World Hunger Center\" di New York City.\nCarriera.\nDopo la laurea di primo grado in Arte Drammatica, presa alla University of Virginia nel 1992, la Fey si trasfer\u00ec a Chicago, per poter frequentare i corsi serali della compagnia teatrale The Second City.\nUna volta iniziata la sua esperienza con Second City, si immerse nel \"culto dell'improvvisazione\", divenendo, come lei descriver\u00e0 dieci anni dopo, \"uno di quegli atleti che cercano di arrivare alle Olimpiadi. Si trattava di focalizzarsi su qualcosa. Ero cos\u00ec sicura di star facendo ci\u00f2 per cui ero nata, ed avrei fatto di tutto per farlo su quel palcoscenico. Non perch\u00e9 era il \"SNL\", ma perch\u00e9 ho cercato di dedicare la mia vita all'improvvisazione. Sarei stata assolutamente felice di rimanere al Second City per sempre.\"\nNel 1994, fu invitata ad aggregarsi al cast di The Second City, dove si esib\u00ec in \"Paradigm Lost\", una rivista vincitrice del Jeff Award. L'improvvisazione la influenz\u00f2 molto nel capire ci\u00f2 che significava per lei essere un'attrice, come ribadito in una sua intervista del 2003 per il magazine \"The Believer\":\nDurante la sua permanenza a Chicago, la Fey tent\u00f2 ci\u00f2 che lei dopo descrisse come un tentativo \"dilettantesco\" di stand-up comedy. L'attrice \u00e8 inoltre un veterano delle \"ImprovOlympic\" (Olimpiadi dell'Improvvisazione teatrale).\n\"Saturday Night Live\".\nCon l'aiuto del futuro capo-autore \"Adam McKay\", nel 1997 Fey divenne autrice dello show NBC \"Saturday Night Live\" (\"SNL\"). Dal 1999 in poi, divenne la prima donna a capo degli autori della trasmissione, una pietra miliare che lei minimizz\u00f2 dicendo che non c'erano poi cos\u00ec tanti capo-autori. Come coautrice capo dello special per i 25 anni del SNL, Fey vinse nel 2001 il Writers Guild of America Award. Lei e lo staff degli autori vinsero anche un Emmy Award nel 2002 per il loro lavoro nello show.\nNel settembre del 2005, and\u00f2 in maternit\u00e0 per dare alla luce sua figlia, \"Alice Zenobia Richmond\". Fu sostituita nello sketch del \"Weekend Update\" da Horatio Sanz per due episodi, prima del suo ritorno allo show, avvenuto il 22 ottobre del 2005; all'epoca fece notare: \"Dovevo ritornare al lavoro. Ero sotto contratto con la NBC mentre la bimba ed io avevamo solo un accordo verbale.\"\nQuella fu la sua ultima stagione, dato che da l\u00ec in avanti cominci\u00f2 a sviluppare l'idea di \"30 Rock\".\nGli sketch al \"SNL\".\nAlcuni sketch ricorrenti scritti dalla Fey includono:\nLe sono attribuiti anche:\nIl \"Weekend Update\".\nNel 2000, la Fey e Jimmy Fallon divennero i telegiornalisti dello sketch \"Weekend Update\" (anche questo scritto dall'attrice insieme ad altri autori), un'accoppiata che fin\u00ec nel maggio del 2004 quando Fallon comparse per l'ultima volta come membro del cast del SNL. Fallon fu rimpiazzato da Amy Poehler. Era la prima volta che due donne conducevano insieme il \"Weekend Update\".\nIl ritorno da ospite.\nIl 23 febbraio del 2008, la Fey condusse il primo episodio del \"Saturday Night Live\", dopo lo sciopero degli sceneggiatori americani del 2007, diventando cos\u00ec il terzo membro del cast a ritornare da ospite.\nLe imitazioni della Fey durante quella puntata, inclusero Elliot Page (nei panni di Juno MacGuff) e Mary Jo Buttafuoco.\nSarah Palin.\nTina Fey \u00e8 largamente considerata somigliante a Sarah Palin, cos\u00ec tanto che subito dopo l'annuncio di John McCain della scelta della Palin come partner nella sua corsa alla Casa Bianca, crebbero le speculazioni intorno ad una sua eventuale parodia negli sketch comici del SNL. Nella prima puntata della 34\u00aa stagione, andata in onda il 13 settembre 2008, la Fey fece ritorno al \"SNL\" nel ruolo della candidata alla vicepresidenza Sarah Palin, con accanto Amy Poehler nei panni di Hillary Clinton. \"A Nonpartisan Message from Governor Sarah Palin &amp; Senator Hillary Clinton\" divenne ben presto il video virale pi\u00f9 visto di NBC.com, con 5,7 milioni di visite dal mercoled\u00ec seguente.\nIn un'intervista, il creatore di \"SNL\", Lorne Michaels, disse \"Il mondo intero le aveva assegnato quella parte\". Michaels disse anche che era improbabile che la Fey interpretasse quel ruolo a lungo.\nI propagandisti della Palin, dissero che la governatrice era divertita, soprattutto perch\u00e9 una volta si era vestita da Tina Fey ad Halloween, sebbene in seguito la Palin confess\u00f2 che aveva visto lo sketch senza audio. Il principale consigliere economico di McCain, Carly Fiorina, defin\u00ec la scenetta sessista.\nDurante gli Emmy Awards del 2008, Tina Fey disse del candidato alla vice-presidenza: \"Voglio finire di interpretare questa signora il 5 novembre. Se qualcuno mi aiuta a finirla con questa signora il 5 novembre, sarebbe una bella cosa per me\". In una intervista con \"TV Guide\", la Fey ripet\u00e9 quanto volesse che la sua parodia fosse temporanea. \"Se vince, sono fregata,\" disse. \"Non posso far quello per quattro anni. E con 'sono fregata' intendo proprio che lascio il pianeta Terra.\"\nIl 27 settembre, riprese il ruolo della Palin, parodiando l'intervista concessa da quest'ultima a Katie Couric sulla CBS News (nei panni della Couric c'era Amy Poehler). Intere parti della scenetta erano dirette citazioni (quasi parola per parola) e gesti dell'intervista del 24 settembre. Il 4 ottobre, parodi\u00f2 la Palin del dibattito vicepresidenziale, con Jason Sudeikis nei panni del candidato democratico alla vice-presidenza Joe Biden e Queen Latifah in quelli della moderatrice Gwen Ifill. Il produttore esecutivo del \"SNL\" comunic\u00f2 che l'audience era aumentata del 50% nella 34\u00aa stagione, dicendo al \"New York Times\": \"Credo che gli Dei ci abbiano sorriso grazie a questa cosa della Palin.\"\nIl 18 ottobre 2008 la Fey ebbe un faccia a faccia con la vera Palin (ospite speciale di quella puntata) al \"SNL\", mentre impersonava la candidata alla vice-presidenza in una finta conferenza stampa. Su questo episodio, la critica televisiva del \"New York Times\", ha scritto che i propagandisti di McCain credono che gli sketch della Fey abbiano \"minato la credibilit\u00e0 della Palin\" come candidata qualificata alla vice-presidenza, e quindi l'apparizione della candidata al \"SNL\" \u00e8 stata una mossa atta a \"disarmare\" la signora Fey.\n\"30 Rock\".\nLa Fey ha creato una sitcom, \"30 Rock\", per la stagione autunnale 2006 della NBC. Lo show \u00e8 prodotto dalla NBC e da Broadway Video, insieme a Lorne Michaels e due ex produttori del \"The Tracy Morgan Show\": \"David Miner\", che \u00e8 anche il suo manager alla 3 Arts, e \"Joann Alfano\". Oltre a crearlo, la Fey ne \u00e8 autrice e interprete. La sitcom \u00e8 basata sulle sue esperienze al \"SNL\".\nLo show debutt\u00f2 con molte recensioni positive ma con un'audience minore; l'audience aument\u00f2 quando la NBC spost\u00f2 il programma al gioved\u00ec notte, all'interno del blocco comico \"Must See TV\". La NBC conferm\u00f2 la serie e la seconda stagione inizi\u00f2 nell'ottobre del 2007.\nNel luglio 2007, la Fey fu candidata all'Emmy per la sua interpretazione nella serie. Lo stesso show vinse l'Emmy del 2007. Nel 2008, l'attrice vinse il Golden Globe come miglior attrice in una Commedia o Musical, e uno Screen Actors Guild Award.\nInsieme agli altri autori dello show, la Fey partecip\u00f2 allo sciopero degli sceneggiatori, che inizi\u00f2 il 5 novembre del 2007 e si concluse il 12 febbraio del 2008. Mentre picchettava al Rockefeller Center il primo giorno di sciopero, fece questa dichiarazione: \"Sono un membro della Guild e sono qui a supportare i miei compagni. Questo sciopero influisce sullo show a cui lavoro. Abbiamo messo le penne gi\u00f9 ieri, e non scriveremo pi\u00f9 fino a quando si riaprir\u00e0 la negoziazione.\" La Fey tuttavia continu\u00f2 sia a recitare sia a produrre \"30 Rock\", come richiestole dal contratto. La produzione di \"30 Rock\" fin\u00ec il 9 novembre e riprese alla fine dello sciopero.\nPer lo stesso ruolo Tina Fey riceve lo Screen Actors Guild Award 2010 come miglior attrice televisiva.\nEpisodi scritti per \"30 Rock\".\nFinora, la Fey ha scritto da sola otto episodi della serie e quattro insieme ad altri:\nCinema.\nCome ospite ricorrente del \"Late Night with Conan O'Brien\", la Fey aveva una gag che la vedeva pubblicizzare dei film in uscita che nella realt\u00e0 non esistevano, e sostituiva le clip promesse con contributi filmati che non c'entravano nulla. Tuttavia, nel 2004, fece il suo debutto al cinema con un film di cui era autrice e co-protagonista: \"Mean Girls\". I personaggi ed i loro comportamenti nel film erano basati sulla vita liceale della Fey alla \"Upper Darby High School\" e sul saggio \"Queen Bees and Wannabes\" di Rosalind Wiseman. Il cast includeva alcuni membri del \"SNL\", tra cui Tim Meadows, Ana Gasteyer, e Amy Poehler.\nNel film animato \"Aqua Teen Hunger Force Colon Movie Film for Theaters\", fece un cameo prestando la voce alla madre del team.\nTina Fey e la collega Amy Poehler furono anche le protagoniste del film \"Baby Mama\", distribuito il 25 aprile del 2008 e scritto e diretto da Michael McCullers. La trama vede una donna d'affari (Fey) che vuole un figlio ma scopre di avere solo una chance su un milione di rimanere incinta, quindi decide di trovare una madre-surrogato, \"Angie\" (Poehler), un'infida \"white trash\". Il film ebbe recensioni positive e negative, con una valutazione del 61% su Rottentomatoes.com, incassando oltre 60 milioni di dollari ad oggi.\nDall'aprile del 2006, la Fey sta lavorando alla sceneggiatura di un film della Paramount Pictures dal titolo \"Curly Oxide and Vic Thrill\" che a quanto pare \u00e8 vagamente basato sulla storia di un musicista rock chassidico.\nAltri lavori.\nNel 2000, la Fey partecip\u00f2 insieme alla collega Rachel Dratch del \"SNL\", nello show, acclamato dalla critica, \"Dratch &amp; Fey\" a New York nell'Upright Citizens Brigade Theater, ad Aspen nell'ambito dello \"U.S. Comedy Arts Festival\" e a Chicago all\"'Improv Festival\". Lorne Michaels la vide in una delle sue performance e la fece quindi diventare una delle \"anchor woman\" del \"Weekend Update\" al \"Saturday Night Live\". Uno degli sketch pi\u00f9 popolari del SNL, \"Boston Teens\", aveva avuto origine al Second City di Chicago. Tina interpretava la madre di Rachel Dratch. La Fey \u00e8 inoltre apparsa in \"Martin &amp; Orloff\", una commedia surreale rappresentata al \"South by Southwest\" di Austin.\nNel 2007 fu scelta come una delle \"100 Persone Che Trasformano Il Mondo\" dal \"TIME\". Quello stesso anno si \u00e8 piazzata settima nella classifica delle 100 donne pi\u00f9 sexy di \"AfterEllen.com\", un sito web dedicato alle donne lesbiche. Si classific\u00f2 inoltre 80\u00aa nella lista delle \"100 donne pi\u00f9 sexy del 2002\" della rivista \"Maxim\" ed \u00e8 stata inserita tra le \"50 persone pi\u00f9 belle del 2003\" dalla rivista \"People\".\nIl 13 agosto 2007 \u00e8 stata la guest star dell'episodio \"The Bookaneers\" della serie \"Sesame Street\". \u00c8 stata ospite-giudice dell'episodio di \"Iron Chef America\" del 25 novembre 2007. \u00c8 apparsa inoltre nella campagna Disney \"Year of a Million Dreams\" nei panni di Trilli Campanellino, insieme a Mikhail Baryshnikov (Peter Pan) e Gisele B\u00fcndchen (Wendy Darling). \u00c8 stata anche testimonial di una pubblicit\u00e0 dell'American Express. Nel 2017 ha scritto il libretto dell'adattamento musicale di \"Mean Girls\", debuttato a Broadway nel 2018, che le valse una candidatura al Tony Award al miglior libretto di un musical.\nDoppiatrici italiane.\nNelle versioni in italiano dei suoi lavori, Tina Fey \u00e8 stata doppiata da:\nDa doppiatrice \u00e8 sostituita da:"}
{"id": "2030281", "revid": "599013", "url": "https://it.wikipedia.org/wiki?curid=2030281", "title": "Derek Jeter", "text": "Con la nazionale di baseball degli Stati Uniti d'America ha disputato il World Baseball Classic 2006 e il World Baseball Classic 2009.\nIl 12 febbraio 2014 comunic\u00f2 il ritiro al termine della stagione. Il 14 maggio 2017 il suo numero 2 fu ritirato dagli Yankees.\nNel gennaio 2020 \u00e8 stato introdotto nella National Baseball Hall of Fame."}
{"id": "2030282", "revid": "110157", "url": "https://it.wikipedia.org/wiki?curid=2030282", "title": "Una peque\u00f1a parte del mundo", "text": "Una peque\u00f1a parte del mundo \u00e8 il secondo album di Amaral, pubblicato nel 2000. Da esso sono stati lanciati come singoli, in ordine cronologico, i brani \"Como hablar\", \"Subamos al cielo\", \"Cabecita loca\" e \"Nada de nada\"."}
{"id": "2030283", "revid": "438678", "url": "https://it.wikipedia.org/wiki?curid=2030283", "title": "Le portrait mysterieux", "text": "Le portrait mysterieux (\"Il ritratto misterioso\") \u00e8 un cortometraggio diretto da Georges M\u00e9li\u00e8s (Star Film 196) della durata di circa un minuto in bianco e nero.\nL'effetto pi\u00f9 spettacolare del film \u00e8 quello di M\u00e9li\u00e8s che dialoga con un suo ritratto, ottenuto tramite l'impressione della pellicola in due momenti diversi con un mascherino e relativo contromascherino.\nTrama.\nM\u00e9li\u00e8s \u00e8 sul palco del teatro e mostra una vistosa cornice rettangolare. La scenografia dietro cambia, arrotolando un telo dipinto, e nel frattempo M\u00e9li\u00e8s mette dietro la cornice uno sfondo e poi uno sgabello. Poi, come per magia, nel quadro appare un ritratto di M\u00e9li\u00e8s (da notare la sfocatura che dissolve tra il passaggio dallo sfondo normale all'inserto filmato del ritratto), che inizia a chiacchierare con l'originale."}
{"id": "2030286", "revid": "287204", "url": "https://it.wikipedia.org/wiki?curid=2030286", "title": "Ichhapur Defence Estate", "text": " \nIchhapur Defence Estate \u00e8 una suddivisione dell'India, classificata come \"census town\", di 10.348 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 33' 44 N e 88\u00b0 24' 45 E.\nSociet\u00e0.\nEvoluzione demografica.\nAl censimento del 2001 la popolazione di Ichhapur Defence Estate assommava a 10.348 persone, delle quali 5.631 maschi e 4.717 femmine. I bambini di et\u00e0 inferiore o uguale ai sei anni assommavano a 700, dei quali 361 maschi e 339 femmine. Infine, coloro che erano in grado di saper almeno leggere e scrivere erano 8.464, dei quali 4.923 maschi e 3.541 femmine."}
{"id": "2030287", "revid": "6923", "url": "https://it.wikipedia.org/wiki?curid=2030287", "title": "Fisolo", "text": "Fisolo o Forte di Sotto \u00e8 un'isola di 6.260\u00a0m\u00b2 della Laguna Veneta meridionale. \u00c8 situata sul canale Re di Fisolo, pi\u00f9 precisamente a nord-ovest del porto di Malamocco.\nFece parte dell'ex complesso di difesa della laguna ed \u00e8, in questo senso, una delle quattro batterie pi\u00f9 piccole in termini di superficie. Alcuni bunker furono eretti durante la seconda guerra mondiale, e sono le uniche costruzioni delle quali ancor oggi si possono vedere le rovine.\nL'isola, oggi di propriet\u00e0 privata, \u00e8 stata interessata da interventi per la messa in sicurezza degli argini dall'erosione, mediante il posizionamento di blocchi in marmo d'Istria lungo tutto il suo perimetro. Nel 2016 ha subito un incendio che, la fauna e stata recuperata da una bonifica."}
{"id": "2030291", "revid": "287204", "url": "https://it.wikipedia.org/wiki?curid=2030291", "title": "Kharagpur Railway Settlement", "text": " \nKharagpur Railway Settlement \u00e8 una suddivisione dell'India, classificata come \"census town\", di 88.339 abitanti, situata nel distretto di Midnapore Ovest, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 20' 47 N e 87\u00b0 17' 13 E.\nSociet\u00e0.\nEvoluzione demografica.\nAl censimento del 2001 la popolazione di Kharagpur Railway Settlement assommava a 88.339 persone, delle quali 45.194 maschi e 43.145 femmine. I bambini di et\u00e0 inferiore o uguale ai sei anni assommavano a 7.761, dei quali 3.978 maschi e 3.783 femmine. Infine, coloro che erano in grado di saper almeno leggere e scrivere erano 68.875, dei quali 38.415 maschi e 30.460 femmine."}
{"id": "2030292", "revid": "396099", "url": "https://it.wikipedia.org/wiki?curid=2030292", "title": "Methanobacteria", "text": "I Metanobatteri (Methanobacteria) sono batteri della classe \"Euryarchaeota\", capaci di effettuare la metanogenesi.\nGli organismi ad organizzazione procariotica pi\u00f9 antichi sono gli archeobatteri e la loro presenza sulla Terra pu\u00f2 essere collegata alla presenza di metano biologico; il ritrovamento pi\u00f9 antico \u00e8 avvenuto in rocce australiane, dove furono rilevati undici \"taxa\" di cui sette erano cianobatteri.\nMetabolismo.\nSono eterotrofi (simbionti-parassiti) o autotrofi e possono essere aerobi obbligati, anaerobi obbligati o anaerobi facoltativi.\nRiproduzione.\nI metanobatteri si riproducono asessualmente, per scissione binaria, una divisione molto rapida. La ricombinazione genica avviene per coniugazione, trasformazione, e trasduzione. "}
{"id": "2030294", "revid": "2169340", "url": "https://it.wikipedia.org/wiki?curid=2030294", "title": "Agent Zero", "text": "L'Agente Zero (\"Agent Zero\"), il cui vero nome \u00e8 Christoph Nord, \u00e8 un personaggio dei fumetti, creato da Frank Tieri (testi) e Killian Plunkett (disegni), pubblicata dalla Marvel Comics. La sua prima apparizione avviene in \"Weapon X: The Draft\" n. 1 (ottobre 2002). Mentre la prima apparizione come Maverick avviene in \"X-Men\" (vol. 2) n. 5 (febbraio 1992), realizzato da John Byrne (testi) e Jim Lee (testi e disegni).\nBiografia del personaggio.\nVita passata.\nChristoph Nord nacque in Germania durante o poco dopo la Seconda Guerra Mondiale; nel dopoguerra, si ritrov\u00f2 nella Germania Est e cominci\u00f2 a lavorare per lo spionaggio occidentale, dapprima con piccoli compiti; sviluppando via via le sue doti (sia normali che mutanti), fu notato dalla CIA che lo inser\u00ec nel Team X, una squadra speciale d'assalto per le \"black ops\", con il nome in codice Maverick; qui conosce Wolverine (ancora noto come Logan), Sabretooth (allora chiamato Victor Creed) ed altri soldati \"speciali\" (all'epoca la nozione di mutante era poco diffusa); in questo periodo assume il nome di David North, con cui lo stesso Logan lo chiamer\u00e0 in seguito; alla chiusura del Team X Maverick lavorer\u00e0 in proprio per un po' prima di finire tra le grinfie del programma Arma X.\nArma X.\nIl programma Arma X, nome generico con cui si intende un sottoprogramma del progetto Arma Plus, reclutava con la forza umani dotati o superpotenziati (mutanti), allo scopo di renderli ulteriormente letali e controllarli in vari modi; in una miniserie di \"Uncanny X-Men\" pubblicata negli anni 2000, Grant Morrison sostenne che Arma Plus abbia creato fino a 15 supersoldati, di cui Maverick dovrebbe essere Arma XII (12, in numeri romani!), poich\u00e9 Arma X \u00e8 Wolverine, Arma XI \u00e8 Will Wade, e Arma XIII \u00e8 per sua stessa ammissione Fantomex.\nNon si sa bene quando e come sia fuggito dal programma, forse in concomitanza con la fuga di Wolverine.\nAnni dopo, durante la mini \"Braccato\", Logan \u00e8 accusato di aver ucciso un politico e contatta David North per avere informazioni; quando Wolverine \u00e8 catturato con Bestia, Maverick si introduce nel carcere dove \u00e8 rinchiuso ma viene affrontato da Sabretooth, ora agli ordini del nuovo programma Arma X; apparentemente ucciso, la sua maschera viene consegnata da Wolverine al giovane Chris Bradley, un mutante amico di Maverick.\nQuesti ha la capacit\u00e0 di controllare e generare energia elettrica, emettendola in varie forme; pu\u00f2 usare scariche elettriche di vario voltaggio per fulminare i nemici e creare un campi elettromagnetici che pu\u00f2 usare come scudo o per levitare nell'aria. Inoltre pu\u00f2 controllare ogni dispositivo alimentato ad energia elettrica. Furioso per la morte di Maverick, Chris ne indossa il costume e si fa addestrare da Cable entrando nella sua squadra per affrontare Arma X.\nAgente Zero.\nTutti ignorano che Maverick/North \u00e8 stato portato da Creed direttamente nella sede di Arma X, dove il direttore Colcord gli offre una \"chance\": morire dissanguato o farsi rigenerare e potenziare in cambio dell'asservimento totale al progetto. Non avendo molta scelta, North cede e viene praticamente resuscitato, restando con i capelli bianchi (inizialmente; disegni successivi non mostrano traccia del cambiamento); in pi\u00f9 vengono potenziate le sue abilit\u00e0 di assorbire l'energia cinetica, e riceve un enzima impiantato nel corpo, che genera acido; questo trucco \u00e8 pensato per ridurre all'impotenza nemici con poteri rigeneranti; per non essere individuato, l'odore emanato dal corpo \u00e8 stato cancellato (neanche Wolverine e Sabretooth possono percepirlo), e la sua nuova uniforme \u00e8 composta di vibranio per assorbire le vibrazioni e le scariche energetiche. Il suo nuovo vestito \u00e8 una mimetica verde da commando militare; in aggiunta, per non farsi riconoscere chiede ed ottiene una maschera, un passamontagna con un visore sugli occhi. Colcord gli d\u00e0 il nome Zero, e il vice direttore Jackson lo definisce \"l'esercito in un solo uomo\".\nDa quel momento, Zero svolge missioni sporche per Arma X; quando Sabretooth tradisce Arma X e tenta di uccidere Wolverine, fallendo per poco, il programma lo insegue ma Creed comincia a mietere vittime tra le possibili reclute (ha copiato i file del programma su tutti i mutanti della Terra!) e gli stessi agenti; vista la situazione, il direttore invia Zero e cercare Sabretooth e riportarlo indietro, cosa che North esegue.\nQuando Arma X viene sbaragliata e respinta dal gruppo di Cable, Zero non fa nulla per aiutarli ma nota il \"nuovo Maverick\"; volendo vederci chiaro, lo segue e tra i due avviene una colluttazione involontaria, che termina con la morte di Maverick/Chris Bradley; in punto di morte, questi non fa in tempo (presumibilmente) ad accorgersi che Zero/North si \u00e8 smascherato e lo piange.\nChiusa la questione, Zero/Maverick torna ad Arma X e qui sorprende Fantomex a caccia di risposte; entrambi hanno trovato la parola Roanoke come solo indizio, e seguendolo si incontrano con Wolverine nel luogo dove un tempo sorgeva una cittadina con quel nome; disgraziatamente, per via di una leggenda riguardante un villaggio omonimo e della lontananza dai grandi centri abitati, Roanoke fu scelta dal professor Thornton (direttore dell'originale Arma X) per testare la capacit\u00e0 di controllare Wolverine ed indurlo a compiere massacri ingiustificati. Logan massacr\u00f2 tutti gli abitanti senza eccezione, e le squadre di pulizia di Arma X bruciarono tutto e fecero sparire ogni prova.\nQui compare John Sublime, un nuovo nemico degli X-Men che fu tra gli assistenti del professor Thornton, finendo poi per salire di grado e passare direttamente ad Arma Plus; dopo la fine di Arma X, Sublime offr\u00ec una nuova possibilit\u00e0 a Malcolm Colcord, mettendolo a capo del nuovo Arma X, ma il tradimento di Brent Jackson (un ex agente SHIELD passato ad Arma X) al momento della attacco di Cable e i suoi ha rotto il patto tra i due; da allora Arma X \u00e8 entrata in clandestinit\u00e0. Sublime li lascia alle sue creature, insinuando che uno dei tre \u00e8 ancora schiavo del programma senza saperlo. La storia finisce con Maverick/Zero e Wolverine che si allontanano dai rottami di EVA, l'astronave senziente creata dal sistema nervoso di Fantomex.\nDecimation.\nDopo l'M-Day, il numero dei mutanti sulla Terra \u00e8 stato ridotto a solo 198 individui su diversi milioni in precedenza. Maverick \u00e8 tra quelli colpiti, e Wolverine lo incontra in un rifugio per mutanti senza poteri messo su da Jubilee, altra vittima del fenomeno; l'incontro si svolge nella serie regolare \"Origini\", in cui Logan ha recuperato tutti i suoi veri ricordi ma resta ancora con domande in sospeso; il canadese \u00e8 venuto a chiedere all'ex collega dove ha messo un certo oggetto affidatogli molti anni prima, ma la risposta viene interrotta dall'irruzione di Omega Red.\nPoteri ed abilit\u00e0.\nPrima degli eventi di Decimation, Zero possedeva varie abilit\u00e0 mutanti. La principale era quella di assorbire l'energia cinetica provocata da scoppi, esplosioni, onde d'urto e bombe. Dopo aver partecipato al progetto Arma X pi\u00f9 di una volta, quest'abilit\u00e0 \u00e8 andata via via aumentando di potere; da che riusciva solo ad assorbire energia cinetica, Zero riesce ad immagazzinarla e ad espellerla sotto forma di potenti esplosioni e, inoltre, riesce ad indirizzarla nelle mani e nei piedi, aumentando notevolmente la potenza degli arti nel combattimento corpo a corpo. Durante il progetto Arma X gli viene iniettata nel corpo uno speciale enzima corrosivo; questo enzima, che pu\u00f2 rilasciare dalla punta delle dita, \u00e8 stato creato apposta per attaccare coloro che dispongono di un fattore rigenerante, infatti l'enzima, entrando in circolo nell'organismo di un mutante con fattore di guarigione, subisce l'effetto contrario, ovvero i suoi tessuti non guariscono ma si distruggono pian piano, fino a portarlo alla morte. Oltre a ci\u00f2, \u00e8 esperto nell'uso di molte armi, quali pistole, mitra, bazooka, e in pi\u00f9 dispone di un armamentario fornitogli apposta per lui, che comprende bombe termiche, pistole laser, pistole con proiettili d'adamantio, un coltello rivestito del medesimo materiale, e una speciale tuta al vibranio (lo stesso materiale di cui \u00e8 fatto il costume di Pantera Nera).\nAltri media.\nCinema.\nQuesto personaggio \u00e8 apparso nel film \"X-Men le origini - Wolverine\" con l'identit\u00e0 di David North/Agente Zero, interpretato dall'attore Daniel Henney. Qui non possiede i poteri mutanti che ha nel fumetto, ma \u00e8 un abile combattente e tiratore scelto, maestro nell'uso di molte armi.\nBasket.\nUn noto giocatore professionista dell'NBA Gilbert Arenas, possedendo il numero 0, \u00e8 stato soprannominato, per l'appunto, Agent Zero."}
{"id": "2030298", "revid": "2153076", "url": "https://it.wikipedia.org/wiki?curid=2030298", "title": "Estrella de mar", "text": "Estrella de mar \u00e8 il terzo album di Amaral, pubblicato nel 2002. Da esso sono stati tratti, in ordine cronologico, i singoli \"Sin ti no soy nada\", \"Te necesito\", \"Toda la noche en la calle\", \"Morir\u00eda por vos\", \"Estrella de mar\", e \"Salir corriendo\"."}
{"id": "2030301", "revid": "287204", "url": "https://it.wikipedia.org/wiki?curid=2030301", "title": "Farakka Barrage Township", "text": " \nFarrakka Barrage Township \u00e8 una suddivisione dell'India, classificata come \"census town\", di 21.794 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 49' 0 N e 87\u00b0 54' 0 E e ha un'altitudine di 11 .\nSociet\u00e0.\nEvoluzione demografica.\nAl censimento del 2001 la popolazione di Farrakka Barrage Township assommava a 21.794 persone, delle quali 11.348 maschi e 10.446 femmine. I bambini di et\u00e0 inferiore o uguale ai sei anni assommavano a 2.769, dei quali 1.404 maschi e 1.365 femmine. Infine, coloro che erano in grado di saper almeno leggere e scrivere erano 14.916, dei quali 8.288 maschi e 6.628 femmine."}
{"id": "2030306", "revid": "287204", "url": "https://it.wikipedia.org/wiki?curid=2030306", "title": "Nabagram Colony", "text": " \nNabagram Colony \u00e8 una suddivisione dell'India, classificata come \"census town\", di 31.923 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 42' 16 N e 88\u00b0 20' 11 E.\nSociet\u00e0.\nEvoluzione demografica.\nAl censimento del 2001 la popolazione di Nabagram Colony assommava a 31.923 persone, delle quali 16.593 maschi e 15.330 femmine. I bambini di et\u00e0 inferiore o uguale ai sei anni assommavano a 2.726, dei quali 1.425 maschi e 1.301 femmine. Infine, coloro che erano in grado di saper almeno leggere e scrivere erano 26.997, dei quali 14.540 maschi e 12.457 femmine."}
{"id": "2030307", "revid": "287204", "url": "https://it.wikipedia.org/wiki?curid=2030307", "title": "New Barrackpur", "text": " \nNew Barrackpur \u00e8 una suddivisione dell'India, classificata come \"municipality\", di 83.183 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 40' 23 N e 88\u00b0 27' 50 E.\nSociet\u00e0.\nEvoluzione demografica.\nAl censimento del 2001 la popolazione di New Barrackpur assommava a 83.183 persone, delle quali 41.790 maschi e 41.393 femmine. I bambini di et\u00e0 inferiore o uguale ai sei anni assommavano a 6.168, dei quali 3.174 maschi e 2.994 femmine. Infine, coloro che erano in grado di saper almeno leggere e scrivere erano 63.431, dei quali 37.608 maschi e 25.823 femmine."}
{"id": "2030310", "revid": "599013", "url": "https://it.wikipedia.org/wiki?curid=2030310", "title": "Paul Scharner", "text": "Biografia.\nSposato con Marlene, ha tre figli: Constantin, Benedict e Paul. Formato professionalmente in elettrotecnica, \u00e8 appassionato di sci, lettura, motociclismo e biliardo.\nCalciatore dal \"look\" eccentrico, \u00e8 diventato noto anche per via dei suoi capelli, che ha anche colorato in diverse circostanze. Lasciato il Wigan nel 2010, infatti, ha colorato i suoi capelli con i colori sociali del club \u2013 bianco e blu \u2013 e si \u00e8 fatto scrivere la parola \"Thanx\" sul retro della testa. In altri momenti, ha tinto i capelli di rosso, di rosso e blu e di nero e bianco.\nCaratteristiche tecniche.\nScharner \u00e8 stato un calciatore molto versatile, in grado di ricoprire diverse posizioni in campo, come difensore o centrale di centrocampo. Paul Jewell, manager che lo ha voluto al Wigan, lo ha descritto come \"molto rapido, forte nel gioco aereo e in grado di giocare sia in difesa che a centrocampo\".\nCarriera.\nClub.\nAustria Vienna.\nDopo aver giocato nel Purgstall dal 1987 al 1993, dal 1993 al 1996 ha fatto parte delle giovanili del St. P\u00f6lten. \u00c8 entrato in quelle dell'Austria Vienna nel 1996, diventando professionista nel 1999. Aveva esordito in squadra in data 3 marzo 1998, in una sfida amichevole vinta per 5-1 contro l'Hellas Kagran. Il 24 aprile 1999 ha disputato invece la prima partita nella Bundesliga: ha sostituito Ra\u0161id Rachimov nella vittoria per 3-0 sul Ried. In quella che \u00e8 stata la sua prima stagione come calciatore professionista, ha totalizzato 4 presenze in campionato.\nNell'annata seguente, il suo spazio in squadra \u00e8 aumentato: Scharner ha infatti totalizzato 17 presenze, 12 delle quali in campionato e le restanti 5 nella coppa nazionale. Il 2 maggio 2000 \u00e8 stato espulso per doppia ammonizione proprio nella sfida valida per la semifinale dell'\u00d6FB-Cup 1999-2000, persa per 3-2 contro il Salisburgo.\nNell'estate seguente, Scharner ed il suo Austria Vienna hanno partecipato alla Coppa Intertoto 2000: la squadra \u00e8 stata eliminata dall'Udinese in semifinale, mancando cos\u00ec la qualificazione alla Coppa UEFA. Nella stagione 2000-2001, ha totalizzato 19 presenze tra tutte le competizioni.\nDa luglio ad ottobre 2001, ha giocato nell'Untersiebenbrunn con la formula del prestito. In questo periodo, ha giocato 16 partite di campionato e ha messo a segno 5 reti. Tornato poi all'Austria Vienna, il 30 marzo 2002 ha realizzato la prima marcatura nella massima divisione austriaca, nella vittoria per 3-0 sullo Sturm Graz.\nL'anno successivo, Scharner ha contribuito al raggiungimento del \"double\" da parte della sua squadra, che si \u00e8 infatti aggiudicata le edizioni stagionali di Bundesliga e \u00d6FB-Cup. In virt\u00f9 della qualificazione in Coppa UEFA della stagione precedente, ha potuto anche debuttare nella fase finale di una competizione per club: il 17 settembre 2002 \u00e8 stato infatti impiegato come titolare nella vittoria per 5-1 sullo Shakhtar Donetsk.\nDopo la vittoria nell'\u00d6FB-Supercup, Scharner ha giocato 9 partite di campionato per l'Austria Vienna, fino a met\u00e0 ottobre 2003. In quel momento, infatti, \u00e8 stato escluso dalla prima squadra perch\u00e9 l'allenatore Joachim L\u00f6w voleva impiegarlo sulla fascia destra, posizione non gradita a Scharner. Successivamente, dopo aver rifiutato una sostituzione, il calciatore ha dichiarato: \"io e l'allenatore abbiamo discusso riguardo alla posizione dove io avrei potuto aiutare maggiormente la squadra, ma l'allenatore mi ha utilizzato altrove. Ho gi\u00e0 giocato in sette posizioni diverse. Ma sto continuando la mia battaglia\". Per questo motivo, \u00e8 stato sospeso dalla Nazionale austriaca ed \u00e8 stato costretto a trovarsi una nuova squadra.\nSalisburgo.\nA gennaio 2004, ha firmato un contratto valido fino al 30 giugno 2006 con il Salisburgo. Ha esordito in squadra il 21 febbraio 2004, schierato titolare nel pareggio a reti inviolate sul campo dello Sturm Graz. Il 13 marzo successivo ha realizzato la prima rete con questa maglia, nella sconfitta per 3-2 in casa dell'Admira/Wacker. In questa porzione di stagione, ha totalizzato 13 presenze in squadra con 2 reti all'attivo: il Salisburgo \u00e8 riuscito ad evitare la retrocessione. Ha iniziato anche la stagione seguente con questa maglia, disputando 5 incontri e mettendo una rete a referto, per trasferirsi poi prima della conclusione della finestra di mercato estiva.\nBrann.\nScharner \u00e8 stato ingaggiato dai norvegesi del Brann in data 31 agosto 2004. Il 13 settembre successivo ha esordito nell'Eliteserien, schierato titolare nella sconfitta casalinga per 1-2 contro lo Stab\u00e6k. Si \u00e8 imposto rapidamente come una delle stelle della squadra. Il 30 ottobre 2004 ha realizzato la prima rete nella massima divisione locale, nel pareggio per 2-2 sul campo del Lillestr\u00f8m. Il 7 novembre, Scharner \u00e8 stato schierato titolare nella finale del Norgesmesterskapet 2004: il Brann ha superato il Lyn Oslo con il punteggio di 4-1, aggiudicandosi cos\u00ec il trofeo.\nNell'annata seguente, Scharner ha giocato 25 delle 26 partite di campionato, mettendo a referto 6 reti. A fine stagione, \u00e8 stato votato come miglior calciatore della squadra. Il giocatore, che non aveva mai fatto mistero di volersi confrontare con campionati maggiormente competitivi, \u00e8 stato ceduto nel mese di dicembre 2005.\nWigan.\nAlla fine di dicembre 2005, Scharner \u00e8 stato ufficialmente ingaggiato dagli inglesi del Wigan, formazione militante in Premier League: bench\u00e9 le cifre del trasferimento non fossero state rivelate, i media quantificarono in 2.000.000 di sterline il compenso finito nelle casse del Brann. L'acquisto del calciatore sarebbe stato definitivamente ratificato nel mese di gennaio, alla riapertura della finestra di trasferimento. Il 10 gennaio 2006, al debutto con la maglia dei \"Latics\", Scharner ha realizzato la rete del definitivo 1-0 sull'Arsenal, nell'andata della semifinale della Football League Cup 2005-2006: subentrato all'infortunato Lee McCulloch nel corso del primo tempo, al 78\u00ba minuto della sfida ha siglato il gol della vittoria grazie ad un potente colpo di testa. L'esordio in Premier League \u00e8 datato 15 gennaio, quando \u00e8 stato schierato titolare nella sconfitta casalinga per 0-1 contro il West Bromwich. Il 31 gennaio, in occasione di una sfida contro l'Everton, ha realizzato la prima rete nella massima divisione inglese: la partita \u00e8 terminata sul punteggio di 1-1. Nello stesso anno, il Wigan ha raggiunto la finale della Football League Cup contro il Manchester United, in cui \u00e8 stato schierato titolare: i \"Red Devils\" si sono aggiudicati il trofeo con una vittoria per 4-0. Il Wigan ha chiuso la stagione al 13\u00ba posto in classifica, raggiungendo cos\u00ec la salvezza.\nL'anno seguente, Scharner ha totalizzato 25 presenze in campionato e ha messo a segno 2 reti in campionato. La seconda di queste marcature si \u00e8 rivelata particolarmente importante: il suo gol nella vittoria per 1-2 sul campo dello Sheffield United ha contribuito al raggiungimento della salvezza da parte del Wigan, permettendo infatti di superare in classifica l'avversario diretto, raggiungendo cos\u00ec la salvezza a suo discapito.\nNel campionato 2007-2008, Scharner ha giocato 37 delle 38 partite previste. L'austriaco ha trovato la via del gol gi\u00e0 alla prima giornata, con una rete in rovesciata nel pareggio per 1-1 sul campo del West Ham. Successivamente, ha segnato altre tre marcature: contro il Manchester City (pareggio per 1-1), contro il Blackburn (vittoria per 5-3) e Derby County (vittoria per 2-0). In virt\u00f9 delle sue prestazioni, Scharner \u00e8 stato votato dai suoi tifosi come miglior calciatore della squadra nella stagione appena conclusa. Il 31 luglio 2014, il Wigan lo ha scelto come icona della stagione, con il 31% dei tifosi votanti che si \u00e8 mostrato d'accordo con la decisione. A livello di squadra, il Wigan ha chiuso la stagione al 14\u00ba posto in classifica.\nNella stagione successiva, Scharner ha giocato 29 partite senza mai andare in rete. Il 22 marzo 2009, in occasione della vittoria per 1-0 sull'Hull City, \u00e8 diventato il primo a calciatore a raggiungere quota 100 presenze in Premier League con la maglia del Wigan. La squadra ha chiuso la stagione all'11\u00ba posto.\nNel campionato 2009-2010, ultimo disputato in squadra prima del suo ritorno del 2013, ha giocato tutte le 38 partite previste. Sul finire di stagione, Scharner ha annunciato ufficialmente la sua volont\u00e0 di lasciare il Wigan in scadenza di contratto. La sua squadra ha chiuso l'annata al 16\u00ba posto, raggiungendo la salvezza.\nWest Bromwich.\nIl 30 agosto 2010, il West Bromwich ha annunciato sul proprio sito d'aver ingaggiato Scharner, che si \u00e8 legato al nuovo club con un contratto biennale. Ha esordito con la maglia dei \"Baggies\" in data 11 settembre, schierato titolare nel pareggio casalingo per 1-1 contro il Tottenham. James Morrison, suo compagno di squadra, ha elogiato le prime prestazioni dell'austriaco, complimentandosi per il suo impatto sul West Bromwich. Il 27 novembre ha realizzato la prima rete in squadra, nel successo per 1-4 sul campo dell'Everton. Il 30 aprile 2011, in occasione di una sfida contro l'Aston Villa, \u00e8 stato espulso per doppia ammonizione: il West Bromwich ha comunque vinto l'incontro per 2-1. Ha chiuso la stagione 33 partite giocate in campionato, con 4 reti a referto: i \"Baggies\" si sono classificati all'11\u00ba posto, raggiungendo cos\u00ec la salvezza in Premier League.\nScharner \u00e8 rimasto in forza al West Bromwich anche nella stagione seguente, disputando 29 partite di campionato e realizzando 3 reti: ha contribuito in questo modo al 10\u00ba posto finale della squadra. Il suo contratto prevedeva un rinnovo automatico nel caso in cui avesse disputato, in un minimo di 25 incontri, almeno 20 minuti di gioco. Mancato questo obiettivo, lo stesso Scharner ha dichiarato come non ci fossero state negoziazioni con il West Bromwich, motivo per cui avrebbe lasciato il club a parametro zero.\nAmburgo.\nArrivato ad Amburgo il 7 agosto 2012 per sostenere le visite mediche di rito, Scharner ha successivamente firmato un contratto biennale con l'omonima squadra locale. Il giocatore \u00e8 stato presentato alla stampa il 10 agosto, in una conferenza convocata all'Imtech Arena. Ad inizio stagione, ha subito un infortunio ai legamenti del ginocchio che non gli ha permesso di conquistare un posto da titolare, allontanandolo dai campi per sei settimane. Ha esordito nella Bundesliga in data 21 ottobre 2012, subentrando a Son Heung-Min nella sconfitta casalinga per 0-1 contro lo Stoccarda. Il 10 novembre, alla sua seconda presenza in squadra \u2013 nonch\u00e9 la prima da titolare\u00a0\u2013 contro il Friburgo, \u00e8 stato espulso per doppia ammonizione. In seguito, ha giocato altre 2 partite con questa maglia, fino al mese di gennaio 2013: squalifiche e problemi fisici hanno contribuito a rendere la sua esperienza tedesca un insuccesso.\nRitorno al Wigan ed il ritiro.\nIl 31 gennaio 2013, il Wigan ha comunicato sul proprio sito internet d'aver raggiunto un accordo con l'Amburgo per il ritorno di Scharner al DW Stadium sulla base di un prestito fino al termine della stagione. Il calciatore, all'epoca al terzo posto per numero di presenze in Premier League con la maglia del Wigan (145, meglio di lui soltanto Emmerson Boyce e Maynor Figueroa, rispettivamente con 182 e 169 apparizioni), ha scelto il numero 33. \u00c8 tornato a calcare i campi della Premier League il 2 febbraio, schierato dal primo minuto nel pareggio per 2-2 contro il Southampton. Nel corso della stagione, il Wigan ha raggiunto la finale di FA Cup 2012-2013, in cui si \u00e8 trovato ad affrontare il Manchester City: Scharner, impiegato da titolare, ha contribuito al successo finale per 1-0, arrivato nei minuti di recupero grazie ad una rete di Ben Watson. Tre giorni pi\u00f9 tardi, il Wigan \u00e8 retrocesso dalla Premier League. L'austriaco ha chiuso la stagione con 18 presenze, senza mai andare a segno.\nRientrato ad Amburgo al termine del prestito, ha rescisso il contratto che lo legava al club in data 23 agosto 2013, con un anno d'anticipo sulla naturale scadenza dell'accordo. Scharner aveva comunque espresso la sua volont\u00e0 di restare all'Amburgo nei mesi precedenti. In seguito, i rapporti con la squadra tedesca si erano inaspriti: a Scharner \u00e8 stato infatti impedito di allenarsi con la prima squadra, mentre il giocatore ha accusato il club di non avergli mai concesso una possibilit\u00e0. Bench\u00e9 nel comunicato ufficiale non se ne fosse fatta menzione, i media hanno sostenuto che a Scharner fosse stata riconosciuta una buonuscita di 450.000 euro per rescindere il contratto. Nel mese di settembre 2013, Scharner ha annunciato su Twitter il suo ritiro dall'attivit\u00e0 agonistica.\nNazionale.\nScharner ha debuttato per la Nazionale austriaca in data 17 aprile 2002, in un'amichevole disputata a Vienna contro il e terminata 0-0. Nel 2003, a causa del suo alterco con Joachim L\u00f6w all'Austria Vienna, \u00e8 stato sospeso dalla Nazionale. Il 24 agosto 2006, dopo un'amichevole contro l', Scharner ha annunciato il suo addio dalla Nazionale, accusando la federazione di non essere abbastanza professionale: il commissario tecnico Josef Hickersberger, per tutta risposta, ha promesso che il giocatore non avrebbe pi\u00f9 fatto parte dell'Austria finch\u00e9 lui ne sarebbe stato il selezionatore. Ci\u00f2 nonostante, nei mesi precedenti al che sarebbe stato ospitato da Austria e Polonia, Hickersberger ha riaperto ad un ritorno in Nazionale di Scharner: il 24 aprile 2008, per\u00f2, il suo nome \u00e8 stato escluso dai convocati per la manifestazione.\nTornato in Nazionale dopo il torneo, si \u00e8 trovato a lavorare con un nuovo commissario tecnico, il ceco Karel Br\u00fcckner. Successivamente, Dietmar Constantini \u00e8 stato nominato selezionatore dell'Austria. Sotto la sua guida, la Nazionale ha mancato l'accesso al , ma Costantini avrebbe dovuto completare comunque la campagna di qualificazione: il 7 settembre 2011, Scharner ha criticato questa decisione, offrendosi come allenatore-giocatore per le ultime partite. La federazione non ha gradito queste sue parole e ha affidato la guida della Nazionale a Willi Ruttensteiner, ad interim. Nel 2012, poche ore prima di un'amichevole contro la , Scharner ha annunciato il proprio ritiro dalla Nazionale austriaca, con l'obiettivo di concentrarsi solo sulla sua squadra di club, l'Amburgo. Tra il 2002 e il 2012, ha totalizzato 40 presenze per l'Austria."}
{"id": "2030314", "revid": "287204", "url": "https://it.wikipedia.org/wiki?curid=2030314", "title": "Pajaros en la cabeza", "text": ""}
{"id": "2030320", "revid": "2043609", "url": "https://it.wikipedia.org/wiki?curid=2030320", "title": "Shruti del Nepal", "text": "Biografia.\nLa principessa Shruti studi\u00f2 a Kanti Ishwari Sishu Vidhyalaya, al St. Mary's Convent in Nepal e successivamente al Mayo Girls College ad Ajmer, in India. Complet\u00f2 il bachelor's degree al Padma Kanya Campus in Nepal.\nSpos\u00f2 \"Kumar\" Gorakh Shamsher Jang Bahadur Rana, un membro della famiglia aristocratica dei Rana del Nepal, discendente di Chandra Shamsher Jang Bahadur Rana, \"maharaja\" di Lambjang e Kaski. Contribu\u00ec all'arte (per cui fu abbastanza famosa) e alla letteratura nepalese.\nFigli.\nLa principessa ebbe due figlie:\nMorte.\nMor\u00ec con sua madre, suo padre, suo fratello Nirajan e altri parenti, nel massacro reale del 1\u00ba giugno 2001 per mano del fratello Dipendra. La sua morte fu causata dal dissanguamento dopo lo sparo."}
{"id": "2030333", "revid": "1543377", "url": "https://it.wikipedia.org/wiki?curid=2030333", "title": "Tremadog", "text": "Tremadog (talvolta indicata come Tremadoc) \u00e8 una cittadina periferica posta nell'entroterra della citt\u00e0 di Porthmadog, nello Gwynedd (nord-ovest del Galles). Riparata da montagne rocciose e disposta in una piana in direzione dell'omonima baia - la \"Tremadog Bay\" (a sua volta affacciata sulla \"Cardigan Bay\") - \u00e8 un'apprezzata localit\u00e0 turistica.\nFu fondata come una sorta di citt\u00e0 modello nel 1798 da William Alexander Madocks, un latifondista gi\u00e0 membro del parlamento per la citt\u00e0 di Boston (Lincolnshire), che poneva al primo posto l'esigenza della tolleranza nella cultura e nella religione e che fu l'acquirente dei territori su cui la localit\u00e0 doveva sorgere.\nDal nome Tremadog deriva il termine \"Tremadociano\", riferito geologicamente al piano pi\u00f9 antico dell\"'Ordoviciano\" inferiore.\nCaratteristiche.\nIl centro della localit\u00e0 - conosciuta per aver dato i natali a Thomas Edward Lawrence (pi\u00f9 conosciuto come \"Lawrence d'Arabia\"), la cui casa \u00e8 ora adibita ad ostello, lo \"Snowdon Lodge hostel\" - fu completato nel 1811 e da allora \u00e8 rimasto urbanisticamente inalterato. La sua caratteristica essenziale \u00e8 di avere i suoi edifici, incluse ville gentilizie, disposti come in un antico borgo.\nLa zona principale del villaggio \u00e8 quella di Market Square, circondata da pareti rocciose che conferiscono un aspetto particolarmente suggestivo e sulle quali viene praticato il \"rock climbing\".\nLa High Street e la Dublin Street sono le vie pi\u00f9 frequentate e prestigiose, costellate da prestigiose costruzioni, fra cui la \"Town Hall\" (sede municipale) e la \"Dancing Room\" costruita nel 1805 in Coaching inn.\nSono presenti diverse chiese e cappelle di stile gallese risalenti ai primi anni del XIX secolo in stile molto semplice, con pulpito centrale. La Cappella Peniel, si differenzia perch\u00e9 realizzato nello stile di un tempio greco. Il prospetto principale \u00e8 decorata con stucchi e presenta una finestra circolare. Il monumentale portico fu aggiunto nel 1849, seguendo probabilmente il progetto originale. La prima galleria fu invece inserita nel contesto architettonico nel 1840 e ampliata quarant'anni dopo.\nLa chiesa di St Mary fu completata su un territorio roccioso un anno e mezzo dopo l'edificazione della cappella. \u00c8 uno dei primi esempi del \"revival\" gotico delle chiese del Galles, datando 1811.\nEconomia.\nSecondo la visione del suo fondatore, Madocks, Tremadog doveva essere dotata di industrie, cosicch\u00e9 nel 1805 egli costru\u00ec \"the Manufactory\", la prima manifattura per la lavorazione della lana in Galles. Successivamente fu insediata \"the Loomery\" - elegante edificio progettato con un giardino simile a quello della Town Hall e con file di finestre poste in maniera alternata - ed ancora altre aziende, fino al 1835, che sfruttavano un corso d'acqua - il \"Llyn Cwm Bach\" - creato artificialmente."}
{"id": "2030335", "revid": "1543377", "url": "https://it.wikipedia.org/wiki?curid=2030335", "title": "Rosalba Campra", "text": "Dopo aver conseguito la laurea in Letteratura francese presso l'Universit\u00e0 di C\u00f3rdoba e in seguito all'Universit\u00e0 di Roma discutendo una tesi di narratologia, Rosalba Campra, che tuttora vive a Roma, si \u00e8 dedicata all'insegnamento ottenendo la carica di professore ordinario presso l'Universit\u00e0 romana dove insegna Letteratura Ispanoamericana.\nParticolarmente interessata al genere fantastico, la scrittrice ha perfezionato i suoi studi presso l'Universit\u00e0 di Nancy e quella di Parigi, la Paris VII: Denis Diderot approfondendo la sua preparazione sul cinema e sul teatro.\nFa parte del Comitato scientifico del \"Centro Studi Internazionale on line sul Fantastico\" fondato a Napoli dal sociologo della letteratura Romolo Runcini.\nHa scritto numerosi saggi riguardanti la letteratura ispanoamericana e si \u00e8 particolarmente interessata ai problemi inerenti alla teoria letteraria.\nAutrice anche di opere di narrativa, alcuni dei suoi scritti sono stati tradotti in italiano:\nSempre nel 2007 ha curato il primo volume delle Opere di Gabriel Garc\u00eda M\u00e1rquez nella collana \"I Meridiani\" di Mondadori."}
{"id": "2030340", "revid": "1573940", "url": "https://it.wikipedia.org/wiki?curid=2030340", "title": "Gato negro \u25c6 Drag\u00f3n rojo", "text": "Gato negro \u25c6 Drag\u00f3n rojo \u00e8 il quinto album di studio di Amaral, pubblicato nel 2008. Da questo album \u00e8 stato tratto il singolo \"Kamikaze\", divenuto un tormentone estivo."}
{"id": "2030343", "revid": "767487", "url": "https://it.wikipedia.org/wiki?curid=2030343", "title": "The Castle of Perseverance", "text": "The Castle of Perseverance (\"Il castello della perseveranza\") \u00e8 un morality play del XV secolo di autore anonimo.\nDatato all'incirca in un periodo che va dal 1425 al 1440, \u00e8 il primo manoscritto teatrale in medio inglese pervenutoci nella sua interezza. Si compone di circa 3649 versi e l'originale \u00e8 conservato presso la Folger Shakespeare Library di Washington.\nOltre al valore storico e filologico, \"The Castle of Perseverance\" ha seria importanza nella storia del teatro: a differenza di altri morality plays, infatti, nel manoscritto era incluso un bozzetto di scena dal quale \u00e8 stato possibile ricostruire lo svolgimento della rappresentazione.\nTrama.\nIl protagonista della moralit\u00e0 \u00e8 Mankind (in lingua italiana: \"Umanit\u00e0\"), che rappresenta il genere umano nella sua interezza. Come di consueto nel genere teatrale al quale appartiene, il protagonista \u00e8 alle prese con le tentazioni del male alle quali deve far fronte con virt\u00f9 religiosa e morale cristiana: ignorati i consigli dell'angelo buono, Mankind si trova a seguire l'angelo malvagio, fino ad arrivare alla parte finale dove Dio scaglia il suo monito contro l'uomo e le tentazioni che lo attanagliano e lo deviano dalla retta via.\nRappresentazione scenica.\nDal bozzetto di scena pervenutoci, \u00e8 possibile vedere come la rappresentazione avvenisse tramite la disposizione di luoghi deputati (le cosiddette \"mansiones\" del teatro medievale) nel numero di cinque. Ognuna di esse rappresentava un luogo scenico preciso dove prendeva posto l'azione svolta con un singolo personaggio del dramma: il Mondo, Dio, Belial, Cupidigia ed Ansiet\u00e0. Al centro delle \"mansiones\" si staglia una torre, residenza di Mankind, sotto la quale vi era un letto che conteneva l'anima di Mankind, pronta ad elevarsi al monito del divino. L'intero cerchio dei luoghi deputati era circondato da un fossato pieno d'acqua e l'iscrizione sul manoscritto recita che, in mancanza di questo, sarebbe stato adatto anche un'alta palizzata. Sempre nelle iscrizioni \u00e8 possibile riconoscere il carattere spettacolare della rappresentazione, la quale imponeva a Belial l'utilizzo di tubetti di polvere da sparo, usati anche comicamente."}
{"id": "2030344", "revid": "118834", "url": "https://it.wikipedia.org/wiki?curid=2030344", "title": "Il castello della Perseveranza", "text": ""}
{"id": "2030345", "revid": "62221", "url": "https://it.wikipedia.org/wiki?curid=2030345", "title": "Fillossera", "text": ""}
{"id": "2030349", "revid": "827882", "url": "https://it.wikipedia.org/wiki?curid=2030349", "title": "Outlaws", "text": ""}
{"id": "2030359", "revid": "200568", "url": "https://it.wikipedia.org/wiki?curid=2030359", "title": "El comienzo del Big Bang", "text": "El comienzo del Big Bang \u00e8 il primo album live di Amaral, pubblicato nel 2005. \u00c8 stato realizzato durante il concerto che la band ha tenuto al Palau Sant Jordi di Barcellona il 17 settembre del 2005.\nTracce.\nConcerto:\nSoundcheck:"}
{"id": "2030360", "revid": "7", "url": "https://it.wikipedia.org/wiki?curid=2030360", "title": "Tremadoc", "text": ""}
{"id": "2030361", "revid": "291940", "url": "https://it.wikipedia.org/wiki?curid=2030361", "title": "Visegrad (Bosnia)", "text": ""}
{"id": "2030373", "revid": "125857142", "url": "https://it.wikipedia.org/wiki?curid=2030373", "title": "Cronotipo", "text": "Il Cronotipo \u00e8 una caratteristica degli esseri umani che indica se sono e desiderano essere maggiormente attivi in un particolare periodo della giornata. Spesso ci si riferisce a persone \"\"allodole\", che si alzano alla mattina presto e sono maggiormente attive nella prima parte del giorno e persone \"gufo\"\" che sono maggiormente attive durante la sera e preferiscono andare a letto tardi. Si fa riferimento al cronotipo anche come \"tipo circadiano\", \"preferenza diurna\" o \"variazione diurna\".\nGli esseri umani sono generalmente animali diurni, attivi durante il giorno. Come la maggior parte degli animali diurni, gli schemi di attivit\u00e0 sono controllati in modo endogeno dai ritmi circadiani.\nNei cronotipi, la variazione normale dei cicli sonno/veglia varia da circa 2 ora prima a 2 ore dopo rispetto alla media. Le persone che eccedono rispetto a queste variazioni possono avere difficolt\u00e0 nel lavoro, nella scuola e nelle attivit\u00e0 sociali. Se una persona ha forti tendenze \"allodola\" o \"gufo\", tali da non permettere una partecipazione normale nella societ\u00e0, allora viene considerata affetta da un disturbo del ritmo circadiano del sonno.\nStoria.\nNel XX secolo sono aumentati notevolmente l'interesse e la ricerca sul sonno. Enormi progressi sono stati compiuti negli aspetti molecolari, neurali e medici della ritmicit\u00e0 biologica. Il professore di fisiologia Nathaniel Kleitman riassunse nel suo libro \"Sleep and Wakefulness\" (1939) la conoscenza allora esistente sul sonno, e ipotizz\u00f2 l'esistenza di un ciclo di base di attivit\u00e0/riposo. Kleitman, assieme ai suoi allievi William C. Dement e Eugene Aserinsky, continu\u00f2 le sue ricerche nel corso del secolo.\nLa ricerca moderna sui cronotipi venne introdotta nel 1970 nella tesi di \u00d6quist all'Universit\u00e0 di G\u00f6teborg, che tracci\u00f2 lo schema dei ritmi circadiani individuali. Successivamente Olov \u00d6stberg svilupp\u00f2 questo concetto e nel 1976, assieme con J.A. Horne pubblic\u00f2 un questionario intitolato \"Morningness - Eveningness Questionnaire, MEQ\" (in italiano \"Questionario del cronotipo di Horne-Ostberg, HOQ\") che \u00e8 attualmente in uso ed \u00e8 usato come riferimento virtualmente in tutte le ricerche in questo ambito.\nI ricercatori hanno lavorato sulla validazione del questionario considerando le culture locali. Jacques Taillard e i suoi colleghi hanno effettuato una revisione dei punteggi, assieme a un'analisi nel 2004, studiando un gruppo di lavoratori di et\u00e0 superiore a 50 anni, poich\u00e9 il questionario era stato convalidato solo per soggetti di et\u00e0 universitaria.\nSono stati sviluppati altri strumenti di valutazione, tra cui: \"Circadian Type Inventory\" (Folkard 1987); \"Composite Morningness Questionnaire\" (Smith 1989); \"the Lark-Owl Chronotype Indicator\", LOCI (Roberts 1999) e \"Munich Chronotype Questionnaire\", MCTQ. Alcuni di essi sono stati ideati per situazioni particolari, come turni lavorativi, stress da viaggio e jet lag, performance atletiche o il tempismo migliore delle procedure mediche.\nCaratteristiche.\nLa maggior parte delle persone non appartengono nettamente a un cronotipo mattiniero o serale, ma si trovano in una situazione intermedia. Le persone che condividono lo stesso cronotipo, mattiniero o serale, hanno schemi di attivit\u00e0 simili: sonno, appetito, esercizio, studio, ecc. I ricercatori nel campo della cronobiologia cercano dei riferimenti oggettivi tramite i quali poter misurare il cronotipo."}
{"id": "2030377", "revid": "22475", "url": "https://it.wikipedia.org/wiki?curid=2030377", "title": "Space groove", "text": ""}
{"id": "2030378", "revid": "47767", "url": "https://it.wikipedia.org/wiki?curid=2030378", "title": "Chiara", "text": "Origine e diffusione.\nDeriva dall'aggettivo latino di et\u00e0 imperiale \"clarus\", ovvero \"luminoso\", \"chiaro\" (poi esteso, in senso figurato, a \"illustre\", \"famoso\"); \u00e8 quindi analogo per significato ai nomi Clarenzio (a cui \u00e8 correlato anche etimologicamente), Fedra, Niamh, Jasna, Zahra e Berta.\nPortato al maschile da alcuni fra i primi santi, si diffuse al femminile grazie alla devozione verso santa Chiara d'Assisi e, secondariamente, santa Chiara da Montefalco.\nChiara \u00e8, secondo l'ISTAT, uno dei nomi pi\u00f9 diffusi tra le nuove nate nei primi anni del XXI secolo in Italia, essendo il terzo nome pi\u00f9 scelto dai neo-genitori nel 2004 e il quinto nel 2006. In inglese \u00e8 in uso fin dal Medioevo, in origine nella forma \"Clare\", che venne per gran parte sostituita dalla forma \"Clara\" nel corso del XIX secolo. La variante inglese \"Kiara\" (che potrebbe anche essere una variante di Ciara) prese ad essere usata nel 1988, quando il gruppo musicale Kiara cant\u00f2 la canzone \"This Time\", e fu poi reso pi\u00f9 celebre dal suo utilizzo nel film Disney \"Il re leone II - Il regno di Simba\". \u00c8 ben attestato in tutta Italia, con una leggera prevalenza nel Nord e in Toscana.\nOnomastico.\nL'onomastico ricorre l'11 agosto in ricordo di santa Chiara d'Assisi, seguace di san Francesco e fondatrice delle clarisse; sono comunque numerosi i santi, le sante e le beate che portano questo nome, e tra questi si possono ricordare, alle date seguenti:"}
{"id": "2030380", "revid": "22475", "url": "https://it.wikipedia.org/wiki?curid=2030380", "title": "Denominazione di Origine Protetta", "text": ""}
{"id": "2030383", "revid": "35804", "url": "https://it.wikipedia.org/wiki?curid=2030383", "title": "Denominazione di origine Protetta", "text": ""}
{"id": "2030397", "revid": "110157", "url": "https://it.wikipedia.org/wiki?curid=2030397", "title": "Lavras", "text": "Lavras \u00e8 un comune del Brasile nello Stato del Minas Gerais, parte della mesoregione di Campo das Vertentes e della microregione di Lavras."}
{"id": "2030398", "revid": "287204", "url": "https://it.wikipedia.org/wiki?curid=2030398", "title": "Luz (Minas Gerais)", "text": "Luz \u00e8 un comune del Brasile nello Stato del Minas Gerais, parte della mesoregione Central Mineira e della microregione di Bom Despacho."}
{"id": "2030401", "revid": "110157", "url": "https://it.wikipedia.org/wiki?curid=2030401", "title": "Machado", "text": "Machado \u00e8 un comune del Brasile nello Stato del Minas Gerais, parte della mesoregione del Sul e Sudoeste de Minas e della microregione di Alfenas."}
{"id": "2030404", "revid": "663182", "url": "https://it.wikipedia.org/wiki?curid=2030404", "title": "Sotto la bandiera del Sol Levante", "text": " \u00e8 un film del 1972 diretto da Kinji Fukasaku.\nTrama.\nA una vedova di guerra, il governo non riconosce alcun sussidio. Il marito \u00e8 stato fucilato per tradimento a pochi giorni dall'armistizio.\nI racconti dei commilitoni, finalmente rintracciati, non riescono a ribaltare la verit\u00e0 ufficiale, ma, alla fine, la corredano del contesto di morte, fame, ingiustizia, classismo e sanguinaria incuranza del bellicismo giapponese.\nVentisei anni dopo, criminali di guerra e prevaricatori si ammantano di modernit\u00e0 e sviluppo democratico."}
{"id": "2030405", "revid": "1226", "url": "https://it.wikipedia.org/wiki?curid=2030405", "title": "Martirologio Geronimiano", "text": ""}
{"id": "2030406", "revid": "26415", "url": "https://it.wikipedia.org/wiki?curid=2030406", "title": "Chiesa di Santa Lucia (Brindisi)", "text": ""}
{"id": "2030407", "revid": "3831", "url": "https://it.wikipedia.org/wiki?curid=2030407", "title": "Libro d'Oro della Nobilt\u00e0 Italiana", "text": ""}
{"id": "2030410", "revid": "19577305", "url": "https://it.wikipedia.org/wiki?curid=2030410", "title": "Rodos", "text": ""}
{"id": "2030411", "revid": "387740", "url": "https://it.wikipedia.org/wiki?curid=2030411", "title": "Richard Greene (attore)", "text": "\u00c8 apparso in pi\u00f9 di quaranta film, ma \u00e8 conosciuto soprattutto per essere stato il protagonista della lunga serie televisiva britannica \"Robin Hood\", composta di 143 episodi dal 1955 al 1960.\nEra il nipote di William Friese-Greene (1855-1921), fotografo ritrattista e prolifico inventore."}
{"id": "2030413", "revid": "2193483", "url": "https://it.wikipedia.org/wiki?curid=2030413", "title": "Riviste cinematografiche", "text": "Lista di riviste sul cinema, sia cartacee che on-line, ordinate per provenienza e ordine alfabetico.\nEuropa.\nGrecia.\nEditore: Thanassis Kastaniotis,\nDirettore: Thanassis Renzis - \nRivista trimestrale \ndi teoria cinematografica\ne audio-visuale"}
{"id": "2030415", "revid": "92723", "url": "https://it.wikipedia.org/wiki?curid=2030415", "title": "Le canzoni del West", "text": "Le canzoni del West \u00e8 il quarto album di Bobby Solo, pubblicato nell'autunno del 1966.\nDescrizione.\nLa matrice del disco porta la data del 28 ottobre; due canzoni per\u00f2 erano gi\u00e0 state pubblicate in precedenza su 45 giri, \"Ringo dove vai?\" (contenuta nella colonna sonora del film \"100.000 dollari per Ringo\", diretto da Martin Herbert, pseudonimo di Alberto De Martino), nel 1965 come retro di \"La casa del signore\", mentre \"Nevada Smith\" (anche questa contenuta in un film dallo stesso titolo, del regista Henry Hathaway) poche settimane prima.\nL'idea di incidere un album a tema country e western era un po' azzardata, perch\u00e9 il cantante veniva da due 45 giri di poco successo, \"Questa volta\" (presentata al Festival di Sanremo 1966 e \"Per far piangere un uomo\" (cantata al Cantagiro 1966), e perch\u00e9 il genere in Italia non era molto frequentato (escluso qualche sporadica eccezione, come Peter Tevis) ma la Dischi Ricordi diede fiducia al cantante.\nGli arrangiamenti vennero curati dal maestro Iller Pattacini (tranne \"Nevada Smith\", arrangiata da Raf Ferraro, \"Ringo, dove vai?\" arrangiata da Bruno Nicolai e \"Tom Dooley\", arrangiata da Vilmos Lesk\u00f3), ed alla registrazione parteciparono i \"Cantori moderni\" di Alessandroni, diretti dal maestro Gianni Marchetti.\nMentre il lato A racchiude tutte canzoni tradizionali , il lato B contiene invece alcuni successi del genere tradotti in italiano, come \"The Streets of Laredo\", incisa da Dick Haymes, o il successo del Kingston Trio, \"Tom Dooley\".\nPare non avere molto a che fare con il resto dei brani \"Greensleeves\", che \u00e8 una canzone popolare inglese: ma nel film del 1962 La conquista del West (diretto da John Ford, Henry Hathaway, George Marshall, Richard Thorpe) viene cantata da Debbie Reynolds.\nNel 1969 il disco \u00e8 stato ristampato in edizione economica (numero di catalogo SMRP 9061). L'album \u00e8 stato ristampato poi in CD dalla BMG nel 1999."}
{"id": "2030421", "revid": "37401", "url": "https://it.wikipedia.org/wiki?curid=2030421", "title": "Hard science", "text": ""}
{"id": "2030422", "revid": "1155", "url": "https://it.wikipedia.org/wiki?curid=2030422", "title": "Giovanna Beretta Molla", "text": ""}
{"id": "2030436", "revid": "123923317", "url": "https://it.wikipedia.org/wiki?curid=2030436", "title": "Gran Premio d'Europa 1996", "text": "Il Gran Premio d'Europa 1996 \u00e8 stato un Gran Premio di Formula 1 disputato il 28 aprile 1996 sul circuito del N\u00fcrburgring. La gara \u00e8 stata vinta da Jacques Villeneuve, che ha cos\u00ec ottenuto la sua prima vittoria in Formula 1 al quarto Gran Premio in carriera; il canadese ha preceduto sul traguardo Michael Schumacher e David Coulthard.\nVigilia.\nAspetti tecnici.\nLa Forti porta in pista le nuove FG-03, ma le vetture devono ancora essere montate e i piloti affrontano le qualifiche con le vecchie monoposto.\nAspetti sportivi.\nDopo aver lasciato per due gare il volante della seconda Minardi a Marques, Fisichella torna a correre per il team italiano.\nQualifiche.\nResoconto.\nHill domina le qualifiche, conquistando la pole position con sette decimi di vantaggio sul compagno di squadra Villeneuve ed oltre un secondo sullo storico rivale Schumacher. Quarto \u00e8 Alesi, che precede Barrichello, Coulthard, Irvine, Berger, H\u00e4kkinen e Frentzen. In fondo alla griglia entrambe le Forti rimangono fuori dal 107%, non qualificandosi per la gara.\nGara.\nResoconto.\nAl via Hill scatta molto male, perdendo diverse posizioni; anche Schumacher non ha uno spunto brillante, mentre i piloti della Benetton rimangono quasi fermi sulla griglia, bloccati dall'errato funzionamento del nuovo sistema manuale di blocco dei freni anteriori. Si trova cos\u00ec in testa Villeneuve, seguito da Coulthard e Barrichello; Schumacher \u00e8 quarto, Hill solo quinto. Villeneuve comincia subito a guadagnare terreno, mentre Coulthard tiene dietro gli inseguitori; pi\u00f9 indietro, Alesi si autoelimina gi\u00e0 nel corso del primo passaggio in un azzardato tentativo di sorpasso a Salo, mentre Berger deve tornare ai box per sostituire le gomme, rovinate nella disastrosa partenza. Al termine del quinto passaggio Schumacher commette un piccolo errore all'ultima curva e Hill ne approfitta per passarlo sul rettilineo principale; l'inglese prova quindi a sopravanzare Barrichello, che per\u00f2 resiste agli attacchi del rivale grazie alla buona velocit\u00e0 di punta della sua Jordan. Nel frattempo Panis prova a superare Irvine, rallentato da problemi tecnici; i due per\u00f2 si toccano e si ritirano nella via di fuga. Il ritiro dei due permette a Frentzen di risalire in settima posizione, alle spalle di H\u00e4kkinen e Schumacher.\nPoco prima che cominci la prima serie di pit stop Hill rallenta improvvisamente, avvertendo un comportamento irregolare da parte della sua vettura; durante il suo rifornimento i tecnici della Williams controllano a lungo la sua monoposto, rimandandolo in pista a centro gruppo. Dopo poche tornate inoltre, nel tentativo di superare Diniz al tornante Dunlop, arriva lungo alla staccata, i due si toccano e finiscono fuori pista; cos\u00ec il britannico si ritrova addirittura decimo. Villeneuve mantiene senza problemi la testa della corsa, mentre alle sue spalle Schumacher si sbarazza di Coulthard e Barrichello (quest'ultimo rallentato da un problema con il tubo del rifornimento) e si lancia all'inseguimento del canadese. Villeneuve gestisce per\u00f2 efficacemente la situazione e nonostante il vantaggio sul rivale scenda sotto il secondo durante gli ultimi giri, Schumacher non riesce mai a tentare un vero e proprio attacco. Villeneuve va cos\u00ec a vincere per la prima volta in carriera davanti a Schumacher; Hill rimonta dalle retrovie, rimanendo per\u00f2 bloccato alle spalle di Coulthard; Barrichello chiude al quinto posto, mentre il suo compagno di squadra Brundle entra in zona punti grazie al ritiro di Frentzen e ai due stop &amp; go inflitti ad H\u00e4kkinen per aver oltrepassato il limite di velocit\u00e0 ai box."}
{"id": "2030442", "revid": "767487", "url": "https://it.wikipedia.org/wiki?curid=2030442", "title": "Alina (film)", "text": "Alina \u00e8 un film del 1950 diretto da Giorgio P\u00e0stina.\nTrama.\nLa giovane Alina ha sposato un uomo pi\u00f9 vecchio di lei e in cattive condizioni di salute. Per vivere si occupa di commercio illegale e di contrabbando passando spesso illegalmente il confine con la Francia, dove conosce Giovanni, tornato da poco dalla guerra, che gestisce un locale notturno di pessima fama di propriet\u00e0 di Lucien, marito della cantante Marie, a sua volta amante di Giovanni.\nGiovanni e Alina si sentono immediatamente attratti l'uno dall'altra, provocando la gelosia di Marie, che cerca di dividere i due ed anche da Marco, un malvivente amico del marito di Alina, che non ha mai rinunciato ad avere la giovane.\nDurante una forte lite tra Marco e il marito di Alina, questi muore in un incendio; Lucien, dopo aver scoperto il legame tra Marie e Giovanni, uccide la moglie.\nAlina e Giovanni fuggono verso il confine per tornare in Italia, inseguiti e raggiunti da Marco che aggredisce il rivale tentando di ucciderlo, ma precipita in un burrone trovando la morte.\nI due giovani tornati in patria potranno trovare la serenit\u00e0 e un futuro migliore.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano (in seguito ribattezzato dalla critica con il termine \"neorealismo d'appendice\").\nFu prodotto da Arrigo Atti per conto della casa di produzione \"Acta\" una societ\u00e0 fondata dai Fratelli Atti di Bari, ma attribuita anche a Fabio Franchini.\nSempre nel 1950 la stessa \"Acta\" aveva prodotto anche il film \"Il cielo \u00e8 rosso\".\nDistribuzione.\nIl film venne distribuito nel circuito cinematografico italiano il 6 agosto del 1950.\nNella stagione 1955/56 \u00e8 stato riedito con il titolo \"Alina la contrabbandiera\"..\nSul mercato tedesco \u00e8 stato distribuito con il titolo \"Zwischen Liebe und Laster\", mentre in quello francese fu editato come \"La fille de la nuit\".\nAccoglienza.\nLa pellicola incass\u00f2 187.000.000 di lire dell'epoca."}
{"id": "2030445", "revid": "3732", "url": "https://it.wikipedia.org/wiki?curid=2030445", "title": "Dario Papa", "text": "Biografia.\nFu redattore del \u00abSole (1866), dell'\u00abItalia Agricola\u00bb, \u00abLa Perseveranza, \u00abIl Pungolo\u00bb, poi direttore de \u00abL'Arena\u00bb di Verona (1874-1880), e nel 1881 divenne caporedattore del \u00abCorriere della Sera\u00bb. Inviato per un viaggio di studi negli Stati Uniti, apprese il modello organizzativo del \"New York Herald\", il principale quotidiano statunitense dell'epoca. In Messico conobbe il Giovanni Antonio Aymo, giornalista emigrato dal Piemonte, direttore del giornale in lingua spagnola \"Cronica del Commercio\". Papa ne individu\u00f2 le interessanti potenzialit\u00e0 e lo port\u00f2 con s\u00e9 in Italia.\nDi ritorno dagli Stati Uniti scrisse a proposito del giornalismo statunitense: \nE ancora:\nTestimonianza di questo viaggio fu il volume \"New York\", scritto assieme a Ferdinando Fontana, dove esalt\u00f2 il modello di federalismo americano realizzato dopo la vittoria del presidente Abramo Lincoln sui secessionisti del Sud. Dopo due anni trascorsi in America torn\u00f2 in Italia.\nDeciso a mettere in pratica ci\u00f2 che aveva appreso oltreoceano, nel 1884 Papa lasci\u00f2 Verona e si trasfer\u00ec a Milano, assumendo la direzione del quotidiano \"L'Italia\" (1884-1889). Fece un giornale molto attento alla cronaca e alle notizie. Rivoluzion\u00f2 la veste grafica distribuendo i titoli su pi\u00f9 colonne (prima pagina \"a vetrina\"), in maniera da richiamare maggiormente l'attenzione del lettore; introdusse il neretto nel testo degli articoli. I pezzi dovevano concludersi in fondo ad ogni pagina: erano banditi i \"risvolti\".\nL'esperienza ebbe vita breve: Papa fu costretto dal mercato e dall'ostilit\u00e0 dell'ambiente a chiudere l'esperienza e a tornare alla stampa politica. Nel 1890 fond\u00f2 un quotidiano, \"L'Italia del Popolo\", per dare voce ai repubblicani di Lombardia, che diresse fino alla morte. Nel 1894 fu tra i fondatori della sezione lombarda del Partito Repubblicano Italiano.\nMor\u00ec nel gennaio 1897 di tubercolosi."}
{"id": "2030446", "revid": "1564499", "url": "https://it.wikipedia.org/wiki?curid=2030446", "title": "Minoranza linguistica", "text": ""}
{"id": "2030454", "revid": "729019", "url": "https://it.wikipedia.org/wiki?curid=2030454", "title": "STEREO", "text": "STEREO (acronimo di \"Solar TErrestrial RElations Observatory\") \u00e8 una missione scientifica finalizzata allo studio del Sole lanciata dalla NASA il 26 ottobre 2006. La missione consta di due sonde gemelle lanciate in orbite che consentissero loro di ottenere delle immagini stereoscopiche della nostra stella e dei suoi fenomeni, come le espulsioni di massa dalla corona.\nProfilo della missione.\nLe due sonde componenti la missione STEREO sono state lanciate alle ore 00:52 UTC del 26 ottobre 2006 su di un vettore Delta II 7925-10L dalla base di lancio 17B presso il Cape Canaveral Air Force Station in Florida; i due orbiter, dopo il lancio, hanno assunto un'orbita geocentrica altamente ellittica, il cui apogeo arrivava ad estendersi sino all'orbita della Luna. Il 13 dicembre 2006, durante la quinta orbita attorno al nostro pianeta, la coppia si allontan\u00f2 dal nostro satellite a causa dell'effetto fionda gravitazionale.\nPoich\u00e9 le due sonde si trovavano in due orbite lievemente differenti, la sonda posta \"davanti\" (per semplicit\u00e0, A) si trov\u00f2 ad assumere un'orbita eliocentrica all'interno dell'orbita del nostro pianeta, mentre la navicella posta \"dietro\" (per semplicit\u00e0, B) rimase temporaneamente ancora in orbita attorno alla Terra. La sonda B ebbe durante la stessa rivoluzione un nuovo incontro ravvicinato con la Luna, il 21 gennaio 2007, che pose la sonda in un'orbita eliocentrica esterna all'orbita terrestre, in posizione opposta a quella della sonda gemella. La sonda A impiega 347 giorni per completare un'orbita attorno alla stella, mentre B impiega 387 giorni; l'angolo tra la sonda A, il Sole e la Terra aumenta di 21,650\u00b0 ogni anno, mentre l'angolo tra la sonda B, la stella e il nostro pianeta diminuisce di 21,999\u00b0 ogni anno.\nIl paradosso stereoscopico.\nPoich\u00e9 la sonda A viaggia ad una velocit\u00e0 superiore a quella di B, esse si stanno allontanando l'una dall'altra, tenendo conto anche del fatto che A orbita pi\u00f9 vicina al sole rispetto a B. Di conseguenza risulter\u00e0 entro breve tempo impossibile per l'occhio umano riuscire a fondere le immagini stereoscopiche, il che \u00e8 un paradosso della missione. Al termine del mese di marzo 2007 la parallasse stereoscopica era di 1/50, ma gi\u00e0 a giugno dello stesso anno era scesa a 1/25. La parallasse stereoscopica \"ideale\" equivale a 1/30, mentre gi\u00e0 al di sotto di 1/10 la fusione delle immagini risulta difficoltosa anche per gli esperti. Poich\u00e9 le immagini provenienti dalla sonda A sono pi\u00f9 grandi rispetto a quelle ottenute dalla sonda B (che si trova pi\u00f9 lontana dal Sole rispetto alla gemella), \u00e8 necessario correggere tale ingrandimento prima di poter fondere stereoscopicamente le immagini ottenute dalle due sonde. Anche se la visione tridimensionale della stella \u00e8 divenuta sempre pi\u00f9 difficile, la missione continua a rivelarsi estremamente utile per via della mole di dati fisici che giunge sulla stella.\nStrumentazione scientifica.\nCiascuna delle due sonde gemelle possiede una serie di strumentazioni scientifiche costituite da camere, rivelatori di particelle ed antenne radio suddivise in quattro pacchetti strumentali:"}
{"id": "2030456", "revid": "757396", "url": "https://it.wikipedia.org/wiki?curid=2030456", "title": "Bnei Herzliya", "text": "Il Bnei Herzliya \u00e8 una societ\u00e0 cestistica avente sede a Herzliya, in Israele. Fondata nel 1985, nel 2002 si \u00e8 fusa con il \"Maccabi Ra'anana\" dando origine al Bnei HaSharon; tuttavia nel 2012 l'unione si \u00e8 conclusa ed \u00e8 tornato a chiamarsi \"Bnei Herzliya\". Gioca nel campionato israeliano.\nDisputa le partite interne nel HaYovel Herzliya, che ha una capacit\u00e0 di 1.750 spettatori.\nRoster 2021-2022.\n\"Aggiornato all'8 dicembre 2021.\""}
{"id": "2030457", "revid": "339392", "url": "https://it.wikipedia.org/wiki?curid=2030457", "title": "Bnei Hasharon", "text": ""}
{"id": "2030468", "revid": "757396", "url": "https://it.wikipedia.org/wiki?curid=2030468", "title": "Hapoel Gerusalemme B.C.", "text": "L'Hapoel Gerusalemme B.C. \u00e8 una societ\u00e0 polisportiva di Gerusalemme, in Israele, fondata nel 1943. L'Hapoel Gerusalemme comprende anche l'Hapoel Gerusalemme FC, la squadra di calcio.\nDisputa le partite interne nella moderna Pais Arena, che ha una capacit\u00e0 di 11.000 spettatori.\nRoster 2021-2022.\n\"Aggiornato al 22 gennaio 2022.\""}
{"id": "2030471", "revid": "19578703", "url": "https://it.wikipedia.org/wiki?curid=2030471", "title": "FIDAF", "text": ""}
{"id": "2030473", "revid": "287204", "url": "https://it.wikipedia.org/wiki?curid=2030473", "title": "Ironi Ashkelon", "text": "L'Ironi Ashkelon \u00e8 una societ\u00e0 cestistica avente sede a Ascalona, in Israele. Fondata nel 1991 come \"Elitzur Ashkelon\", nel 2005 assunse la denominazione attuale. Gioca nel campionato israeliano.\nDisputa le partite interne nell'Ashkelon Sports Stadium, che ha una capacit\u00e0 di 3.000 spettatori."}
{"id": "2030474", "revid": "4711", "url": "https://it.wikipedia.org/wiki?curid=2030474", "title": "Eltizur Ashkelon", "text": ""}
{"id": "2030485", "revid": "1543377", "url": "https://it.wikipedia.org/wiki?curid=2030485", "title": "Municipalit\u00e0 locale di Makhuduthamaga", "text": "La municipalit\u00e0 locale di Makhuduthamaga (in inglese Makhuduthamaga Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di Sekhukhune, nella provincia del Limpopo.\nIl suo territorio si estende su una superficie di ed \u00e8 suddiviso in 31 circoscrizioni elettorali (\"wards\"). Il suo codice di distretto \u00e8 LIM473.\nGeografia fisica.\nConfini.\nLa municipalit\u00e0 locale di Makhuduthamaga confina a nord con quelle di Lepele-Nkumpi (Capricorn) e Fetakgomo, a est con quella di Greater Tubatse, a sud con quella di Elias Motsoalendi e a ovest con quella di Greater Marble Hall."}
{"id": "2030487", "revid": "757396", "url": "https://it.wikipedia.org/wiki?curid=2030487", "title": "Maccabi Haifa B.C.", "text": "Il Maccabi Haifa B.C. \u00e8 la squadra di pallacanestro della polisportiva Maccabi Haifa, con sede ad Haifa, in Israele. Fu fondata nel 1953 e milita nella massima serie del campionato di pallacanestro israeliano.\nRoster 2021-2022.\n\"Aggiornato al 26 luglio 2021.\""}
{"id": "2030490", "revid": "436907", "url": "https://it.wikipedia.org/wiki?curid=2030490", "title": "Moi je te regarde (Io innamorata)/Si (Vorrei che fosse amore)", "text": "Si/Moi, je te regarde \u00e8 un 45 giri della cantante italiana Mina, pubblicato in Francia dall'etichetta discografica Path\u00e9 nel 1969.\nDescrizione.\nL'edizione originale, inclusa nella discografia ufficiale italiana dell'artista (come 97\u00b0 singolo) sebbene contenga due tracce in francese, \u00e8 stata pubblicata nell'agosto 1969 dalla PDU (PA 1022) e ha una copertina diversa (somigliante a quella di \"Vorrei che fosse amore/Caro\") da questa ristampa del singolo destinata al mercato d'oltralpe.\nIn entrambi i casi i due brani proposti sono rispettivamente le versioni in francese, di Vorrei che fosse amore e Io Innamorata, reperibili anche sul CD della raccolta \"Je suis Mina\" (2011).\nLe canzoni in italiano sono invece presenti, oltre che sull'edizione originale del singolo, anche nell'album \"Canzonissima '68\" e, separate, in due 45 giri diversi pubblicati nel 1968."}
{"id": "2030493", "revid": "161374", "url": "https://it.wikipedia.org/wiki?curid=2030493", "title": "Makhuduthamaga Municipality", "text": ""}
{"id": "2030494", "revid": "599013", "url": "https://it.wikipedia.org/wiki?curid=2030494", "title": "Valdemar Laursen", "text": "Carriera.\nNella sua intera carriera gioc\u00f2 nel KB, debuttando con la Nazionale nell'ottobre 1918, a 18 anni, contro l'Olanda.\nGioc\u00f2 in totale 44 partite con la sua Nazionale."}
{"id": "2030495", "revid": "1543377", "url": "https://it.wikipedia.org/wiki?curid=2030495", "title": "Municipalit\u00e0 locale di Greater Tubatse", "text": "La municipalit\u00e0 locale di Greater Tubatse (in inglese Greater Tubatse Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Sekhukhune, nella provincia del Limpopo.\nNel 2016 \u00e8 stata soppressa e accorpata alla municipalit\u00e0 locale di Fetakgomo per costituire la municipalit\u00e0 locale di Fetakgomo/Greater Tubatse.\nIl suo territorio si estendeva su una superficie di ed era suddiviso in 29 circoscrizioni elettorali (\"wards\"). Il suo codice di distretto era LIM475\nGeografia fisica.\nConfini.\nLa municipalit\u00e0 locale di Greater Tubatse confinava a nord con quella di Lepele-Nkumpi (Capricorn), a est con quella di Maruleng (Mopani), a est e a sud con quella di Thaba Chweu (Ehlanzeni/Mpumalanga), a sudovest con quella di Elias Motsoalendi e a ovest con quelle di Makhuduthamaga e Fetakgomo."}
{"id": "2030496", "revid": "125379383", "url": "https://it.wikipedia.org/wiki?curid=2030496", "title": "Maccabi Rishon LeZion B.C.", "text": "Il Maccabi Rishon LeZion B.C. \u00e8 una societ\u00e0 polisportiva di Rishon LeZion, in Israele, fondata nel 1953. Il Maccabi Rishon LeZion comprende altre sezioni attive nella pallamano e nel badminton.\nDisputa le partite interne nel Maccabi Rishon LeZion Arena, che ha una capacit\u00e0 di 2.500 spettatori.\nRoster 2021-2022.\n\"Aggiornato al 30 gennaio 2022.\""}
{"id": "2030497", "revid": "300067", "url": "https://it.wikipedia.org/wiki?curid=2030497", "title": "Maccabi Rishon LeZion (pallacanestro)", "text": ""}
{"id": "2030499", "revid": "28592", "url": "https://it.wikipedia.org/wiki?curid=2030499", "title": "Feodosev Vsevolod Ivanovic", "text": ""}
{"id": "2030505", "revid": "161374", "url": "https://it.wikipedia.org/wiki?curid=2030505", "title": "Greater Tubatse Municipality", "text": ""}
{"id": "2030509", "revid": "1573940", "url": "https://it.wikipedia.org/wiki?curid=2030509", "title": "Amphiprion bicinctus", "text": "Il pesce pagliaccio bifasciato o dalle due bande o semplicemente pesce pagliaccio del Mar Rosso (Amphiprion bicinctus ) \u00e8 un pesce d'acqua salata appartenente alla famiglia Pomacentridae, diffuso nei reef corallini del Mar Rosso e dell'Oceano Indiano. Come tutti i pesci pagliaccio \u00e8 noto per la sua simbiosi mutualistica con alcune specie di anemoni di mare.\nDescrizione.\nIl corpo \u00e8 alto, la testa piccola, profili dorsale e ventrale molto convessi. Le pinne pettorali sono molto ampie, trapezoidali ma arrotondate. La prima met\u00e0 della pinna dorsale \u00e8 retta da raggi spessi, la seconda parte \u00e8 pi\u00f9 morbida. La pinna anale \u00e8 corta e allungata, le ventrali romboidali e appuntite. La pinna caudale \u00e8 a delta, con angoli arrotondati. La livrea degli esemplari adulti prevede un fondo giallo-arancio vivo, con una chiazza bruno-rossastra dai bordi sfumati che parte dalla testa e arriva a 3/4 del corpo. Dal dorso partono due fasce verticali irregolari bianco-azzurre orlate di nero, la prima delle quali forma sulla fronte, se visto frontalmente, una caratteristica V rovesciata. \nRaggiunge una lunghezza massima di 14 cm.\nBiologia.\nEtologia.\nVive solamente associato alle seguenti specie di anemoni: \"Entacmaea quadricolor, Heteractis aurora, Heteractis crispa, Heteractis magnifica\" e \"Stichodactyla gigantea\".\nRiproduzione.\nForma coppie monogame. Possiede la capacit\u00e0 di cambiare completamente sesso se nel territorio abitato viene a mancare uno dei due sessi. Il cambio avviene in 1-10 mesi. Studi scientifici hanno verificato questa tesi in cattivit\u00e0: togliendo la femmina a una coppia di maschi, uno di essi ha cambiato sesso in 26 giorni riuscendo anche a deporre le uova. \nLe uova sono piccole ed ellittiche.\nAlimentazione.\nSi nutre di alghe e piccoli invertebrati.\nDistribuzione e habitat.\nQuesta specie \u00e8 diffusa nel Mar Rosso e nell'Oceano Indiano. Abita lagune atollifere e reef corallini.\nAcquariofilia.\n\u00c8 una specie interessante ben adattata alla vita in cattivit\u00e0 (sempre con gli anemoni associati) e diffuso commercialmente."}
{"id": "2030510", "revid": "767487", "url": "https://it.wikipedia.org/wiki?curid=2030510", "title": "Happiness Is Home", "text": "Happiness Is Home \u00e8 una canzone di Elisa del 2000 pubblicata come secondo singolo estratto dal secondo album della cantautrice \"Asile's World\".\nIl brano.\nCome quasi tutte le altre tracce dell'album \"Asile's World\", anche \"Happiness Is Home\" \u00e8 eseguita con la maggioranza di strumenti elettronici, ma \u00e8 l'unica canzone di Elisa pubblicata finora ad avere un ritmo quasi dance nella sua versione originale (anche se i soli 94 bpm la escludono da tale genere musicale). Nell'album \u00e8 contenuta anche la versione \"Elisa's remix\", prodotta e in parte remixata dalla stessa Elisa.\nNon \u00e8 stato girato alcun video musicale per la canzone.\nIl singolo.\nIl singolo della canzone usc\u00ec nell'estate del 2000 in CD e vinile, accompagnato da quattro remix ufficiali.\nIl \"Pressure Chunga Remix\" e il \"Deadmouse Remix\" sono stati riarrangiati da Daniele Danieli e Alessandro Gilardi, la \"Sam Version\" da Samuel Paganini e il \"Cloud 9 Rmx\" da Cloud 9 (alias Gavin Cheung).\nTracce.\nTesti e musiche di Elisa Toffoli."}
{"id": "2030514", "revid": "38120", "url": "https://it.wikipedia.org/wiki?curid=2030514", "title": "Vita smeralda", "text": ""}
{"id": "2030515", "revid": "2196166", "url": "https://it.wikipedia.org/wiki?curid=2030515", "title": "Castello di Mestre (Castelvecchio)", "text": "Con castello di Mestre si possono intendere due fortezze distinte, meglio note come Castelvecchio e Castelnuovo, erette a difesa del borgo e del porto di Mestre e oggi scomparsi.\nStoria.\nQuello noto come Castelvecchio venne eretto nell'XI secolo dai Vescovi di Treviso, signori del luogo, gi\u00e0 feudo dei conti trevisani e poi della famiglia Collalto, il castello si ergeva la dove si separavano i due rami del fiume Marzenego, ad occidente del borgo di San Lorenzo, pressappoco dove oggi sorge l'ex ospedale Umberto I (l'accesso dal Terraglio era l'attuale via Castelvecchio). La funzione della fortezza era di controllare la zona di intersezione tra la strada per Treviso e Castelfranco e i due rami del Marzenego. Alle foci del fiume (all'altezza dell'attuale ss14, poco prima del quartiere Villaggio Laguna), sorgeva l'importante porto di Cavergnago lo scalo fluviale che garantiva gli scambi tra Treviso e Venezia e tra questa e l'intera terraferma.\nL'esistenza del castello \u00e8 testimoniata anche dalla bolla pontificia \"Justis fratrum\" del 1152 con cui papa Eugenio III riconosceva al vescovo Bonifacio la propriet\u00e0 del castello, del porto e del borgo.\nGi\u00e0 assalito nel 1237, il castello venne conquistato da Ezzelino da Romano verso il 1245 che lo occup\u00f2 sino al 1250. Nel 1257, infine, il vescovo Adalberto III Ricco venne costretto a cederne la signoria al fratello di Ezzelino, Alberico da Romano, podest\u00e0 di Treviso. Il comune trevisano prese allora ad inviare un \"capitano\" per il governo della fortezza e del borgo.\nNel 1274 il vecchio castello venne quasi completamente distrutto da un furioso incendio. Nel 1317 Cangrande della Scala incominci\u00f2 a minacciare Treviso, che come contromisure rinforz\u00f2 tra l'altro il castello di Mestre. Nel 1318 gli Scaligeri tentarono a pi\u00f9 riprese di conquistare la piazzaforte, che per\u00f2 resistette contro ogni aspettativa. Nel 1323, per\u00f2, il castello pass\u00f2, assieme a Treviso, sotto il dominio veronese.\nLa signoria scaligera fu per\u00f2 breve, minacciata dalla crescente potenza dei veronesi sulla terraferma, Venezia reag\u00ec infatti avviando una fase di conquista destinata a renderla in breve tempo padrona dell'intero Veneto. Nel 1337, dunque, il castello venne conquistato corrompendone la guarnigione e, il 29 settembre, pass\u00f2 sotto il controllo della Repubblica di Venezia, che avvi\u00f2 la costruzione del \"Castelnuovo\".\nAncora nel 1380 i Carraresi chiedevano a Venezia la concessione, assieme al \"Castelnuovo\", dell'ancora esistente \"Castelvecchio\". Questo venne comunque progressivamente abbandonato, fino a risultare completamente disabitato nel 1453, quando il doge Francesco Foscari concesse ai frati veneziani di San Salvador di costruire al suo posto un monastero, realizzato tra il 1468 e il 1470."}
{"id": "2030519", "revid": "287204", "url": "https://it.wikipedia.org/wiki?curid=2030519", "title": "Effetto Mossbauer", "text": ""}
{"id": "2030520", "revid": "1748167", "url": "https://it.wikipedia.org/wiki?curid=2030520", "title": "Poopdeck Pappy", "text": "Poopdeck Pappy (detto anche \"Babbo di bordo\" o \"Braccio di legno\" o \"Trinchetto\") \u00e8 un personaggio del fumetto e della serie animata \"Braccio di Ferro\". \u00c8 il padre di Braccio di Ferro, il protagonista dei fumetti e delle serie animate.\nStoria.\nPoopdeck Pappy fece la sua prima apparizione in \"The Thimble Theatre\" nel 1936, quando la serie era ormai gi\u00e0 famosa. Appena nato Braccio di Ferro, lo abbandon\u00f2 senza dare pi\u00f9 nessuna notizia di s\u00e9.\nSolo poco dopo che Braccio di Ferro venne in possesso di Eugene il Jeep decise di andare alla ricerca del padre, utilizzando le doti soprannaturali di Eugene. Cos\u00ec organizz\u00f2 una spedizione insieme a Olivia e \"Toar\", un cavernicolo. Trovata l'abitazione del padre, questo si rivela ingrato verso il figlio che l'ha cercato rispondendogli che non gradisce i parenti. Viene comunque a casa di Braccio di Ferro accompagnato da alcune sirene, con le quali aveva flirtato.\nApparve nella prima serie animata dei Fleischer Studios nel 1938 in un libero adattamento della versione cartacea, ossia nel cortometraggio intitolato \"Goonland\", qui doppiato da Jack Mercer (gi\u00e0 storico doppiatore dello stesso Popeye, di Poldo, dei nipotini Pipeye, Peepeye, Poopeye e Pupeye e di molti altri personaggi delle diverse serie dedicate al marinaio guercio). Con la serie successiva dei Famous Studios sar\u00e0 poi prodotta una nuova versione del corto, \"Popeye's Pappy\" del 1952.\nCarattere.\n\u00c8 identico al figlio, soltanto pi\u00f9 vecchio. Viene definito nel 1975 da Palmiro Boschesi \u00abun arcigno, rissoso, donnaiolo e irascibile campione di scorrettezza, di brutalit\u00e0 e di mancanza di sentimenti. Afferma d'avere 99 anni eppure \u00e8 in perfetta forma fisica. Le donne sono la sua grande passione: giunge perfino al punto di nascondersi nelle carrozzine dei bimbi per farsi baciare dalle signore\u00bb.\nNelle storie di ideazione italiana \u00e8 rappresentato come un avido bevitore di barbera e le sue avventure sono incentrate sugli innumerevoli espedienti (anche illeciti) che usa per procurarsene.\nA differenza del fannullone Poldo Sbaffini, questo vecchio si dimostra pi\u00f9 volenteroso di fronte alle attivit\u00e0 lavorative (pur di guadagnare denaro per poter bere barbera) anche se, frequentemente viene scartato dal lavoro per ragioni di et\u00e0."}
{"id": "2030521", "revid": "1573940", "url": "https://it.wikipedia.org/wiki?curid=2030521", "title": "Titanoecidae", "text": "Titanoecidae \u00e8 una famiglia di ragni appartenente all'infraordine Araneomorphae.\nCaratteristiche.\nCostruiscono ragnatele di consistenza lanosa e fibrosa. Sono di dimensioni medie e di colore piuttosto scuro, di solito bruno o marrone. Sono ragni provvisti di cribellum.\nHabitat.\nVarie specie sono state trovate in alta montagna, 2000-3000 metri di altitudine, con un'ampia diffusione.\nDistribuzione.\nIl genere principale \u00e8 \"Titanoeca\". La maggior parte delle specie \u00e8 diffusa nelle Americhe. Non mancano comunque alcune specie pi\u00f9 tipicamente europee ed asiatiche.\nTassonomia.\nFino al 1967 erano parte della famiglia Amaurobiidae.\nAttualmente, a novembre 2020, si compone di 5 generi e 54 specie:"}
{"id": "2030525", "revid": "465169", "url": "https://it.wikipedia.org/wiki?curid=2030525", "title": "Lingua siculo-araba", "text": "Il siculo-arabo (o arabo siciliano) \u00e8 stato un dialetto della lingua araba parlato in Sicilia e a Malta tra il IX e il XIV secolo.\nConquista islamica della Sicilia.\nLa Sicilia inizia ad essere conquistata da musulmani a partire dallo sbarco a Mazara del Vallo dell'827. Entro l'878 tutta la Sicilia, eccetto Rometta, Catania, Taormina e dintorni, era in mano ai musulmani e l'arabo divenne la lingua ufficiale dell'isola fino alla met\u00e0 dell'XI secolo quando i Normanni cristiani conquistarono l'isola. I Normanni permisero comunque che la lingua araba rimanesse in uso. Nel secolo successivo la dinastia normanna termin\u00f2 e i loro successori, nel XIII secolo, cacciarono i musulmani rimanenti.\nParole arabe nel siciliano attuale.\nAttualmente l'influenza dell'arabo \u00e8 presente in centinaia di parole siciliane, molte delle quali riguardano l'agricoltura e le attivit\u00e0 ad essa collegate. Questo \u00e8 comprensibile in quanto gli arabi introdussero in Sicilia molte tecniche che, all'epoca, erano sconosciute o cadute nell'oblio, specialmente per quanto riguarda l'irrigazione e la coltivazione e nuovi tipi di colture, molte delle quali praticate ancora oggi.\nAlcune parole di origine araba:\nAnche alcuni toponimi arabi:\nNonch\u00e9 alcuni cognomi:\nBisogna tener ben presente che nel periodo arabo della storia siciliana una grossa popolazione greca rimase nell'isola continuando ad usare il greco come propria lingua. Quello che \u00e8 meno certo \u00e8 l'estensione della popolazione parlante una lingua latina. Mentre una forma di volgare latino certamente sopravvisse in alcune comunit\u00e0 isolate durante l'epoca araba \u00e8 molto discusso in che misura (e se) essa influenz\u00f2 lo sviluppo del siciliano, seguito alla re-latinizzazione dell'isola. L'ipotesi pi\u00f9 probabile \u00e8 che se ebbe qualche influenza essa fu piccola. Questo punto di vista \u00e8 sostenuto dal fatto che poche parole siciliane riflettono una forma latina arcaica (come invece succede nel sardo). In ogni caso esistono alcune testimonianze per cui la prospettiva di una sopravvivenza di un volgare latino durante il dominio arabo non pu\u00f2 essere esclusa.\nLingua maltese.\nAnche se il siculo-arabo si estinse in Sicilia, esso sopravvisse a Malta, con in pi\u00f9 influenze italiane, francesi, e pi\u00f9 di recente, inglesi. Esempi di sopravvivenze del vocabolario siculo-arabo nella lingua maltese comprendono:"}
{"id": "2030529", "revid": "19579642", "url": "https://it.wikipedia.org/wiki?curid=2030529", "title": "Merikare", "text": ""}
{"id": "2030530", "revid": "131011", "url": "https://it.wikipedia.org/wiki?curid=2030530", "title": "Babbo di bordo", "text": ""}
{"id": "2030531", "revid": "131011", "url": "https://it.wikipedia.org/wiki?curid=2030531", "title": "Braccio di legno", "text": ""}
{"id": "2030537", "revid": "339392", "url": "https://it.wikipedia.org/wiki?curid=2030537", "title": "Aquila Nera (carro armato)", "text": ""}
{"id": "2030540", "revid": "31886", "url": "https://it.wikipedia.org/wiki?curid=2030540", "title": "Specie di Titanoecidae", "text": "Di seguito sono descritte tutte le 53 specie della famiglia di ragni Titanoecidae note al dicembre 2012\nAnuvinda.\n\"Anuvinda\" \nGoeldia.\n\"Goeldia\" \nNurscia.\n\"Nurscia\" \nPandava.\n\"Pandava\" \nTitanoeca.\n\"Titanoeca\" "}
{"id": "2030542", "revid": "599013", "url": "https://it.wikipedia.org/wiki?curid=2030542", "title": "Eliv\u00e1gar", "text": ""}
{"id": "2030543", "revid": "767487", "url": "https://it.wikipedia.org/wiki?curid=2030543", "title": "Arsolo", "text": "L'arsolo \u00e8 un composto organico eterociclico a 5 atomi contenente un atomo di arsenico.\nLa struttura dell'arsolo \u00e8 isoelettronica a quella del pirrolo, ma la stabilizzazione dovuta all'aromaticit\u00e0 dell'anello \u00e8 minore.\nIl termine \"arsolo\" si riferisce anche ai suoi derivati sostituiti."}
{"id": "2030544", "revid": "131011", "url": "https://it.wikipedia.org/wiki?curid=2030544", "title": "Babbo di Bordo", "text": ""}
{"id": "2030554", "revid": "775372", "url": "https://it.wikipedia.org/wiki?curid=2030554", "title": "Frittola (gastronomia palermitana)", "text": "La frittola (frittula nel dialetto palermitano) \u00e8 una preparazione tipica della tradizionale gastronomia da \"strada\" palermitana. Si tratta di un insieme eterogeneo di frattaglie di vitello (scarti di macellazione, \"grassetti\", piccole cartilagini, ossa, etc\u2026) che vengono prima bollite quindi rosolate, spesso con lo strutto, secondo ricette molto variabili.\nIl \"frittularu\" fa \u201crinvenire\u201d la frittola friggendola con lo strutto e riponendola, caldissima, in un apposito, grande cesto di vimini (il \"panaru\"), che rimane sempre coperto da uno straccio che nasconde la frittola alla vista degli acquirenti; nel frattempo verranno aggiunti degli aromi quali alloro, pepe, limone. \nAgli avventori verr\u00e0 servita estraendone con la mano la giusta dose da sotto lo straccio e ponendola su un foglio di carta oleata o in un panino morbido (\"semprefresco\", di forma fusoidale, o \"focaccia\", di forma rotonda)."}
{"id": "2030558", "revid": "287204", "url": "https://it.wikipedia.org/wiki?curid=2030558", "title": "Olegario Benquerenca", "text": ""}
{"id": "2030560", "revid": "599013", "url": "https://it.wikipedia.org/wiki?curid=2030560", "title": "Emmerson Boyce", "text": "Carriera.\nClub.\nBoyce ha giocato per il Luton Town per 6 anni, finch\u00e9 il suo contratto non \u00e8 scaduto. Si \u00e8 quindi trasferito al Crystal Palace a luglio 2004, a parametro zero, in seguito ad un breve provino. Qui \u00e8 stato utilizzato come terzino destro.\nIl 1\u00ba agosto 2006, Boyce ha firmato un contratto quadriennale con il Wigan. Ha effettuato il suo debutto il 19 agosto 2006, nel match di campionato contro il Newcastle.L'11 marzo 2013,in occasione della vittoria del Wigan nella finale di Coppa d'Inghilterra,\u00e8 diventato il primo capitano nella storia del club ad alzare un trofeo\nNazionale.\nNonostante sia nato in Inghilterra, i genitori barbadiani di Boyce gli hanno permesso di essere scelto da . Il 20 marzo 2008 ha giocato la sua prima partita in Nazionale, all'et\u00e0 di 28 anni. Il 26 marzo 2008 ha esordito nelle qualificazioni al , nella vittoria per 1-0 contro la ."}
{"id": "2030562", "revid": "486946", "url": "https://it.wikipedia.org/wiki?curid=2030562", "title": "Civitanovese", "text": ""}
{"id": "2030573", "revid": "7", "url": "https://it.wikipedia.org/wiki?curid=2030573", "title": "Cardigan Bay", "text": ""}
{"id": "2030574", "revid": "79454", "url": "https://it.wikipedia.org/wiki?curid=2030574", "title": "Societ\u00e0 di Gestione per l'Aeroporto dello Stretto", "text": ""}
{"id": "2030578", "revid": "180202", "url": "https://it.wikipedia.org/wiki?curid=2030578", "title": "La spada di Azrael", "text": ""}
{"id": "2030581", "revid": "33689", "url": "https://it.wikipedia.org/wiki?curid=2030581", "title": "Pecorino bagnolese", "text": "Il pecorino bagnolese \u00e8 un formaggio, ricavato dal latte di pecora, prodotto sull'altopiano di Laceno in Irpinia. \u00c8 un presidio Slow food e prodotto agroalimentare tradizionale italiano.\nStoria.\nSull'altopiano Laceno, nel Parco Regionale dei Monti Picentini, si alleva una razza ovina autoctona, la \"Bagnolese\". Un tempo molto diffusa anche fuori dall'Irpinia, la Bagnolese \u00e8 ridotta oggi a un migliaio di capi, tenuti allo stato brado o semibrado e condotti ai pascoli estivi secondo l'antica pratica della \"monticazione\". Di taglia piuttosto grossa, questa pecora ha manto bianco chiazzato di scuro lungo il dorso: dal suo latte si ricavano pregiati pecorini, prodotti secondo il sistema tradizionale.\nProduzione.\nAl latte crudo si unisce il caglio di agnello prodotto localmente. Dopo la rottura della cagliata, si separa la massa dal siero, che verr\u00e0 utilizzato per preparare la ricotta, fresca o salata. Posta nei cesti di vimini, la massa viene salata. La stagionatura \u00e8 variabile: dopo circa 2 mesi, il pecorino bagnolese si presenta ricoperto da una compatta crosta di colore marrone pi\u00f9 o meno carico; la pasta, paglierina \u00e8 soda, consistente e grassa. Il sapore ricco e pieno, si fa pi\u00f9 piccante con il progredire dell'affinamento: se molto maturo, il pecorino bagnolese diventa un ottimo formaggio da grattugia."}
{"id": "2030590", "revid": "121076238", "url": "https://it.wikipedia.org/wiki?curid=2030590", "title": "Leo Garavaglia", "text": "Biografia.\nFiglio degli attori Ferruccio Garavaglia e Adele Garavaglia, segue sin da piccolo le orme dei genitori partecipando a spettacoli teatrali, e entrando successivamente in diverse compagnie come attore brillante. Debutta nella prosa radiofonica dell'EIAR dai primi anni 30, e contemporaneamente lavora nel campo del doppiaggio con la prima generazione di attori specializzati in questa attivit\u00e0.\nNel 1945 entra a far parte della Compagnia di prosa di Radio Roma, insieme ad attori come Ubaldo Lay, Elena Da Venezia, Franco Becci, Guido Notari, Gianfranco Bellini, Nella Maria Bonora e con registi come Anton Giulio Majano, Pietro Masserano Taricco, Nino Meloni. \u00c8 cugino dell'attrice e doppiatrice Miranda Bonansea.\nIl cinema.\nEntra nel mondo del cinema nel 1934, con la pellicola: L'avvocato difensore, girer\u00e0 circa 18 film sino al 1954, lavorando anche con De Sica, in Sciusci\u00e0."}
{"id": "2030591", "revid": "767487", "url": "https://it.wikipedia.org/wiki?curid=2030591", "title": "La Giovine Italia", "text": "La Giovine Italia fu l'organo ufficiale della Giovine Italia. Pubblicata a Marsiglia, dovendo essere diffusa clandestinamente in Italia ebbe una periodicit\u00e0 irregolare: uscirono tre numeri nel 1832, due nel 1833 e uno nel 1834. In questi sei fascicoli si esposero, essenzialmente nei saggi di Giuseppe Mazzini, i concetti del nuovo pensiero politico e sociale repubblicano.\nIl giornale riportava nel frontespizio la descrizione \u00abserie di scritti intorno alla condizione politica, morale e letteraria della Italia, tendenti alla sua rigenerazione\u00bb e divenne raro gi\u00e0 dai primi anni della sua pubblicazione sia per la difficolt\u00e0 di diffusione, sia per la pericolosit\u00e0 nel possederne qualche fascicolo (Carlo Alberto eman\u00f2 un decreto apposito per punire l'introduzione dall'estero di stampa ritenuta contraria \u00abai principi della Religione, della morale e della nostra monarchia\u00bb)."}
{"id": "2030594", "revid": "123199758", "url": "https://it.wikipedia.org/wiki?curid=2030594", "title": "Il tribuno (periodico)", "text": "Il tribuno \u00e8 stato un periodico fondato da Giuseppe Mazzini e stampato a Lugano, con la falsa indicazione di Marsiglia. Fu un primo esempio di giornale popolare, a sole quattro facciate in piccolo formato con cadenza quindicinale. Il titolo era sormontato dalla indicazione Giovine Italia. Il primo numero usc\u00ec il 2 gennaio 1833."}
{"id": "2030600", "revid": "1318658", "url": "https://it.wikipedia.org/wiki?curid=2030600", "title": "La Jeune Suisse", "text": "La Jeune Suisse fu una rivista politica bilingue franco-tedesco a periodicit\u00e0 bisettimanale fondata da Giuseppe Mazzini e pubblicate nel biennio 1835-1836, fino all'espulsione del Mazzini imposta al governo svizzero richiesta dall'ambasciatore francese.\nStampata a due colonne, diffuse una settantina dello stesso Mazzini coi quali combatt\u00e9 un'importante battaglia per la trasformazione in senso federalista della costituzione svizzera del 1815 e per l'abolizione della tradizionale neutralit\u00e0."}
{"id": "2030602", "revid": "35804", "url": "https://it.wikipedia.org/wiki?curid=2030602", "title": "L'apostolato popolare", "text": "L'apostolato popolare fu un foglio fondato e diretto da Giuseppe Mazzini.\nIl giornale recava sotto il titolo, sormontato dalla iniziali G.I., i motti \"Dio e il popolo\" e \"Lavoro e frutto proporzionato\". Il fondo del primo numero, \"Agli italiani e specialmente agli Operai Italiani\", esponeva la necessit\u00e0 di costituire un'associazione dei lavoratori. Giuseppe Mazzini vi pubblic\u00f2 i primi quattro capitoli della sua opera pi\u00f9 celebre, i \"Doveri dell'uomo\". Il giornale recava poi biografie e diede notizia della costituzione di un sindacato degli operai italiani.\nSecondo Piero Cironi arriv\u00f2 ad avere 3000 copie di tiratura con abbonati in tutti gli ambienti dell'emigrazione italiana dall'Algeria agli Stati Uniti (fra cui anche due ufficiali della marina austriaca: i fratelli Emilio e Attilio Bandiera).\nIn tutto uscirono 12 fascicoli: il primo numero usc\u00ec il 10 novembre 1840 e fino al 3 febbraio 1843 i primi dieci numeri furono pubblicati a Londra; gli ultimi due uscirono a Parigi."}
{"id": "2030604", "revid": "110157", "url": "https://it.wikipedia.org/wiki?curid=2030604", "title": "L'educatore", "text": "L'educatore \u00e8 una rivista politica fondata da Giuseppe Mazzini e pubblicata a Londra dal 1843 al 1844 con periodicit\u00e0 quindicinale."}
{"id": "2030608", "revid": "1543377", "url": "https://it.wikipedia.org/wiki?curid=2030608", "title": "Tam\u00e1s K\u00e1d\u00e1r", "text": "Caratteristiche tecniche.\nK\u00e1d\u00e1r viene utilizzato come difensore, sia da centrale che da terzino sinistro.\nCarriera.\nClub.\nZalaegerszeg.\nCresciuto calcisticamente nello Zalaegerszegi K\u00e1d\u00e1r debutta ufficialmente in prima squadra nel 2006, all'et\u00e0 di soli sedici anni. Nel dicembre 2007, Bolton Wanderers e Newcastle United gli offrono un provino. Ma vista la giovane et\u00e0 del ragazzo impossibilitato a trasferirsi per via delle regole della FIFA decide di rimanere in Ungheria, dove ha collezionato quattordici partite in campionato, quattro nella coppa nazionale e due in Coppa Intertoto, con lo Zalaegerszegi.\nNewcastle.\nAll'inizio del gennaio 2008 alcune fonti locali, hanno riportato che K\u00e1d\u00e1r avrebbe giocato una partita con la squadra riserve l'8 gennaio 2008, per firmare poi un contratto nei giorni seguenti. Generando un vero e proprio intrigo internazionale infatti Il trasferimento internazionale del calciatore \u00e8 stato permesso dall'Unione europea. Normalmente, un calciatore dovrebbe avere diciotto anni prima di accettare un trasferimento di questo tipo, ma in Europa pu\u00f2 essere acquistato dai sedici anni. K\u00e1d\u00e1r, alla firma, \u00e8 diventato il terzo calciatore pi\u00f9 giovane a legarsi ai \"Magpies\", dopo Ben Tozer e Wesley Ngo Baheng.\nIl giocatore \u00e8 stato presentato davanti a tutta la stampa il 18 gennaio insieme al suo nuovo tecnico Kevin Keegan, che nel frattempo aveva preso il posto di Sam Allardyce.\nDurante la stagione 2008-09, K\u00e1d\u00e1r vista la giovane et\u00e0 fu soprattutto impiegato nella squadra riserve, ma \u00e8 stato portato in panchina sia per la gara casalinga di campionato contro il Liverpool, che per il terzo turno di FA Cup contro l'Hull City.\nIl 21 gennaio 2009 subisce una frattura alla gamba in una partita della squadra riserve contro il Sunderland, escludendolo dai campi da gioco per sei mesi.\nL'11 giugno 2009 \u00e8 tornato a calcare i campi da gioco giocando 90 minuti nella vittoria per 3-0 contro lo Shamrock Rovers in una amichevole estiva, la stagione 2009-10 vede il suo debutto in prima squadra prima nella vittoria per 4-3 contro l'Huddersfield Town in Coppa di lega e poi il 31 agosto in campionato nella vittoria casalinga per 1-0 ai danni del Leicester, Anche se dietro Steven Taylor e Fabricio Coloccini nelle gerarchie, si \u00e8 trasformato in alcune ottime prestazioni ogni volta che il nuovo manager Chris Hughton lo ha schierato in campo, soprattutto quando gli stessi Taylor e Coloccini erano infortunati durante diversi momenti della stagione. Nella stagione 2010-2011, \u00e8 sceso in campo nei turni di Coppa di Lega giocando al centro della difesa per il loro secondo round contro l'Accrington Stanley vincendo per 3-2, nel corso della stagione non riesce a trovare lo spazio della passata stagione decidendo nella successiva finestra di mercato di andare a giocare in prestito.\nIl prestito all'Huddersfield e il ritorno al Newcastle.\nIl 10 gennaio 2011 si trasferisce sei mesi in prestito all'Huddersfield Town club militante in League One allenato da Lee Clark suo allenatore ai tempi in cui aveva firmato originariamente il contratto con i \"Magpies\". il suo debutto avviene nella vittoria interna per 3-2 contro il Plymouth, infortunatosi contro il Walsall termina anticipatamente la stagione con solo 2 presenze all'attivo, al suo rientro col Newcastle per la stagione 2011-12 viene relegato tra panchina e tribuna non scendendo mai in campo cos\u00ec al termine del contratto avvenuto il 1\u00ba luglio 2012 lascia i \"Magpies\" dopo 5 anni ed un totale di 18 presenze.\nRoda JC e Di\u00f3sgy\u0151r.\nDopo un periodo di prova, K\u00e1d\u00e1r ha ufficialmente firmato il 7 agosto 2012 col Roda J.C. club militante in Eredivisie. Anche se nella prima parte di stagione 2012-13 ha giocato 11 partite in cui \u00e8 stato preso molto in considerazione dall'allenatore, K\u00e1d\u00e1r ha chiesto di essere ceduto per avere pi\u00f9 possibilit\u00e0 di giocare, andando sei mesi in prestito agli ungheresi del Di\u00f3sgy\u0151r club della massima serie ungherese facendo cos\u00ec ritorno in patria a distanza di 6 anni dall'ultima volta. Dopo le ottime prestazioni 13 presenze ed una rete il club di Miskolc decide di riscattarlo interamente dagli olandesi del Roda J.C., col club biancorosso diventa uno dei pilastri della difesa con cui vince nella stagione 2013-14 la coppa di lega e arriva secondo perdendo la finale di coppa di Ungheria contro l'\u00dajpest. Nel gennaio della stagione successiva dopo un totale di 73 presenze condite con 2 gol lascia il club magiaro.\nLech Pozna\u0144.\nIl 29 gennaio 2015, firma un contratto di tre anni e mezzo col club polacco del Lech Pozna\u0144 militante in Ekstraklasa.\nDinamo Kiev.\nA gennaio 2017 si trasferisce nel club ucraino della . Il 26 aprile successivo realizza il suo primo gol, in occasione della partita di Coppa di Ucraina, vinta per 4-0 in casa del . Il 24 novembre 2019, in occasione della partita vinta per 3-0 contro il , gioca la sua 100\u00aa partita con la maglia della Dinamo.\nShandong Luneng.\nIl 28 febbraio 2020 firma un contratto col club cinese dello .\nNazionale.\nInizia la trafila con la nazionale ungherese nel 2006 con l'Under-17 giocando un totale di 6 partite rimanendoci fino al 2007, nello stesso anno si alterna con l'Under-19 giocando 3 incontri. Dal 2009 viene convocato regolarmente dall' disputando alcune gare di qualificazione all'europeo di categoria e rimanendoci fino al 2012.\nIl 12 maggio 2008, ha ricevuto la prima convocazione dalla nazionale maggiore, ma non \u00e8 sceso in campo; il suo debutto \u00e8 avvenuto il 17 novembre 2010 nell'amichevole vinta per 2-0 contro la .\nIl 15 novembre 2015, grazie alla vittoria contro la , l' si qualifica al dopo 44 anni dall'ultima volta.\nViene convocato per .\nSegna il suo primo gol il 31 agosto 2017 nella vittoria avvenuta per 3-1 sulla in un match valido per la qualificazione al mondiale di .\nStatistiche.\nPresenze e reti nei club.\n\"Statistiche aggiornate al 12 dicembre 2021\"."}
{"id": "2030609", "revid": "287204", "url": "https://it.wikipedia.org/wiki?curid=2030609", "title": "Carla Colombo", "text": "Ha effettuato il montaggio dei primi quattro film di Ermanno Olmi ( \"Il tempo si \u00e8 fermato\", \"Il posto\", \"E venne un uomo\", \"I fidanzati\"), oltre ad aver montato tutti i suoi precedenti documentari.\nOlmi la definisce \"sua straordinaria collaboratrice e maestra\". In un'intervista a Jeanne Dillon sempre Ermanno Olmi dichiarava:"}
{"id": "2030610", "revid": "110157", "url": "https://it.wikipedia.org/wiki?curid=2030610", "title": "Il precursore", "text": "Il precursore, giornale della rigenerazione italiana \u00e8 stato un settimanale mazziniano, inserto de \"L'italiano\".\nPubblicato per la prima volta l'8 ottobre 1836, era un giornale gratuito di otto pagine dal formato molto piccolo (quanto mezzo foglio da lettere). Se ne conoscono solo quattro numeri."}
{"id": "2030613", "revid": "767487", "url": "https://it.wikipedia.org/wiki?curid=2030613", "title": "L'italiano (rivista politica)", "text": "L'italiano (sottotitolo: \"Foglio letterario\") \u00e8 stata una rivista pubblicata nel 1836 a Parigi sotto la direzione di Michele Accursi. Vi collabor\u00f2 tra gli altri Giuseppe Mazzini , che vi pubblic\u00f2 il saggio \"La filosofia della musica\". Tra gli inserti gratuiti del giornale si ricorda \"Il precursore\"."}
{"id": "2030616", "revid": "6923", "url": "https://it.wikipedia.org/wiki?curid=2030616", "title": "Nissan Pathfinder", "text": "Il Nissan Pathfinder \u00e8 un'autovettura fuoristrada prodotta dalla casa automobilistica giapponese Nissan Motor a partire dal 1986.\nLa prima generazione Pathfinder, in produzione dal 1986 al 1995, \u00e8 nota come \"WD21\", la seconda generazione, prodotta tra il 1996 e il 2004, come \"R50\", la terza generazione, presentata nel 2005 come \"R51\". La quarta generazione del 2012 \u00e8 denominata R52. La quinta generazione del 2021 \u00e8 denominata R53.\nNella gamma fuoristrada Nissan, il Pathfinder si collocata tra l'X-Trail e il Patrol.\nPrima generazione WD21 (1986-1995).\nLa prima generazione Pathfinder \u00e8 stata venduta in due diverse carrozzerie: due porte (dal 1986) e quattro porte (dal 1990). Prevedeva motorizzazioni benzina 2,4 litri 4 cilindri 12 valvole, 3000 V6, cm\u00b3 e diesel 2700 td intercooler ed era disponibile sia con cambio automatico che con cambio manuale con marce ridotte e blocco velocit\u00e0.\nLa carrozzeria e la maggior parte dei componenti \u00e8 condivisa con il Nissan Navara.\nIn Italia veniva commercializzato con il nome di Terrano.\nSeconda generazione R50 (1996-2004).\nLa seconda generazione, con una nuova carrozzeria pi\u00f9 arrotondata, \u00e8 stata introdotta nel 1996.\nIl Pathfinder ha ricevuto vari facelift: nel 2000, nel 2002 quando ha ricevuto una nuova griglia, e nel 2003, quando ha ricevuto una nuova griglia e un nuovo logo.\nTerza generazione R51 (2005-2012).\nLa nuova Pathfinder esordisce nel 2005, e utilizza la piattaforma Nissan F-Alpha. Nel 2006 \u00e8 stato sottoposto ai crash test dell'Euro NCAP conseguendo il risultato di quattro stelle. Per la prima volta il veicolo non utilizza il nome \"Terrano\" nel mercato italiano, ma il nome originale adottato a livello globale.\nFino al 2005 la maggior parte dei Pathfinder sono stati costruiti in Giappone, con la terza generazione il Pathfinder \u00e8 costruito negli Stati Uniti a Smyrna (Tennessee) e in Spagna, vicino a Barcellona. L'impianto USA produce solo i veicoli con guida a sinistra, e per il mercato interno; il resto dei veicoli vengono costruiti nell'impianto spagnolo.\nNel 2008 e nel 2010 il Nissan Pathfinder ha ricevuto due facelift.\nQuarta generazione R52 (2012-2021).\nLa quarta generazione viene svelata nel fine del 2012 e presenta importanti novit\u00e0 a livello sia estetico che meccanico: il nuovo pianale di base \u00e8 completamente inedito, infatti viene utilizzata la piattaforma monoscocca della Nissan Murano che rispetto al precedente telaio a longheroni F-Alpha \u00e8 pi\u00f9 leggero. La nuova Pathfinder per\u00f2 perde anche le marce ridotte diventando una classica SUV medio grande destinata maggiormente all'asfalto che agli sterrati. Una parente stretta della nuova Pathfinder \u00e8 l'Infiniti JX non importata in Europa. \nViene prodotta per la prima volta sia in versione 4WD che a trazione anteriore. La produzione avviene nello stabilimento in Tennessee, Stati Uniti e non \u00e8 destinata ad essere importata o prodotta in Europa lasciando il posto alle pi\u00f9 compatte X-Trail e Murano.\nUn'altra novit\u00e0 \u00e8 l'impiego del nuovo gruppo motore trasmissione composto dal 3.5 V6 da 265 CV abbinato al cambio Xtronic CVT a variazione continua. Non sono previsti altri propulsori. Rispetto alla precedente serie i consumi sono calati drasticamente. Riprogettato l'abitacolo disponibile a 5 o 7 posti. La plancia riprende l'impostazione della Murano pur essendo completamente differente nello stile.\nQuinta generazione R53 (2021-).\nIl Pathfinder di quinta generazione \u00e8 stato presentato il 4 febbraio 2021, Il modello mantiene la costruzione del telaio monoscocca, che ricalca la stessa piattaforma della generazione precedente. Le sue dimensioni sono cresciute, con la vettura che \u00e8 3,8 cm in pi\u00f9 lunga. La potenza del motore rimane la stessa di 284 CV (212 kW) e 351 Nm di coppia, anche se il cambio CVT viene sostituito con un automatico a 9 velocit\u00e0 della ZF. Il Pathfinder di quinta generazione riceve anche un nuovo sistema di gestione della trazione integrale, denominato Intelligent 4x4, con 7 impostazioni.\nAnche l'interno viene rivisto, con un sistema di infotainment touchscreen da 8 pollici con Apple CarPlay e Android Auto di serie con funzionalit\u00e0 wireless Apple CarPlay. Il Pathfinder di quinta generazione viene fornito di serie con la configurazione a 8 posti."}
{"id": "2030620", "revid": "207432", "url": "https://it.wikipedia.org/wiki?curid=2030620", "title": "Nissan Terrano", "text": ""}
{"id": "2030627", "revid": "1543377", "url": "https://it.wikipedia.org/wiki?curid=2030627", "title": "Primavera in anticipo", "text": "Primavera in anticipo \u00e8 il dodicesimo album della cantante italiana Laura Pausini pubblicato in Italia il 14 novembre 2008. \u00c8 il suo nono album in studio.\nL'album viene pubblicato in lingua spagnola con il nome \"Primavera anticipada\" l'11 novembre 2008 3 giorni prima rispetto alla versione in lingua italiana. Vende oltre 2 milioni di copie nel mondo.\nDescrizione.\nL'album, prodotto dalla stessa Laura Pausini insieme a Paolo Carta, Dado Parisini e Celso Valli \u00e8 stato distribuito in 47 paesi del mondo.\nL'album viene anticipato dal singolo \"Invece no\", in radio a partire dal 24 ottobre 2008, disponibile in anteprima sul sito del \"Corriere della Sera\" dal 22 ottobre 2008 e presentato il 14 novembre 2008 in \"Piazza di Spagna\" a Roma. Laura Pausini si esibisce dal vivo davanti alla scalinata di \"Trinit\u00e0 dei Monti\" nel brano \"Invece no\".\nL'album contiene 14 tracce inedite, tra le quali anche il brano \"Primavera in anticipo (It Is My Song)\", presente sia in versione solista, sia in duetto con il cantautore inglese James Blunt. Laura Pausini \u00e8 tra gli autori di tutti i brani del disco, ad eccezione di \"Prima che esci\", firmata da Gianluca Grignani. Gli altri coautori dei brani presenti in \"Primavera in anticipo\" sono Niccol\u00f2 Agliardi, Cheope, Paolo Carta, Daniel Vuletic, Federica Camba (che ha firmato i propri brani con lo pseudonimo Federica Fratoni), Daniele Coro, Antonio Galbiati e James Blunt, che ha collaborato alla scrittura del brano in cui figura anche come cantante.\nLaura Pausini definisce \"complesso\" questo disco, dichiarando di riconoscersi completamente nelle canzoni che lo compongono. Lo stile musicale \u00e8 fedele alla tradizione melodica italiana, filo conduttore di tutta la carriera di Laura Pausini. L'unica eccezione \u00e8 la ballata soft rock \"Prima che esci\".\nLa cantante romagnola rimane fedele a s\u00e9 stessa anche nei temi affrontati: prevalgono infatti i brani d'amore, come \"Ogni colore al cielo\", \"Mille braccia\", \"Primavera in anticipo\" e \"Un fatto ovvio\". In \"Bellissimo cos\u00ec\" Laura Pausini si presenta per la prima volta come cantante sexy, interpretando dei versi che parlano di un amore sensuale.\nSono tuttavia presenti anche tematiche diverse. Per la scrittura del primo singolo estratto, \"Invece no\", Laura Pausini ha dichiarato di essersi ispirata alla morte della nonna, alla quale il brano \u00e8 dedicato. In particolare, il brano racconta il sentimento di tutte le persone che soffrono per non essere riuscite a dire tutto ci\u00f2 che avrebbero voluto ad un proprio caro scomparso. Il brano \"Sorella terra\" affronta invece il tema dell'ecologia.\nVengono inoltre rese disponibili su iTunes tre bonus track: \"Un giorno dove vivere\", \"Un tiempo en el que vivir\" e \"Agora n\u00e3o\", adattamento in lingua portoghese di \"Invece no\".\nPer la promozione dell'album, Laura Pausini \u00e8 impegnata per quasi tutto il 2009 in un tour mondiale, intitolato proprio \"World Tour 2009\", che tocca molte citt\u00e0 in Italia ed Europa, ma anche in Nord America e Sud America.\nAccoglienza.\nGiudizio della critica.\nAlcuni critici musicali hanno indicato questo disco come il pi\u00f9 maturo e consapevole tra quelli pubblicati da Laura Pausini durante tutta la sua carriera.\nParticolarmente positivo \u00e8 il giudizio che Antonio Orlando ha dato all'album nella sua recensione sulla rivista \"Musica e dischi\". Secondo il critico musicale infatti \u00abanche se in alcuni passaggi l'italiano zoppica un po', il disco si presenta ineccepibile in ogni suo dettaglio\u00bb.\nAnche il quotidiano \"La Stampa\" ha ben accolto il disco, scrivendo che \u00abLaura \u00e8 ancora una sorpresa per l'intensit\u00e0 con cui si mette in contatto con noi e riesce a confidare i suoi pensieri pi\u00f9 profondi e sofferti\u00bb e sottolineando la crescita interpretativa ed emotiva della cantante.\nJason Birchmeier di \"All Music Guide\" ha affermato che \u00abmentre l'album segna un passo avanti nella carriera di Laura Pausini, mostrando un ciclo di canzoni pi\u00f9 personali, in termini di musica e di stile l'album ricorda fortemente i suoi ultimi due dischi\u00bb, al punto che il critico parla di un senso di \"d\u00e9j\u00e0 vu\", dovuto soprattutto alla somiglianza con \"Resta in ascolto\"; nonostante questo, l'album viene definito \u00abdi grande effetto\u00bb e la voce della cantante \u00abpi\u00f9 forte che mai\u00bb.\nPi\u00f9 tiepida \u00e8 stata l'accoglienza della rivista on-line \"Non Solo Cinema\": secondo Elena Oselladore infatti \u00abPrimavera in anticipo non sembra destinato a lasciare un'impronta indelebile nella storia della musica, si lascia ascoltare per quello che \u00e8\u00bb.\nRiconoscimenti.\nCon \"Primavera in anticipo\" Laura Pausini ottiene il 6 giugno 2009 il premio \"Wind Music Award\". Viene premiata dalle colleghe Fiorella Mannoia, Gianna Nannini, Giorgia e Elisa, nel corso dell'omonima trasmissione condotta da Vanessa Incontrada, in onda su Italia 1 l'8 giugno. Si esibisce con i brani \"Un fatto ovvio\" e \"Primavera in anticipo\".\nCon \"Primavera anticipada\" ottiene il 5 novembre 2009 il \"Latin Grammy Award\" nella categoria \"Miglior album Pop femminile\". Laura Pausini apre la manifestazione, che si tiene a Las Vegas, esibendosi in \"En cambio no\", accompagnata dalle coreografie dello spettacolo \"Le Reve\" con protagonisti gli artisti acrobatici del \"Cirque du Soleil\".\nEdizioni.\n\"Primavera in anticipo\".\nL'edizione del disco pubblicata in Italia contiene 14 tracce inedite.\n\"Primavera anticipada\".\nL'edizione del disco in lingua spagnola pubblicata in Spagna e in America Latina contiene 14 tracce inedite.\n\"Primavera in anticipo - Deluxe Edition\".\nL'edizione \"Deluxe Edition\" (2 CD: 5051865054726) \u00e8 un cofanetto cartonato composto da:\n\"Primavera in anticipo - Platinum Edition\".\nL'edizione \"Platinum Edition\" (2 CD+DVD: 5051865142324) \u00e8 un cofanetto cartonato composto da:\nRegistrazione.\nLe registrazioni del disco sono avvenute in diversi studi italiani ed europei.\nPromozione.\nDall'album \"Primavera in anticipo\" vengono estratti 4 singoli, accompagnati da videoclip. Il primo singolo, \"Invece no\" raggiunge il secondo posto della Top Singoli. Il secondo singolo, \"Primavera in anticipo (It Is My Song)\" in duetto con James Blunt, in Austria ottiene la certificazione di \"disco d'oro\" e raggiunge il 1\u00ba posto classifica della classifica italiana FIMI Il terzo singolo estratto \u00e8 \"Un fatto ovvio\". Il quarto Bellissimo cos\u00ec solo in Brasile.\nSuccesso commerciale.\n\"Primavera in anticipo\" esordisce al 1\u00ba posto della classifica FIMI degli album pi\u00f9 venduti in Italia, restando in vetta per 9 settimane consecutive e totalizzando 75 settimane di presenza nel periodo compreso tra novembre 2008 e maggio 2010. L'album, che risulta il 3\u00b0 pi\u00f9 venduto del 2008 ottiene anche la certificazione di \"Disco di diamante\". Nel 2009 si conferma nella \"Top1\"0 annuale, piazzandosi al 7\u00ba posto degli album pi\u00f9 venduti durante l'anno.\n\"Primavera anticipada\" raggiunge il 1\u00ba posto in Spagna e in Messico. Negli Stati Uniti d'America ottiene il 4\u00ba posto nella classifica \"Latin Pop Albums\" e il 15\u00b0 nella \"Latin Albums\", entrambe stilate da \"Billboard\"."}
{"id": "2030629", "revid": "287204", "url": "https://it.wikipedia.org/wiki?curid=2030629", "title": "Cesare Carlo Baronio", "text": "Biografia.\nGli anni giovanili: lo studio e la Grande Guerra.\nCesare Carlo Baronio nacque a Cesena l'11 maggio 1887, da Pietro Baronio ed Emilia Franceschi. La sua era una famiglia benestante, di medi possidenti terrieri, che viveva in un palazzo in Corso Cavour situato vicino al centro storico. Carlo fu l'ottavo di nove figli. Descritto come \"gaio e vivace, amante dell'esercizio fisico a contatto con la natura\", terminate le scuole elementari si iscrisse al seminario di Cesena.\nIl 25 luglio 1911, nell'Abbazia di Santa Maria del Monte a Cesena, venne ordinato sacerdote dal Vescovo monsignor Giovanni Cazzani che lo invi\u00f2 a Roma per continuare gli studi.\nDurante la grande guerra, Baronio fu arruolato come tenente cappellano e fu impegnato al fronte. Qui si guadagn\u00f2 la medaglia d'argento al valor militare, perch\u00e9 durante un bombardamento, pur essendo ferito, soccorse gli altri soldati e diede loro i conforti religiosi.\nTornato a Cesena, il sacerdote (chiamato in dialetto romagnolo \"Don Baroni\") trov\u00f2 una popolazione prostrata dalla guerra, dalla miseria e dalle epidemie.\nIn questo periodo Baronio si laure\u00f2 in lettere presso l'universit\u00e0 di Roma nel 1919, in filosofia a Bologna nel 1923 e divenne dottore presso l'Istituto Cattolico di Scienze Sociali a Bergamo, sempre nel 1923.\nNel 1920 il vescovo monsignor Fabio Berdini lo nomin\u00f2 \"canonico della cattedrale di Cesena\". Da questo momento il sacerdote cesenate cominci\u00f2 a svolgere una serie di attivit\u00e0 pastorali e caritative, fra le quali l'insegnamento delle lettere e del francese presso il seminario di Cesena. Nel 1924 divenne anche direttore de \"Il Risveglio\", un settimanale cattolico.\nSeguendo l'esempio dell'opera di don Giovanni Bosco a Torino, don Carlo inizi\u00f2 ad avere a cuore la cosiddetta \"infanzia abbandonata\".\nA partire dal 1925 cre\u00f2 un comitato e fond\u00f2 un giornale, \"Su le vie del Bene\" (dal 1959 \"Il Nuovo Risveglio\") al fine di raccogliere i fondi destinati ad un istituto che raccogliesse i bambini poveri.\nL'et\u00e0 matura: la fondazione degli istituti.\nL'istituto voluto da don Baronio nacque nel 1926 con il nome di \"Istituto \"Figli del Popolo\"\". Aveva sede a Cesena, poco fuori le mura del centro storico, in subborgo Valzania, nel territorio della parrocchia di san Pietro apostolo.\nI ragazzi accolti (orfani o provenienti da famiglie povere) frequentavano da piccoli le scuole elementari, mentre cresciuti venivano avviati al lavoro. Diversi giovani fecero pratica presso la piccola tipografia di cui l'istituto era dotato, che stampava \"Il Risveglio\" e \"Su le vie del Bene\", oltre a manifesti ed avvisi funerari.\nLa giornata dei ragazzi dell'istituto iniziava con la Messa al mattino presto, seguita dalla colazione, la scuola o il lavoro; nel pomeriggio gli scolari svolgevano i compiti, avevano tempo dedicato al gioco ed altre attivit\u00e0 ricreative e seguivano il catechismo. Venivano organizzate anche lunghe gite a piedi. Nell'educazione di questi ragazzi, don Baronio applicava il \"metodo preventivo\" ideato da don Bosco.\nNel 1927 apr\u00ec in un locale attiguo all'istituto anche un laboratorio di sartoria per ragazzine, permettendo cos\u00ec anche a queste di apprendere un lavoro utile a rendersi autosufficienti.\nNel 1939 fond\u00f2 un collegio per accogliere studenti poveri a Montiano e successivamente cre\u00f2 istituti anche in altre citt\u00e0, come a Verghereto nel 1942.\nDurante la seconda guerra mondiale, don Carlo fu molto attivo presso i civili nei rifugi sparsi per la citt\u00e0, portando viveri, l'Eucaristia e gli altri sacramenti.\nA guerra terminata, nel 1946, riprese la sua attivit\u00e0 di fondazione di istituti per indigenti aprendo un collegio a Roncofreddo per bambine povere (istituto che successivamente venne trasferito a Lizzano di Cesena). Altri istituti vennero quindi fondati a Faenza nel 1946, a Savignano sul Rubicone nel 1951 ed a Longiano nel 1966.\nL'impegno di don Baronio si estese anche al di fuori del cesenate, raggiungendo, nel 1958, il comune di Colledara, in Abruzzo, dove ebbe modo di fondare un collegio maschile e di aiutare bambine in difficolt\u00e0.\nDon Carlo cercava di prendersi cura di tutte le fasce d'et\u00e0, dai bambini agli anziani: per i primi cre\u00f2, a San Vittore di Cesena, un asilo per l'infanzia che si reggeva sulla Provvidenza, ossia su offerte dei benefattori, mentre per i secondi fond\u00f2 il Ricovero di Sant'Anna in alcune stanze sopra la tipografia dell'Istituto Figli del Popolo.\nAnche quando i giovani accolti crescevano e lasciavano gli istituti, il Canonico Baronio manteneva con loro i contatti ed era disponibile ad aiutarli nuovamente, qualora ve ne fosse stato bisogno.\nL'et\u00e0 avanzata: Cesena, in via Mulini.\nPassati gli anni duri del conflitto e del dopoguerra, le condizioni dei cesenati conobbero un grande miglioramento, con contestuale diminuzione dell'infanzia in difficolt\u00e0. Questo comport\u00f2 un cambio nell'Istituto Figli del Popolo, che inizi\u00f2 ad occuparsi di adolescenti provenienti da famiglie problematiche.\nIn questo periodo il sacerdote cesenate don\u00f2 tutti i suoi beni all'Opera che divenne, nel 1964 \"Ente morale della Fondazione Istituto \"Figli del Popolo\"\". Anche la sede cambi\u00f2 e fu trasferita in via Mulini, in un nuovo stabile costruito grazie alle disposizioni testamentarie del benefattore Cesare Martini.\nL'impegno per il prossimo lo portava a trascurare s\u00e9 stesso, fatto che spiegava il suo aspetto trasandato, oggetto di rimprovero dai suoi confratelli presbiteri. Non era un predicatore tradizionale: la sua voce era sommessa, fuggiva gli intellettualismi, parlava con immagini semplici, senza i mezzi utilizzati usualmente dagli oratori, ma ugualmente poteva colpire per la semplicit\u00e0 del gergo e la vivacit\u00e0 degli aneddoti dei santi che introduceva. Tra i suoi temi preferiti vi erano i Novissimi, la Confessione, la Comunione e le opere di misericordia.\nLa sua opera caritatevole gli permise di ottenere anche un certo rispetto negli ambienti anticlericali, anche se nel 1948 sub\u00ec un'aggressione da parte di una ragazza. L'accaduto suscit\u00f2 la riprovazione generale, ma il sacerdote perdon\u00f2 subito l'autrice del fatto, anche sulle pagine di uno dei suoi giornali.\nMor\u00ec nel 1974, lasciando la volont\u00e0 testamentaria di completare l'Opera da lui iniziata con una nuova ala destinata ai sacerdoti e religiosi anziani della diocesi e delle zone circostanti. Gi\u00e0 nel 1975 i primi anziani vennero accolti nella nuova struttura, che \u00e8 tuttora attiva nella sede di via Mulini, con il nome di Fondazione Opera Don Baronio, e si occupa oggi di anziani soli ed ammalati.\nIl processo di beatificazione.\nNella Cattedrale di Cesena, l'8 novembre 1997, si apr\u00ec il processo diocesano per il Servo di Dio don Carlo Baronio, processo conclusosi il 23 novembre del 2002. Il vice-postulatore attuale \u00e8 monsignor Bruno Benini della diocesi di Cesena-Sarsina. Tra i testimoni al processo vi fu il frate cappuccino padre Guglielmo Gattiani, oggi anch'egli Servo di Dio, amico e confessore di don Baronio, con il quale nel 1952 comp\u00ec un pellegrinaggio a San Giovanni Rotondo per conoscere Padre Pio da Pietrelcina.\n\u00c8 attualmente in corso il processo per la causa di beatificazione di don Baronio, presso la Congregazione per le Cause dei Santi.\nIl metodo educativo di don Baronio.\nSi basa sul metodo educativo preventivo di san Giovanni Bosco. Don Carlo Baronio, in continuit\u00e0 ideale con il fondatore dei Salesiani, metter\u00e0 in pratica con i ragazzi un metodo che si pu\u00f2 scandire in cinque punti:\nIl sistema si sviluppava per mezzo di e durante attivit\u00e0 concrete quali:\nQuesto metodo e il suo stesso carattere guadagnarano a don Baronio l'affetto e il rispetto dei suoi allievi.\nLa sua attivit\u00e0 di giornalista cattolico.\nDon Baronio diresse due periodici: \"Il Risveglio\" e \"Su le Vie del bene\", cercando di produrre pagine di \"buona stampa cattolica\" con intenti dottrinali e morali, come il beato don Giacomo Alberione.\nIl Canonico dalle colonne dei giornali stimolava sovente i benefattori di ogni ceto alla carit\u00e0, facendo notare che, secondo il cristianesimo, quando si dona si ricever\u00e0 il centuplo.\nAl \"Risveglio\"(periodico diocesano) collaborarono anche penne autorevoli, coadiuvate dalle notevoli conoscenze di Don Baronio, che scriveva quasi autonomamente, invece, i testi pubblicati da \"Su le vie del Bene\"(bollettino dell'Istituto Figli del Popolo). Utilizzava uno stile semplice e colloquiale, che inframmezzava per\u00f2 anche con citazioni in latino di Sant'Agostino e San Tommaso, o di autori classici.\nL'Associazione Don Carlo Baronio.\nL'8 aprile 1997, venne costituita a Cesena l\"Associazione \"Don Carlo Baronio\". Questa \u00e8 composta da ex-allievi del Canonico, estimatori, benefattori, amici e devoti. La sua sede \u00e8 presso l'Opera attuale, a Cesena, in via Mulini.\nL'associazione promuove la figura del canonico in vista della sua beatificazione, organizza incontri fra ex allievi e mantiene viva la figura di don Baronio attraverso la pubblicazione di scritti ed opuscoli.\nIl Monumento.\nA Cesena, nella via che porta il suo nome \u00e8 stato eretto anche un monumento alla sua memoria, ad opera del maestro cesenate Leonardo Lucchi.\nL'opera, che raffigura il canonico che guarda amorevolmente alcuni dei suoi bambini che lo circondano, fu creata su proposta di un'associazione di ex-allievi, proposta che fu poi condivisa dalla diocesi di Cesena-Sarsina e dalla fondazione Istituto Figli del Popolo. \u00c8 stata inaugurata il 20 maggio 1990."}
{"id": "2030634", "revid": "287204", "url": "https://it.wikipedia.org/wiki?curid=2030634", "title": "Tamas Kadar", "text": ""}
{"id": "2030635", "revid": "1632387", "url": "https://it.wikipedia.org/wiki?curid=2030635", "title": "Icehouse", "text": "Gli Icehouse sono un gruppo musicale australiano sospeso fra i generi new wave, rock sperimentale e pop.\nStoria degli Icehouse.\nLa band, capitanata da Iva Davies, cantante e polistrumentista, ha raggiunto l'apice del successo negli anni ottanta, dopo la pubblicazione degli album \"Flowers\" (1980) e \"Icehouse\" (1981).\nSeguirono altri lavori, come \"Primitive Man\" (1982), \"Love In Motion\" (1983), \"Sidewalk\" (1984), \"Boxes\" (1985), \"Measure For Measure\" (1986), \"Man Of Colour\" (1987), \"Great Southern Land\" (1989), \"Code Blue\" (1990), \"Big Wheel\" (1993), \"The Berlin Tapes\" (1995).\nIva ha realizzato anche alcuni album da solista, fra i quali la colonna sonora del film \"Master &amp; Commander\" con Russell Crowe (2003).\nFra le hit di maggior successo meritano una citazione \"No Promises\", \"Walls\", \"Great Southern Land\", \"Electric Blue\", \"Hey Little Girl\".\nNel 2004 Iva Davies ha nuovamente prodotto un album a nome Icehouse, intitolato \"Heroes\" e contenente cover di differenti autori: Lou Reed, Talking Heads, Simple Minds, Bryan Ferry, David Bowie."}
{"id": "2030637", "revid": "1543377", "url": "https://it.wikipedia.org/wiki?curid=2030637", "title": "Oleg\u00e1rio Benqueren\u00e7a", "text": "Carriera.\nArbitro nella massima divisione portoghese dal 1997, \u00e8 stato nominato arbitro internazionale a partire dal 1\u00ba gennaio 2001.\nIl 25 gennaio 2004 dirige la partita tra Vitoria S.C.-Benfica, dove ammonisce Mikl\u00f3s Feh\u00e9r poco prima che quest'ultimo cada a terra, decendo in pochi minuti a causa di un tromboembolismo polmonare.\nNel 2006 viene promosso nella categoria \u00e9lite degli arbitri UEFA (quella pi\u00f9 prestigiosa).\nNel 2007 partecipa al Mondiale U-17 in Corea del Sud, dove arbitra quattro partite, compresa la finale per il terzo posto tra Ghana e Germania, vinta dai tedeschi per 2-1.\nNel settembre 2009 viene convocato, per la prima volta, in vista del Campionato mondiale di calcio Under-20 in programma in Egitto, e poche settimane dopo \u00e8 designato in vista del ritorno dello spareggio per l'accesso ai Mondiali 2010 tra Ucraina-Grecia.\nNello stesso anno dirige la semifinale di Coppa UEFA -, mentre l'anno successivo arbitra la semifinale di andata della UEFA Champions League 2009-2010 tra e .\nNel giugno 2010 partecipa al Campionato mondiale di calcio 2010 in Sudafrica, dove dirige tre partite: Giappone-Camerun, Nigeria-Corea del Sud e il quarto di finale Uruguay-Ghana.\nIl 31 dicembre 2014 viene ritirato dalle liste FIFA per raggiunti limiti di et\u00e0, dopo una carriera internazionale durata 14 anni."}
{"id": "2030638", "revid": "474175", "url": "https://it.wikipedia.org/wiki?curid=2030638", "title": "Unit\u00e0 italiana e Dovere", "text": "L'Unit\u00e0 italiana e Dovere \u00e8 stato un quotidiano italiano.\nNacque il 1\u00ba novembre 1871 come fusione delle testate \"L'unit\u00e0 italiana\" e \"Il dovere\", sotto la direzione contemporanea di Maurizio Quadrio e Vincenzo Brusco Omnis.\nIl nuovo giornale cess\u00f2 le pubblicazioni nel 1874."}
{"id": "2030642", "revid": "281901", "url": "https://it.wikipedia.org/wiki?curid=2030642", "title": "Suro", "text": ""}
{"id": "2030643", "revid": "1204477", "url": "https://it.wikipedia.org/wiki?curid=2030643", "title": "Eupalla", "text": "Eupalla \u00e8 il nome, frutto dell'inventiva onomaturgica dello scrittore e giornalista Gianni Brera, di una immaginaria \"divinit\u00e0 che protegge e ispira il gioco del pallone\". Questo nome, palesemente ricalcato su quello di Euterpe, musa protettrice della musica e della poesia lirica, \u00e8 una tipica creazione del linguaggio breriano, che amava giocare con le parole in modo immaginifico, alternando citazioni colte e compiacimenti dialettali. La definizione da parte dello stesso Brera \u00e8: \"la dea che presiede alle vicende del calcio ma soprattutto, del bel gioco (dal greco \"Eu\" 'bene'); divinit\u00e0 benevola che assiste pazientemente alle goffe scarponerie dei bipedi\".\nIl termine ha avuto una tale fortuna che oggigiorno viene utilizzato anche da altri autori in relazione al gioco del calcio. Una trasmissione sportiva di Rai 2, condotta da Paola Ferrari e Linus e dedicata al campionato europeo di calcio 2004, era intitolata \"I figli di Eupalla\". \"Eupalla\" \u00e8 pure il titolo di un libro dedicato alla storia del Torino (De Pauli 2007).\nSul nome \"Eupalla\", lo scrittore Stefano Benni ha quindi coniato il termine antitetico \"Dispalla\", divinit\u00e0 capricciosa che \"govern[a] le sponde e gli spigoli, che con sghemba e beffarda mano [fa] impazzire le traiettorie e sbilenc[a] le parabole, che annebbi[a] la vista ai portieri e appann[a] i riflessi ai difensori, che annod[a] le gambe all'ala in fuga e restring[e] la rete davanti al centravanti...\" (1994: 241).\nEupalla \u00e8 presente anche nel videogioco Football Manager. Nell'edizione del 2009, grazie alla introduzione dei Media nel gioco, \u00e8 \"apparsa\" come parte del titolo di una testata giornalistica fittizia, il \"Messaggero di Eupalla\". La stessa cosa si \u00e8 ripetuta nell'edizione 2010."}
{"id": "2030646", "revid": "3115", "url": "https://it.wikipedia.org/wiki?curid=2030646", "title": "Il dovere", "text": "Il dovere \u00e8 stato il nome di due testate di orientamento mazziniano in Italia, entrambe edite lungo il XIX secolo.\n\"Il dovere\" (1863-1871).\nFederico Campanella fu incaricato da Giuseppe Mazzini della fondazione e direzione di un settimanale. Il primo numero usc\u00ec il 1\u00ba febbraio 1863 con periodicit\u00e0 settimanale.\nTale foglio fu uno strumento di polemica e di propaganda repubblicana. Nelle colonne del giornale Campanella svolse una forte propaganda elettorale in favore della candidatura di Mazzini nel primo collegio di Genova come testimonianza d'affetto dei genovesi nei confronti dell'esule.\nNel maggio del 1867 Campanella rinunci\u00f2 ad esserne direttore e redattore. Dal 1\u00ba giugno 1867, \"Il dovere\" divenne quotidiano fino alla fusione con la testata \"L'unit\u00e0 italiana\" nel 1871.\n\"Il dovere\" (1877-1885).\nIl nome \"Il dovere\" venne ripreso da un giornale pubblicato a Roma, fondato da Sara Levi Nathan e sempre di ispirazione mazziniana, in particolare saffiana. Le pubblicazioni dureranno dal 1877 al 1885. Tra i finanziatori, spicca soprattutto la famiglia Nathan.\nIl direttore pi\u00f9 noto di questa nuova pubblicazione \u00e8 il garibaldino forlivese Antonio Fratti, appunto un discepolo di Saffi."}
{"id": "2030654", "revid": "339392", "url": "https://it.wikipedia.org/wiki?curid=2030654", "title": "Smile Jesolosandon\u00e0", "text": ""}
{"id": "2030656", "revid": "122538884", "url": "https://it.wikipedia.org/wiki?curid=2030656", "title": "Iyomante", "text": "L'Iyomante o \"Iyomande\" (giapponese \"Kuma-Matsuri\", tradotto in inglese come \"Bear Festival\", \"Festa dell'Orso\") \u00e8 un rito tradizionale dell'antica religione Ainu, il pi\u00f9 importante fra le numerose cerimonie animistiche riguardanti caccia e pesca di questa etnia e l'unico a non essere praticamente scomparso, pur avendo perso la sua funzione mistica divenendo una semplice attrazione turistica.\nStoria e concetto di Iyomante.\nQuesta cerimonia \u00e8 sicuramente molto antica e un tempo doveva essere celebrata regolarmente in ogni comunit\u00e0 Ainu. L'antichissima origine di questo rito \u00e8 dimostrata dall fatto che molte popolazioni geograficamente ed etnicamente vicine agli Ainu, come i Ghiliachi, gli Orok e i Goldi, che vivono nel settentrione di Hokkaid\u014d, sull'isola di Sachalin o sul continente asiatico presso le foci del fiume Amur, praticano o hanno praticato in passato riti simili a quelli Ainu.\nLa prima descrizione scritta della cerimonia, redatta in giapponese, risale al 1652 e fu tradotta in francese nel 1814.\nLa parola Ainu \"Iyomante\" pu\u00f2 essere tradotta letteralmente con l'espressione \"fare partire\" e, a seconda del contesto, \u00e8 riferita ad un animale o ad un oggetto. Questo termine rimanda alla tradizione Ainu di \"spedire\" gli animali nel mondo degli dei, abitato anche da esseri viventi a tutti gli effetti (la religione Ainu considera infatti soprannaturali anche e soprattutto le manifestazioni dirette della Natura, inclusi animali e piante, a differenza dello Shintoismo, le cui divinit\u00e0, come ad esempio la dea del Sole Amaterasu, sono \"personificazioni\" divine dei fenomeni dell'Universo), generalmente uccidendoli, anche se alcuni Iyomande semplificati possono essere celebrati con animali morti naturalmente. Quest'usanza riguarda anche il costume, diffuso anche fra i Giapponesi, di disfarsi con particolari cerimonie di alcuni oggetti di uso domestico che, grazie al lungo contatto con le persone che li hanno utilizzati, hanno assunto in qualche modo un'essenza spirituale e perci\u00f2 non meritano di essere semplicemente gettati via.\nL'animale sacro pi\u00f9 spesso inviato in queste cerimonie \u00e8 l'orso, animale-simbolo dell'identit\u00e0 Ainu. Fino allo scoppio della Seconda guerra mondiale tutti i villaggi Ainu, dove si viveva ancora secondo le tradizioni ancestrali, possedevano almeno un cucciolo di orso che veniva allevato amorevolmente in attesa del raggiungimento dell'et\u00e0 ideale per il compimento del rito (circa tre-quattro anni). \nLa Cerimonia.\nIl rituale tradizionale \u00e8 estremamente complesso, e i preparativi possono durare anche diversi giorni."}
{"id": "2030660", "revid": "47767", "url": "https://it.wikipedia.org/wiki?curid=2030660", "title": "Re Tigre", "text": ""}
{"id": "2030667", "revid": "339392", "url": "https://it.wikipedia.org/wiki?curid=2030667", "title": "Coppa James Spensley 1908", "text": ""}
{"id": "2030677", "revid": "157051", "url": "https://it.wikipedia.org/wiki?curid=2030677", "title": "Coppa James Spensley 1909", "text": ""}
{"id": "2030685", "revid": "339392", "url": "https://it.wikipedia.org/wiki?curid=2030685", "title": "Yang Yang (L)", "text": ""}
{"id": "2030689", "revid": "1776051", "url": "https://it.wikipedia.org/wiki?curid=2030689", "title": "Tarot (album)", "text": "Tarot (Il tarocco) \u00e8 il sesto album in studio del gruppo musicale spagnolo Dark Moor, pubblicato nel 2007 dalla Scarlet Records.\nFormazione.\nAltri musicisti.\nFonte:\nDownload.\nI Dark Moor hanno messo a disposizione per il download digitale gratuito alcuni brani sul proprio sito ufficiale."}
{"id": "2030691", "revid": "1573940", "url": "https://it.wikipedia.org/wiki?curid=2030691", "title": "Trachurus picturatus", "text": "Il sugarello pittato o sugarello nero (Trachurus picturatus ) \u00e8 un pesce di mare delle famiglia Carangidae.\nDistribuzione e habitat.\nLa specie \u00e8 diffusa in tutto il Mediterraneo e nell'Oceano Atlantico orientale tra il Golfo di Guascogna a nord e le coste dell'Africa tropicale a sud.\n\u00c8 pi\u00f9 comune attorno alle isole che presso le coste.\nIl suo habitat \u00e8 simile a quello degli altri membri del Genere ma, essendo una Specie strettamente pelagica preferisce ancora di pi\u00f9 il largo e si incontra di preferenza nei pressi di scogliere a picco di isole o promontori. Il suo habitat \u00e8 anche considerevolmente pi\u00f9 profondo dato che lo si incontra abitualmente fino a 400-500 metri.\nDescrizione.\nAssai simile al sugarello comune ed al sugarello maggiore ma da essi ben distinto, oltre che dall'habitat diverso, anche dai seguenti particolari:\nAlimentazione.\nA base di Crostacei pelagici.\nPesca.\nSimile a quella impiegata per catturare gli altri Sugarelli."}
{"id": "2030694", "revid": "729019", "url": "https://it.wikipedia.org/wiki?curid=2030694", "title": "Linea 12 (metropolitana di Parigi)", "text": "La linea 12 della metropolitana di Parigi \u00e8 una delle 16 linee di metropolitana che servono la citt\u00e0 di Parigi, in Francia. La linea collega il comune Issy-les-Moulineaux nel sud di Parigi a Front Populaire nel nord.\nOriginariamente identificata come linea A, \u00e8 una delle due tratte (insieme alla 13) realizzate dalla compagnia Nord-Sud, concorrente della CMP (costruttrice di gran parte della rete ferroviaria sotterranea), che successivamente la rilev\u00f2.\n\u00c8 l'undicesima linea per passeggeri per anno sulla rete.\nFuturo.\n\u00c8 previsto un prolungamento verso nord con una nuova stazione (Proudhon-Gardinoux), tuttavia i lavori di costruzione non sono ancora iniziati. Un'ulteriore estensione a nord \u00e8 prevista da Mairie d'Aubervilliers con una stazione intermedia: Pont de Stains.\nTurismo.\nLa linea 12 passa vicino a diversi luoghi di interesse:"}
{"id": "2030705", "revid": "729019", "url": "https://it.wikipedia.org/wiki?curid=2030705", "title": "Trezze", "text": "Le Trezze (talvolta anche Tresse o Batteria Trezze) \u00e8 un isolotto di circa 0,5 ha della Laguna Veneta centrale. \u00c8 situata tra il canale delle Trezze e il canale Vittorio Emanuele III, subito ad ovest del Tronchetto.\nCon lo stesso nome (o, pi\u00f9 propriamente, isola Nuova delle Trezze) si indica un'isola artificiale localizzata poco distante, originatasi dallo sversamento di macerie, rifiuti e residui industriali provenienti da Porto Marghera.\nStoria.\nCome altre piccole isole poste tra Venezia e la terraferma, l'isola delle Trezze ospit\u00f2 delle piccole postazioni difensive sin dall'epoca della Serenissima. Inizialmente si trattava di modesti fortini poggianti su palafitte, ma dopo la caduta della Repubblica si evolsero in costruzioni pi\u00f9 stabili e complesse (le cosiddette Batterie).\nRimasta di fatto inutilizzata, nel 1975 fu data in concessione alla VeneziaGas (in seguito assorbita da Italgas) che vi realizz\u00f2 delle installazioni per la decomposizione del metano."}
{"id": "2030709", "revid": "287204", "url": "https://it.wikipedia.org/wiki?curid=2030709", "title": "Gianangelo Barzan", "text": "Carriera.\nCresciuto nel Petrarca Padova, Barzan debutt\u00f2 a vent'anni nel Padova, con cui disput\u00f2 cinque campionati di Prima Divisione, la massima serie dell'epoca.\nDopo oltre 100 partite coi Biancoscudati, nel 1926 si trasfer\u00ec al Milan, di cui divenne subito capitano.\nNel 1928, dopo aver disputato solo 2 partite in Divisione Nazionale con i rossoneri, pass\u00f2 alla Roma, con cui esord\u00ec nella neonata Serie A il 13 ottobre 1929 contro la Cremonese (9-0 per i giallorossi).\nNel 1931 si trasfer\u00ec al , dove chiuse la carriera a fine stagione.\nGioc\u00f2 anche una partita con la nazionale B.\nDopo aver terminato la carriera di calciatore, nel 1937 fu vicepresidente del CONI."}
{"id": "2030713", "revid": "580197", "url": "https://it.wikipedia.org/wiki?curid=2030713", "title": "Pallone d'oro 2008", "text": "L\u2019edizione 2008 del Pallone d'oro, 53\u00aa edizione del premio calcistico istituito dalla rivista francese \"France Football\", \u00e8 stata assegnata il 2 dicembre 2008 ed \u00e8 stata vinta da Cristiano Ronaldo, portoghese del Manchester United.\nCome per l'edizione 2007, hanno partecipato i giocatori di tutto il mondo e anche i giurati non sono stati solo europei."}
{"id": "2030724", "revid": "400694", "url": "https://it.wikipedia.org/wiki?curid=2030724", "title": "Episodi di Camera Caf\u00e9 (quarta stagione)", "text": "La quarta stagione della sitcom Camera Caf\u00e9 \u00e8 stata trasmessa in prima visione in Italia da Italia 1 dal 10 settembre 2007 al 2008. \u00c8 formata da 297 episodi.\nQuesta stagione viene anche identificata come Camera Caf\u00e9 - La fusione."}
{"id": "2030725", "revid": "34971", "url": "https://it.wikipedia.org/wiki?curid=2030725", "title": "3D Movie Maker", "text": "3D Movie Maker (spesso abbreviato in 3DMM) \u00e8 un programma creato dalla Microsoft Kids (una divisione della Microsoft) nel 1995. Usando questo programma, si possono posizionare personaggi 3D in ambienti predefiniti, aggiungendo poi azioni, suoni, effetti, musiche, testi, parole, ed effetti speciali, e poi mostrare questi film ad amici, parenti e al mondo intero.\nUn expansion pack giapponese per 3DMM venne pubblicato con personaggi della celebre serie Doraemon.\nL'ultimo rilascio di 3D Movie Maker \u00e8 stato \"Nickelodeon 3D Movie Maker\", uno spin-off con personaggi e scene da \"Rocko's Modern Life\", \"Ren &amp; Stimpy\" e \"Aaahh!!! Real Monsters\" (cartoni Nickelodeon). Come per gli altri prodotti Microsoft Kids, \u00e8 presente lo strambo personaggio di McZee, che ci guider\u00e0 personalmente nella realizzazione di film.\nProdurre film.\nProdurre film con 3DMM \u00e8 molto facile anche per principianti. Sono disponibili 40 attori/attrici, ognuno dei quali con 4 differenti costumi possibili e un certo numero di azioni, 20 arredi scenici, molte e differenti musiche e frasi registrate, tradotte anche nella versione italiana (ma \u00e8 possibile anche registrare suoni e frasi e immetterle poi nei film). Sono disponibili anche 11 scene o set, ognuno dei quali pu\u00f2 essere ripreso da diverse angolazioni."}
{"id": "2030728", "revid": "767487", "url": "https://it.wikipedia.org/wiki?curid=2030728", "title": "Stretto di Sumba", "text": "Lo stretto di Sumba (indonesiano: \"Selat Sumba\") \u00e8 un braccio di mare che separa l'isola di Sumba dalle pi\u00f9 grandi isole di Sumbawa e Flores, oltre ad altre isole minori come Komodo e Rinca, in Indonesia. Lo stretto collega il Mar di Sawu con l'oceano Indiano, ha una lunghezza di circa 280 km e una larghezza compresa fra i 48 e gli 88 km. \u00c8 un importante percorso di navigazione."}
{"id": "2030749", "revid": "709565", "url": "https://it.wikipedia.org/wiki?curid=2030749", "title": "Aaahh!!! Real Monsters", "text": "Aaahh!!! Real Monsters \u00e8 una serie televisiva animata statunitense del 1994, creata da G\u00e1bor Csup\u00f3 e Peter Gaffney e sviluppata da Klasky Csupo.\nLa storia si concentra su tre mostri, Ickis, Oblina, e Krumm, che frequentano una scuola per mostri sotto una discarica cittadina per imparare come terrorizzare gli umani.\nLa serie \u00e8 stata trasmessa per la prima volta negli Stati Uniti su Nickelodeon dal 29 ottobre 1994 al 6 dicembre 1997, per un totale di 52 episodi ripartiti su quattro stagioni.\nPersonaggi e doppiatori.\nPersonaggi principali.\nIckis \u00e8 il figlio del leggendario mostro Slickis, un fatto che gli procura un piccolo complesso di inferiorit\u00e0. \u00c8 piccolo e color magenta, con orecchie lunghe e piedi che sembrano quasi le calzature di un giullare. Per questo motivo spesso non riesce impaurire nessuno, anzi viene sovente scambiato per un coniglio. Ickis frequenta l'Accademia dei Mostri e ha l'abilit\u00e0 di gonfiarsi a dismisura, aumentando notevolmente le proprie dimensioni. Appare anche nel videogioco \"Nicktoons Racing\".\nOblina viene da una rinomata famiglia di mostri ed \u00e8 considerata la miglior studente della scuola. Sembra un bastone bianco e nero, con un paio di labbra grandi, rosse e rimovibili. Ha l'abilit\u00e0 di terrorizzare gli umani con gli incubi, che pu\u00f2 produrre infilando un dito nelle orecchie delle persone mentre stanno dormendo.\nKrumm \u00e8 un mostro che, come gli altri suoi famigliari, ha gli occhi separati dal resto del corpo. Per questo motivo spesso li tiene nelle mani, ma quando deve usare entrambe le mani posiziona i suoi occhi delicatamente dentro la bocca.\nUn pane con due occhi, una bocca, faccia e gambe che mangia umani, animali, creature, case, mostri e alieni."}
{"id": "2030751", "revid": "154893", "url": "https://it.wikipedia.org/wiki?curid=2030751", "title": "Tube-launched Optically-tracked Wire-guided", "text": ""}
{"id": "2030752", "revid": "4711", "url": "https://it.wikipedia.org/wiki?curid=2030752", "title": "Hapoel Holon B.C.", "text": ""}
{"id": "2030753", "revid": "729019", "url": "https://it.wikipedia.org/wiki?curid=2030753", "title": "Rinca", "text": " \nRinca, nota anche come Rincah o Rintja, (indonesiano: \"Pulau Rinca\") \u00e8 una piccola isola (198\u00a0km\u00b2) dell'Indonesia, situata nel Mar di Flores, che fa parte delle Piccole Isole della Sonda. Amministrativamente \u00e8 parte della provincia di Nusa Tenggara Orientale\nGeografia.\nRinca giace fra l'isola di Komodo, a ovest, e di Flores a est. L'isola \u00e8 famosa per la presenza dei varani di Komodo, lucertole gigantesche che possono arrivare a tre metri di lunghezza. Rinca \u00e8 popolata anche da molte altre specie animali, come maiali selvatici, bufali e vari uccelli. L'isola \u00e8 raggiungibile con una piccola barca da Labuhan Bajo, sulla costa occidentale dell'isola di Flores.\nEssendo l'isola meno nota (e meno visitata) di Komodo \u00e8 un posto ideale per osservare i varani di Komodo nel loro ambiente naturale.\nNel giugno 2008, cinque subacquei (tre britannici, uno francese e uno svedese) sono stati trovati sulla costa meridionale di Rinca dopo essere scomparsi per 2 giorni. Il gruppo era andato alla deriva per 32\u00a0km dal punto dove avevano abbandonato la loro barca. Sono sopravvissuti mangiando crostacei e ostriche."}
{"id": "2030757", "revid": "229244", "url": "https://it.wikipedia.org/wiki?curid=2030757", "title": "Paperino sul Monte Orso", "text": ""}
{"id": "2030758", "revid": "88882", "url": "https://it.wikipedia.org/wiki?curid=2030758", "title": "John Churchill", "text": ""}
{"id": "2030759", "revid": "232134", "url": "https://it.wikipedia.org/wiki?curid=2030759", "title": "The meaning of life", "text": ""}
{"id": "2030760", "revid": "287204", "url": "https://it.wikipedia.org/wiki?curid=2030760", "title": "Supremo Comitato Arabo", "text": "Il Supremo Comitato Arabo ( \u00e8 stato l'organo politico centrale della comunit\u00e0 araba di Palestina e \u00abil solo rappresentante di tutti gli Arabi di Palestina\u00bb. \nStoria.\nFu fondato nel 1936 durante la Grande rivolta araba del 1936-1939 in Palestina. \nIl Presidente del comitato era il Gran Mufti Am\u012bn al-Husayn\u012b che lo dirigeva dal Cairo, dove s'era insediato con l'appoggio egiziano. Comprendeva anche R\u0101ghib al-Nashashib\u012b, del Partito della Difesa Nazionale ( \"izb al-dif\u0101\u02bf al-waan\u012b\" ), Jam\u0101l al-usayn\u012b, del Partito Arabo Palestinese ( \"izb al-\u02bfArab\u012b al-Filas\u012bn\u012b\" }, Ya\u02bfq\u016bb al-Ghusayn, \u02bfAbd al-La\u012bf al\u0101, del Blocco nazionale ( \"izb al kutla al-waaniyya\" ), Husayn al-Khal\u012bd\u012b, del Partito della Riforma (\"izb al-il\u0101\" ) e \u02bfAwni \u02bfAbd al-H\u0101d\u012b, dirigente del Partito dell'Indipendenza (\"\u1e24izb al-Istiql\u0101l\" ) che ne era anche il Segretario Generale. Il Muft\u012b cercava di far fallire le ambizioni della Transgiordania sulla Palestina.\nIl Supremo Comitato Arabo fu dichiarato fuorilegge dai britannici nel 1937.\nNell'aprile del 1946, i suoi componenti erano: Jam\u0101l al-Husayn\u012b, Tawf\u012bq al-usayn\u012b, Y\u016bsuf Sahy\u016bn, K\u0101mil al-Daj\u0101n\u012b, Emile al-Gh\u016br\u012b, Raf\u012bq al-Tam\u012bm\u012b e Anwar al-Kha\u012bb (tutti membri, o affiliati, del Partito Arabo Palestinese), il dott. \u02bfIzzat Tann\u016bs (un medico cristiano indipendente); Antone A\u0101ll\u0101h (membro della comunit\u00e0 greco-ortodossa); Ahmad Shuqayr\u012b (nazionalista arabo, avvocato ad Acri); S\u0101m\u012b \u0101h\u0101 e il dott. Y\u016bsuf Haykal (sindaco di Giaffa, politicamente indipendente).\nA met\u00e0 del 1946, i componenti furono ristretti a Am\u012bn al-usayn\u012b, al-Khal\u012bd\u012b, ilm\u012b P\u0101sh\u0101 e al-Gh\u016br\u012b, ma, all'inizio del 1947, il Supremo Comitato Arabo fu integrato da asan Ab\u016b Sa'\u016bd, Is\u0101q Darw\u012bsh al-usayn\u012b, \u02bfIzzat Darwaza, Raf\u012bq al-Tam\u012bm\u012b e Mu\u02bf\u012bn al-M\u0101d\u012b, tutti partigiani di Am\u012bn al-Husayn\u012b.\nIl 23 settembre 1948, il Supremo Comitato Arabo si riun\u00ec a Gaza e proclam\u00f2 la formazione del governo arabo di tutta la Palestina. Qualche giorno dopo, un'Assemblea costituente si riun\u00ec ed elesse il Mufti Am\u012bn al-usayn\u012b presidente e prese il nome di Consiglio Nazionale Palestinese. L'Assemblea vot\u00f2 ugualmente una Costituzione provvisoria.\nDurante le trattative delle Nazioni Unite per dare attuazione al Piano di partizione della Palestina, il Supremo Comitato Arabo rifiut\u00f2 ogni cooperazione con l'ONU, considerando che \u00abi diritti naturali degli arabi di Palestina sono evidenti e non possono continuare ad essere oggetto di trattative\u00bb: cosa che numerosi studiosi considerano essere stato un grave errore tattico."}
{"id": "2030762", "revid": "767487", "url": "https://it.wikipedia.org/wiki?curid=2030762", "title": "Rift (album)", "text": "Rift \u00e8 il quarto album ufficiale in studio dei Phish. \u00c8 stato inciso nell'ottobre del 1992 e prodotto dal veterano della musica di Muscle Shoals Barry Beckett. L'album \u00e8 stato pubblicato dalla Elektra Records il 2 febbraio 1993."}
{"id": "2030769", "revid": "287204", "url": "https://it.wikipedia.org/wiki?curid=2030769", "title": "Lago di Loz", "text": "Il lago di Loz (pron. \"L\u00f3\") \u00e8 un piccolo lago alpino situato nei pressi di Valtournenche (Valle d'Aosta).\nToponimo.\nSecondo la pronuncia del patois valdostano, il toponimo \"Loz\" va pronunciato omettendo la \"z\" finale, quindi \"L\u00f2\", come per molti altri toponimi e cognomi valdostani e delle regioni limitrofe (la Savoia, l'Alta Savoia e il Vallese) e come i due laghi foneticamente omonimi nei comuni di Chamois e Antey-Saint-Andr\u00e9, ma entrambi ortografati \"Lod\".\nDescrizione.\nIl lago si trova a 1702 m s.l.m. ed ha una superficie di 8,169 km\u00b2.\nA causa della sua limitata estensione il lago non \u00e8 in grado di ospitare popolazioni stabili di uccelli acquatici, ma \u00e8 invece un piccolo paradiso naturale per diverse specie appartenenti alla \"piccola fauna\", tra le quali: libellule, diliti e rane temporarie.\nFauna.\nDurante la stagione riproduttiva della rana temporaria (aprile-maggio), si pu\u00f2 assistere al deponimento delle uova e di conseguenza al completo ciclo vitale che porter\u00e0 i girini usciti dalle uova a sviluppare le zampe atte a saltare e i polmoni per respirare fuori dall'acqua, a perdere le code e cambiare regime alimentare, passando da detritivori a carnivori."}
{"id": "2030775", "revid": "287204", "url": "https://it.wikipedia.org/wiki?curid=2030775", "title": "S\u00e9e", "text": "La S\u00e9e \u00e8 un breve fiume della Francia, che scorre interamente nel dipartimento della Manica, nella regione della Bassa Normandia.\nLa sorgente del fiume si trova nella localit\u00e0 \"Les Maures\" (comune di Chaulieu nel cantone di Sourdeval), a 219\u00a0m s.l.m. Il fiume si ingrossa rapidamente in seguito all'apporto di numerosi piccoli ruscelli e scorre verso ovest.\nIl corso del fiume \u00e8 scavato nello scisto e negli strati di granito di Vire-Carolles e di Avranches. Inizialmente pi\u00f9 stretta, la valle si allarga dopo Br\u00e9cey e la limitata pendenza porta alla formazione di meandri nella parte bassa del corso.\nDopo aver percorso 78\u00a0km il fiume si getta con una foce a estuario ingombra di banchi di sabbia e fango, nella baia del Mont Saint-Michel, nel canale della Manica, della quale contribuisce a ridurre l'insabbiamento prodotto dai sedimenti portati dalle maree, insieme ai fiumi S\u00e9lune e Couesnon.\nAffluenti.\nLa sua localizzazione geografica spiega la limitata superficie del suo bacino idrografico (487\u00a0km\u00b2) e la limitata importanza dei suoi affluenti\nA partire dalla sorgente gli affluenti sono:\nValle della S\u00e9e.\nIl corso del fiume attraversa i territori dei comuni di Sourdeval, Beauficel, Perriers-en-Beauficel, Ch\u00e9renc\u00e9-le-Roussel, Cuves, Br\u00e9cey, Vernix, Tirepied, Ponts-sous-Avranches, Saint-Senier-sous-Avranches e Avranches.\nIl fiume \u00e8 risalito dalle annuali migrazioni di salmoni e popolato da trote.\nNella valle, dopo Sourdeval, sono presenti numerosi mulini ad acqua, anticamente utilizzati per la fabbricazione della carta. Con il declino di questa attivit\u00e0 alcuni di essi si sono riconvertiti nella coltellineria."}
{"id": "2030777", "revid": "56588", "url": "https://it.wikipedia.org/wiki?curid=2030777", "title": "Sede titolare di Acquapendente", "text": ""}
{"id": "2030778", "revid": "618763", "url": "https://it.wikipedia.org/wiki?curid=2030778", "title": "Helmut Rix", "text": "Biografia.\nHelmut Rix nacque ad Amberg nel 1926; dopo gli studi liceali e il servizio militare in Marina nel 1946, studi\u00f2 a W\u00fcrzburg indogermanistica, filologia classica e storia. Nel 1947 si spost\u00f2 all'Universit\u00e0 di Heidelberg dove ottenne il dottorato nel 1950. Mor\u00ec il 3 dicembre 2004 in seguito a un incidente stradale."}
{"id": "2030783", "revid": "76963", "url": "https://it.wikipedia.org/wiki?curid=2030783", "title": "Michael McMillian", "text": "\u00c8 noto al pubblico per la sua interpretazione nello slasher \"Le colline hanno gli occhi 2\" e per il ruolo ricorrente del Reverendo Steve Newlin nella serie televisiva \"True Blood\".\nBiografia.\nNato a New York, \u00e8 cresciuto nella zona di Kansas City, ove ha frequentato la \"Blue Valley Northwest High School\".\nDurante un'intervista, McMillian ha definito la sua adolescenza come quella di una \"quasi nerd\", appassionato di fumetti e libri e poco attirato dallo sport.\nSi \u00e8 laureato in Michigan, alla \"Interlochen Center for the Arts\", ma prima ha studiato presso la \"Carnegie Mellon University\". Il primo colloquio lavorativo l'ha comunque avuto alla Carnegie, dove ha anche firmato un contratto d'assunzione.\nNel 2003 appare nel telefilm \"Veronica Mars\", nella puntata \"Allarme bomba\", nel ruolo di Pete.\nHa debuttato nel mondo dello spettacolo facendo da principale interprete in un commedia indipendente, \"Dorian Blues\", film sulla scoperta di un adolescente della propria identit\u00e0 omosessuale.\nLa prima importante apparizione la fa nella serie tv \"Luis\", cui ha partecipato solo all'episodio pilota per poi dedicarsi anima e corpo alla sit-com \"Le cose che amo di te\". \nHa avuto il ruolo di Harper nella serie tv sul mondo medico \"Saved\"; ma \u00e8 diventato discretamente famoso dopo la sua apparizione in \"Le colline hanno gli occhi 2\" nella parte di Napoleon, una recluta della Guardia Nazionale alle prese con una banda di mutanti. Dal 2008 interpreta il ruolo ricorrente del Reverendo Steve Newlin nella serie televisiva \"True Blood\" ed \u00e8 inoltre coautore del fumetto tratto dalla serie.\nDa alcuni anni, McMillian abita in una villa a Los Angeles."}
{"id": "2030784", "revid": "56588", "url": "https://it.wikipedia.org/wiki?curid=2030784", "title": "Sede titolare di Altino", "text": ""}
{"id": "2030788", "revid": "599013", "url": "https://it.wikipedia.org/wiki?curid=2030788", "title": "Lorenzen Wright", "text": "Carriera.\nBench\u00e9 cresciuto ad Oxford, nello stato del Mississippi, la carriera cestistica ha legato profondamente Lorenzen Wright alla citt\u00e0 di Memphis, dove ha giocato a livello liceale, collegiale e professionistico. Al suo secondo anno nelle competizioni universitarie, disputate con la maglia della University of Memphis, venne selezionato nel terzo quintetto All-American.\nSelezionato col numero sette nel Draft NBA 1996 da parte dei Los Angeles Clippers, ha giocato tredici stagioni nella NBA, indossando le maglie di Clippers, Hawks, Grizzlies, Kings e Cavaliers.\nIn carriera ha avuto una media di 8,0 punti e 6,4 rimbalzi a partita.\nLa scomparsa e la morte.\nWright \u00e8 stato visto vivo per l'ultima volta il 18 luglio 2010 ed \u00e8 stato dichiarato scomparso il successivo 22 luglio. \u00c8 stato trovato morto 6 giorni dopo. Il 911 ha ricevuto una chiamata dal cellulare di Wright all'1:00 di notte del 19 luglio; mentre la telefonata con l'agente di polizia era in corso si sono uditi alcuni colpi d'arma da fuoco.(L'agente di polizia del 911 che ha ricevuto la chiamata l'ha ignorata senza mandare pattuglie).La sua ex moglie, Sherra Wright, viene arrestata per omicidio di primo grado in data 16 dicembre 2017 dopo il ritrovamento dell'arma da fuoco."}
{"id": "2030789", "revid": "827882", "url": "https://it.wikipedia.org/wiki?curid=2030789", "title": "Boschi San Marco", "text": "Boschi San Marco \u00e8 una frazione di circa 600 abitanti del comune di Boschi Sant'Anna, in provincia di Verona. Dista circa 1,5 km dal capoluogo sulla strada che conduce a Marega di Bevilacqua e si sviluppa nella parte centrale del territorio comunale.\nL'etimologia del toponimo \u00e8 simile a quella del capoluogo comunale, ovvero deriva da un nome lasciato dai veneziani che si recavano nel bosco che sorgeva nel territorio per rifornirsi di tronchi da inviare in citt\u00e0 per la costruzione di edifici. I veneziani intitolarono questo centro, vicino al bosco, al loro Santo patrono, San Marco Evangelista.\nSul territorio sono presenti numerose ville ed altri edifici storici, tra cui numerose case a corte, possedimenti delle famiglie che hanno governato in questi luoghi.\nL'attivit\u00e0 economica trainante della frazione rimane l'agricoltura. Nella zona si coltivano maggiormente mais, frumento e sorgendo nella terra dei frutteti, mele e pere. Nelle vicinanze sorgono anche due piccole zone industriali dove si sono insediate piccole aziende quasi tutte legate all'artigianato."}
{"id": "2030801", "revid": "767487", "url": "https://it.wikipedia.org/wiki?curid=2030801", "title": "Marquis of Kensington", "text": "Marquis of Kensington \u00e8 stato un progetto musicale inglese, sviluppato interamente in studio di registrazione alla fine degli anni sessanta.\nStoria.\nFacevano parte del progetto Robert Wace, all'epoca manager dei The Kinks, come musicista/cantante, e il produttore Mike Leander , gi\u00e0 in forza alla Decca, durante gli anni sessanta, e in seguito alla Bell, negli anni settanta; aveva inoltre collaborato con Gary Glitter, Peter Frampton, Joe Cocker, Marc Bolan, The Small Faces e altri.\nBasti pensare che il loro primo lavoro, il 45 giri \"The Changing of the Guard\", \u00e8 opera di Wace, che pur usando la propria voce - preferendo mantenere l'anonimato - fece comparire al proprio posto in copertina il produttore, Leander. E a certificare la natura scherzosa dell'opera, sul lato B del disco viene proposto un brano, questa volta attribuito ai The Marquis of Kensington's Minstrels, suonato al contrario, con il titolo \"Reverse Thrust\".\n\"The Changing of the Guard\" riscosse talmente tanto successo da venir utilizzata dal regista Peter Whitehead come colonna sonora del suo documentario del 1967 \"Tonite Let's All Make Love in London\".\nIl pezzo strumentale \"Flash\" del 1968 - originariamente suonato con pianoforte, organo Hammond, stomping beat e fuzz guitar - venne poi ripreso nel 1969 da Lee Patterson Train. Ma fu, sempre nel 1969, il direttore d'orchestra Mario Battaini che, con il nome d'arte di The Duke of Burlington, lo riarrangi\u00f2 e present\u00f2 in una differente versione, rendendolo un successo internazionale.\nTra le registrazioni del gruppo nel 1968 vi \u00e8 anche una cover di un pezzo originariamente cantato nel 1962 da Carole King \"It Might as Well Rain Until September\"."}
{"id": "2030804", "revid": "76963", "url": "https://it.wikipedia.org/wiki?curid=2030804", "title": "Walter McCarty", "text": ""}
{"id": "2030805", "revid": "287204", "url": "https://it.wikipedia.org/wiki?curid=2030805", "title": "Coppa Citt\u00e0 di Busto Arsizio", "text": "La Coppa Citt\u00e0 di Busto Arsizio era una corsa in linea maschile di ciclismo su strada, che si svolse nella citt\u00e0 varesotta di Busto Arsizio (toccando talora anche i territori limitrofi), dal 1923 al 1967."}
{"id": "2030808", "revid": "14475", "url": "https://it.wikipedia.org/wiki?curid=2030808", "title": "Rintja", "text": ""}
{"id": "2030815", "revid": "547034", "url": "https://it.wikipedia.org/wiki?curid=2030815", "title": "EC 1.18", "text": "La EC 1.18 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni proteine contenenti centri ferro-zolfo.\nSotto-sottoclassi.\nEsistono due ulteriori sotto-sottoclassi:"}
{"id": "2030817", "revid": "38120", "url": "https://it.wikipedia.org/wiki?curid=2030817", "title": "Xiao Xiao", "text": ""}
{"id": "2030825", "revid": "122315", "url": "https://it.wikipedia.org/wiki?curid=2030825", "title": "Prolagus corsicanus", "text": ""}
{"id": "2030831", "revid": "156341", "url": "https://it.wikipedia.org/wiki?curid=2030831", "title": "Roma Calcio Femminile", "text": "La Societ\u00e0 Sportiva Dilettantistica Roma Calcio Femminile, meglio nota come Roma e talvolta abbreviata come Roma CF o Roma C.F. per distinguerla dalla pi\u00f9 recente squadra femminile dell'AS Roma, \u00e8 una storica societ\u00e0 calcistica femminile con sede a Roma. Tra le pi\u00f9 longeve societ\u00e0 che partecipano al campionato italiano di calcio femminile, ha militato pi\u00f9 volte in Serie A, la massima serie nazionale, l'ultima nella stagione 2011-2012. Dalla stagione 2013-2014 \u00e8 iscritta al campionato di Serie B.\nStoria.\nGli inizi.\nIl club nacque in zona Ostia nel 1965 come A.C.F. Roma Lido su iniziativa di Mira Rosi Bellei, insegnante di educazione fisica, moglie di Franco Bellei, a sua volta fondatore, nel 1968, della Lazio 2000.\nIl primo campo di gioco fu quello del Lido di Ostia, su cui la squadra si allenava tra le 5 e le 7 del mattino.\nIl presidente della Roma, Franco Evangelisti, non fece alcun problema per il nome che avevano assunto perch\u00e9 differente dal loro (A.S. Roma) soprattutto nel 1968, quando all'atto dell'affiliazione alla F.I.C.F. decisero di iscriversi come A.C.F. Roma togliendo dalla denominazione il \"Lido\".\nIl club giallorosso nel giro di due anni disputa alcune amichevoli, la prima in assoluto fu disputata a Nettuno il 28 ottobre 1967 contro il Femminil Club Napoli e termin\u00f2 pari (2-2). In nessun modo la professoressa Bellei cerc\u00f2 di portar via le ragazze alle altre squadre sorte a Roma con metodi antisportivi e, con i primi successi, lo spirito di emulazione port\u00f2 tante giovani a riconoscersi nella Roma e a voler chiedere di poter giocare con le giallorosse.\nLa Lazio 2000 fu costituita da Franco Bellei alla fine del 1967, primi mesi del 1968, per poter permettere a tutte le ragazze di poter giocare fra di loro trovare subito un \"partner\" con cui confrontarsi e la scelta di quel nome fu fatto solo per comodit\u00e0 e senza la contrapposizione in atto fra le squadre calcistiche maschili.\nEntrambe le societ\u00e0 romane si presentarono il 4 febbraio 1968 allo studio dell'avvocato Trabucco e costituirono la F.I.C.F., federazione che gest\u00ec il primo campionato femminile e riusc\u00ec a calamitare tutte le maggiori e pi\u00f9 vecchie compagini femminili sorte fra il 1965 e il 1967, malgrado alcune defezioni, societ\u00e0 che confluirono nell'UISP.\nVinto il girone sud imbattuta, la Roma si present\u00f2 al doppio confronto contro le torinesi del Real Torino dei fratelli Rambaudi. Vinto agevolmente il primo incontro, rischi\u00f2 di perdere l'ingresso in finale perch\u00e9 a Torino, sotto di un gol, fu il suo portiere Adriana Federici ad evitare la capitolazione parando un rigore alla torinese Silvana Cittadino, riuscendo poi a pareggiare l'incontro e andare allo spareggio sul neutro di Pisa, incontro e scudetto poi vinto dal Genova.\nLo scudetto vinto, perduto e restituito.\nLa \"Federazione di Viareggio\", come venne battezzata la F.I.C.F., con il suo primo campionato smosse le aspettative di molte squadre di provincia che sorsero repentinamente molto spesso a scapito di quelle gi\u00e0 esistenti.\nLa trasmigrazione delle ragazze, soprattutto minorenni, mise in difficolt\u00e0 la F.I.C.F. che aveva copiato parte del proprio statuto dalla F.I.G.C. avendo previsto solo un vincolo annuale per tutte le calciatrici e il mancato rinnovo dei cartellini delle pi\u00f9 giovani provoc\u00f2 seri problemi. Alcune ragazze lasciarono la Lazio 2000 per passare alla neo-costituita Zucchet Lazio che si iscrisse al campionato U.I.S.P.\nIl campionato F.I.C.F. 1969 vide ancora Genova e Roma protagoniste, ma fu necessario uno spareggio a Grosseto per poterlo assegnare, spareggio deciso dal gol di Barbara Ostili al 24' del secondo tempo.\nMentre si preparano le basi per il campionato 1970, domenica 25 gennaio a Torino alla premiazione degli arbitri che presero parte alla Coppa Europa girano voci di secessione e per la F.I.C.F. in lotta per il riconoscimento del C.O.N.I. \u00e8 un brutto colpo. La Roma si \u00e8 schierata dalla parte delle ammutinate capitanate dalla Gommagomma di Meda gi\u00e0 il 5 gennaio, quando, nell'ufficio del Sottosegretario dello Sport e Spettacolo on. Franco Evangelisti, Mira Bellei firma con altre 9 societ\u00e0 l'atto costitutivo della F.F.I.G.C. romana.\nLa F.I.C.F. di colpo si trova senza squadre e senza calciatrici da tesserare. Nel tentativo di ricucire lo strappo la F.I.C.F. cerca in extremis di farle recedere, ma, nell'assemblea della F.I.C.F. dell'8 febbraio indetta da Mazzoni e Rambaudi, il direttivo usa il pugno di ferro e decide di togliere lo scudetto vinto dalla Roma per assegnarlo al Genova secondo classificato, altra societ\u00e0 dimissionaria la quale, sportivamente, riconosce alle giallorosse il merito acquisito sul campo respingendo la delibera.\nIl titolo rimase non assegnato per 3 lunghi anni, fino a quando la Federazione Unificata (la F.F.I.U.G.C.) con suo comunicato n. 46 del 23 dicembre 1973 lo rese definitivamente alla Roma.\nLa rinuncia al campionato.\nI Bellei non avevano mai pagato degli stipendi alle calciatrici e quei pochi premi dati a fine partita a titolo di rimborso spese erano dovuti esclusivamente agli introiti derivati dalla vendita dei biglietti da parte delle societ\u00e0 che settimanalmente per amichevoli o per partite di campionato le ospitavano sul loro campo. Mira Bellei era arrivata anche a rifiutare la sponsorizzazione dell'Algida perch\u00e9 la societ\u00e0 si reggeva esclusivamente con questi ridotti introiti riuscendo a pagare da sola anche le trasferte in aereo a Cagliari. L'aver detto si alla ditta Martinel Mobili fu un caso eccezionale e non la causa effettiva della mancata iscrizione al campionato 1974.\nBen pi\u00f9 gravi i motivi che indussero la Bellei ad abbandonare il calcio giocato ritirando la squadra. La causa pi\u00f9 grave fu senza dubbio le avances fatte da alcuni dirigenti e/o presidenti di squadre laziali e limitrofe di voler portar loro via delle calciatrici offrendo degli assegni postdatati. Segnalato il grave problema alla F.I.G.C.F., fu proprio il mancato intervento del presidente Giovanni Trabucco da sempre vicino alla squadra giallorossa, il quale non prese d'ufficio alcuna decisione atta a tutelare la societ\u00e0 danneggiata dal comportamento antisportivo e truffaldino di altre societ\u00e0 tesserate, a far traboccare il vaso e far recedere la presidentessa giallorossa la quale prese la ferma, decisa e definitiva decisione di chiudere con quello che non riusciva pi\u00f9 a considerare come uno sport pulito. Inutili le sollecitazioni da parte della stampa sportiva romana che accus\u00f2 la professoressa di voler distruggere la societ\u00e0 per motivi personali, club che aveva ormai assunto una posizione importante nel panorama calcistico femminile nazionale e che veniva cos\u00ec cancellato con un colpo di spugna.\nSimbolo della Roma femminile.\nLo stemma.\nL'attuale logo della Roma femminile \u00e8 composto dalla classica Lupa Capitolina.\nOrganico.\nRosa 2020-2021.\nRosa, ruoli e numeri di maglia come da sito societario, integrati dal sito \"Football.it\".\nStaff tecnico.\nStaff tecnico come da sito ufficiale."}
{"id": "2030833", "revid": "110157", "url": "https://it.wikipedia.org/wiki?curid=2030833", "title": "Campionato mondiale di pallavolo maschile 1956", "text": "Il campionato mondiale di pallavolo maschile 1956 si \u00e8 svolto dal 30 agosto al 12 settembre 1956 a Parigi, in Francia: al torneo hanno partecipato ventiquattro squadre nazionali e la vittoria finale \u00e8 andata per la prima volta alla Cecoslovacchia.\nPrima Fase.\nLa prima squadra di ciascun gruppo viene inserita in un girone finale da 10 squadre per determinare le posizioni dalla prima alla decima. Le altre classificate vengono inserite in un girone finale a 10 squadre per stabilire le posizioni dall'undicesima alla ventesima.\nClassifica finale.\nFormazione: Karel Bro\u017e, Karel L\u00e1zni\u010dka, Zden\u011bk Mal\u00fd, Jarom\u00edr Paldus, Milan Purnoch, Franti\u0161ek Schwarzkopf, Bohumil Goli\u00e1n, Ladislav Synovec, Karel Paulus, Josef Tesa\u0159, Josef Musil, Josef Bro\u017e. Allenatore: Josef Koz\u00e1k."}
{"id": "2030834", "revid": "599013", "url": "https://it.wikipedia.org/wiki?curid=2030834", "title": "Amoretti", "text": "Amoretti \u00e8 una raccolta di sonetti scritti da Edmund Spenser, ispirati dalla tradizione delle poesie d'amor cortese, che illustrano il corso del corteggiamento del poeta ad Elizabeth Boyle, della quale loda la bellezza sia fisica, sia spirituale.\nStoria.\n\"Amoretti\" fu pubblicato nel 1595 a Londra da William Ponsonby. Il volume consiste in 89 sonetti, seguiti da due poemi brevi, \"Anacreontics\" ed \"Epithalamion\", quest'ultimo una celebrazione pubblica in forma poetica del matrimonio.\nAnalisi dell'opera.\nL'aspetto peculiare dei sonetti di Spenser \u00e8 che l'adorazione del poeta per la sua amata non conduce a un epilogo di disperazione, come nella raccolta \"Astrophil e Stella\" di Philip Sidney, ma alla riconciliazione e al matrimonio. In generale i sonetti di Spenser non si basano sulla frustrazione amorosa ma sulla speranza anticipata dell'amore eterno."}
{"id": "2030835", "revid": "729019", "url": "https://it.wikipedia.org/wiki?curid=2030835", "title": "Ricky Sinz", "text": "Biografia.\nNato e cresciuto nell'Illinois, ha i primi approcci con la pornografia come cofondatore della societ\u00e0 di film porno eteresessuali \"Hole and a Heartbeat Studios\", in cui lavora come regista, produttore ed interprete di alcune pellicole hard. Il suo debutto nella pornografia gay avviene nel 2007 dopo aver firmato un contratto di un anno con i Raging Stallion Studios, per i quali aveva gi\u00e0 lavorato come direttore tecnico.\nIl suo debutto avviene nel film \"Ink Storm\", diretto da Jake Deckard, ma conosce la popolarit\u00e0 grazie al film \"Grunts\", film della durata di 12 ore e diviso in tre parti, per quale vince vari premi. Sinz si definisce bisessuale e si esibisce principalmente come attivo, solo nei film \"Big Bigger Biggest: Part 1\" e \"Refocus\" ha interpretato una scena come passivo. Sinz, che \u00e8 noto anche per i numerosi tatuaggi sparsi per il corpo, ha partecipato anche a video estremi, come bareback e fist-fucking.\nNel 2008, dopo che il suo contratto in esclusiva con i Raging Stallion Studios scade, ottiene un rinnovo, divenendo il primo attore ad aver un contratto a vita con Raging Stallion. Nel 2009 vince 4 GayVN Award per il film \"To the Last Man\", tra cui miglior attore e miglior attivo.\nTerminata l'attivit\u00e0 come attore pornografico, Sinz si dedica all'attivit\u00e0 di DJ e produttore discografico di musica techno. \u00c8 proprietario delle etichette discografiche Sin Factory Records, Nemesis Records e Nacht. Si \u00e8 esibito in club ed a eventi della scena techno, tra cui Tomorrowland. Nel 2018 ha pubblicato alcuni singoli con l'etichetta italiana Jambalay Records. Inoltre ha preso parte come attore ad alcuni produzioni per il cinema indipendente, tra cui \"Profane\" del regista iracheno-americano Usama Alshaibi."}
{"id": "2030838", "revid": "1851848", "url": "https://it.wikipedia.org/wiki?curid=2030838", "title": "Massimiliano Cappellini", "text": "Carriera.\nGiocatore.\nClub.\nPromettente prodotto del vivaio del , nel quale entra all'et\u00e0 di 10 anni. Compie tutta la trafila delle giovanili e il 28 febbraio 1988 a 17 anni esordisce in Serie A in prima squadra, contro la . Nella stagione successiva esordisce anche in Coppa dei Campioni, subentrando nei tempi supplementari nella gara di ritorno degli ottavi di finale giocata a Belgrado, contro la Stella Rossa, e vinta ai calci di rigore.\nNel 1989 passa al , in Serie B, ma gi\u00e0 a novembre viene girato al , dove rimane per tre stagioni conquistando la promozione in Serie B nel campionato 1990-1991, nel quale realizza 7 reti.\nRientrato al Milan, passa nuovamente in prestito all'Atalanta, dove non gioca mai chiuso da Ganz e Rambaudi, e da settembre al , dove mette a segno 14 reti in 15 partite nel campionato di Serie C1 1992-1993, anche se a fine dicembre '92 si rompre il perone, infortunio che lo tiene lontano dal campo per due mesi e mezzo.\nLa buona stagione lariana gli vale il trasferimento in compropriet\u00e0 al Foggia in Serie A. Rimane in Puglia per due stagioni nella massima serie, conquistando la salvezza con Zden\u011bk Zeman e senza poter evitare la retrocessione nella stagione successiva con Enrico Catuzzi. Nel 1995 lo preleva il , per girarlo al nell'ambito del trasferimento di Filippo Inzaghi ai ducali, dove \u00e8 la seconda scelta dell'attacco emiliano dietro Nicola Caccia e Gianpietro Piovani; contribuisce comunque con due reti in 28 partite alla prima salvezza della squadra piacentina in Serie A.\nA fine stagione viene ceduto all', dove realizza 16 reti contribuendo alla promozione dei toscani in Serie A; nella stagione successiva le reti nella massima serie sono 9, record personale. All'inizio della stagione 1998-1999 subisce un grave infortunio al ginocchio, che ne pregiudica la stagione e ne modifica il gioco, arretrando la posizione negli anni successivi nel ruolo di mezzapunta. Rimane in forza agli azzurri fino alla stagione 2004-2005, diventandone una bandiera e disputando in totale quattro stagioni in Serie A e cinque in Serie B.\nNazionale.\nAppena uscito dalla primavera del , nel 1988, gioc\u00f2 5 partite con la nazionale Under-16, realizzando 4 reti.\nNel 1993 con la nazionale olimpica partecip\u00f2 ai Giochi del Mediterraneo in Francia, venendo convocato per 5 partite ma senza mai scendere in campo.\nDirigente sportivo.\nDopo aver appeso le scarpette al chiodo ha svolto il ruolo di team manager dell'. Nel dicembre 2010 diviene direttore generale dello Spezia, incarico che mantiene fino al 15 marzo 2011.\nNel luglio 2011 fa nuovamente ritorno all'Empoli, come direttore generale del settore giovanile."}
{"id": "2030846", "revid": "180202", "url": "https://it.wikipedia.org/wiki?curid=2030846", "title": "Una morte in famiglia", "text": ""}
{"id": "2030853", "revid": "154398", "url": "https://it.wikipedia.org/wiki?curid=2030853", "title": "Basso numerato", "text": ""}
{"id": "2030854", "revid": "154398", "url": "https://it.wikipedia.org/wiki?curid=2030854", "title": "Basso figurato", "text": ""}
{"id": "2030856", "revid": "1711941", "url": "https://it.wikipedia.org/wiki?curid=2030856", "title": "Negib Azoury", "text": "Biografia.\nDi fede maronita, dopo aver studiato a Istanbul e Parigi, divenne funzionario ottomano nel sangiaccato di Gerusalemme, diventandone il vice-Governatore.\nFu influenzato dai giovani ideali del nazionalismo arabo e dal vecchio antisemitismo francese, avendo avuto come mentore Maurice Barr\u00e8s.\nOpporr\u00e0 presto il suo nazionalismo arabo al Sionismo, col quale s'era confrontato a Gerusalemme.\nNel 1904, pubblic\u00f2 il suo libro (in francese) \"Le r\u00e9veil de la Nation Arabe dans l'Asie turque\" in cui preconizzava la nascita di una nuova entit\u00e0 statuale, distaccata dall'Impero ottomano, che egli considerava corrotto guidato da un tiranno (il Sultano Abdul Hamid II). Secondo quanto scritto, la \"nazione araba\":\nIn tale libro, attaccava ugualmente la politica sionista e denunciava quello che egli defin\u00ec il \"pericolo ebraico universale\".\nProfetizzava inoltre gli scontri che avrebbero opposto il nazionalismo arabo al nazionalismo ebraico \u00abdestinati ad affrontarsi senza tregua fino a che uno dei due prevarr\u00e0. La sorte del mondo intero dipender\u00e0 dall'esito finale di questa lotta tra due popoli rappresentanti opposti principi\u00bb\nCerc\u00f2 di fondare una \"Lega della patria araba\" il cui programma si vuole sia d'impronta liberale:\nI suoi scritti gli valsero una condanna a morte da parte di Istanbul, cui egli sfuggir\u00e0 rifugiandosi al Cairo, guadagnandosi stima e fama nelle capitale europee, Londra compresa. \nNei suoi scritti, egli fu assai vicino alle idee difese dagli intellettuali musulmani, come l'aleppino al-Kaw\u0101kib\u012b o Rash\u012bd Rid\u0101."}
{"id": "2030858", "revid": "110157", "url": "https://it.wikipedia.org/wiki?curid=2030858", "title": "Vol\u010dansk", "text": "Vol\u010dansk \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul versante orientale degli Urali settentrionali, sulle sponde del fiume Vol\u010danka, 452\u00a0km a nord del capoluogo Ekaterinburg. Dal punto di vista amministrativo, dipende direttamente dalla citt\u00e0 (\"gorod\") di Karpinsk.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2030862", "revid": "439868", "url": "https://it.wikipedia.org/wiki?curid=2030862", "title": "Aguila", "text": "El Aguila (detto anche in inglese \"The Eagle\"), il cui vero nome \u00e8 Alejandro Montoya, \u00e8 un personaggio dei fumetti, creato da Mary Jo Duffy (testi) e Trevor Von Eeden (disegni), pubblicato dalla Marvel Comics. La sua prima apparizione avviene in \"Power Man and Iron Fist\" n. 58 (agosto 1979). \u00c8 detto anche \"Il maestro\" (\"The Master\") e \"Scintillante spada della giustizia\" (\"Flashing Sword of Justice\") per la sua abilit\u00e0 con la spada.\nBiografia del personaggio.\nTrasferitosi dalla nativa Spagna negli Stati Uniti d'America, Alejandro Montoya, scopr\u00ec di essere un mutante e decise di utilizzare le sue abilit\u00e0 per combattere il crimine, soprattutto spacciatori e criminali senza poteri, usando l'identit\u00e0 segreta di Aguila, un nome in codice che la sua famiglia si passa di generazione in generazione. Aiut\u00f2 anche Power Man (Luke Cage) e Pugno d'acciaio per proteggere Jeryn Hogarth da un banda di assassine, e successivamente li aiut\u00f2 nella cattura di Slasher e contro il Costrittore; mentre assieme alle Figlie del Drago combatt\u00e9 contro dei mercenari alle dipendenze di Ward Meachum e contro Fera.\nSuccessivamente rientr\u00f2 in Spagna per salvare il suo villaggio dal mutante Conquistador. Aguila \u00e8 rimasto depotenziato dagli eventi dell'M-Day. Ma \u00e8 comunque considerato una potenziale recluta per L'Iniziativa dei 50 stati di Iron Man.\nPoteri e abilit\u00e0.\nAguila possedeva il potere mutante di generare cariche elettrostatiche con il corpo, tali scariche potevano arrivare a 100.000 volt attraverso condotti metallici. Combinava i suoi poteri con l'uso di una spada d'acciaio. \u00c8 anche uno spadaccino provetto, un buon combattente nella lotta corpo a corpo e un ottimo acrobata."}
{"id": "2030865", "revid": "287204", "url": "https://it.wikipedia.org/wiki?curid=2030865", "title": "Volcansk", "text": ""}
{"id": "2030866", "revid": "80339", "url": "https://it.wikipedia.org/wiki?curid=2030866", "title": "Volchansk", "text": ""}
{"id": "2030875", "revid": "279320", "url": "https://it.wikipedia.org/wiki?curid=2030875", "title": "Musica hardcore", "text": ""}
{"id": "2030878", "revid": "110157", "url": "https://it.wikipedia.org/wiki?curid=2030878", "title": "Campionato mondiale di pallavolo maschile 1952", "text": "Il campionato mondiale di pallavolo maschile 1952 si \u00e8 svolto dal 17 al 29 agosto 1952 a Mosca, in Unione Sovietica: al torneo hanno partecipato undici squadre nazionali e la vittoria finale \u00e8 andata per la seconda volta consecutiva all'URSS.\nPrima Fase.\nLe prime due squadre di ciascun gruppo vengono inserite in un girone finale da 6 squadre per determinare le posizioni dalla prima alla sesta. Le altre classificate vengono inserite in un girone finale a 5 squadre per stabilire le posizioni dalla settima all'undicesima.\nPodio.\nCampione.\nUnione Sovietica(Secondo titolo)\nSecondo posto.\nCecoslovacchia\nTerzo posto.\nBulgaria"}
{"id": "2030879", "revid": "279320", "url": "https://it.wikipedia.org/wiki?curid=2030879", "title": "Lancinhouse", "text": ""}
{"id": "2030885", "revid": "599013", "url": "https://it.wikipedia.org/wiki?curid=2030885", "title": "Pietro Bronzini", "text": "Carriera.\nCresciuto nelle giovanili del Milan, Bronzini approd\u00f2 in prima squadra nella 1916-1917 disputando, prima e dopo la prima guerra mondiale, 142 partite in rossonero e realizzando 5 gol. Indoss\u00f2 anche la fascia di capitano nella per due stagioni, dal 1924 al 1926."}
{"id": "2030886", "revid": "547034", "url": "https://it.wikipedia.org/wiki?curid=2030886", "title": "Mike W. Barr", "text": "Biografia.\nBarr inizi\u00f2 a lavorare per DC Comics realizzando la sceneggiatura di una storia di otto pagine con protagonista Elongated Man per \"Detective Comics\" n. 440; realizz\u00f2 \"Captain America\" n. 241 per Marvel Comics, e collabor\u00f2 spesso con entrambe le case editrici.\nNel 1982, scrisse la miniserie di dodici episodi \"Camelot 3000\", disegnata da Brian Bolland ed incentrata sulla figura di Re Art\u00f9 che, nell'anno 3000, salva l'Inghilterra da una minaccia aliena. Questa serie venne nominata per il premio Kirby Awards come \"Best Finite Serie\".\nCon i disegni di Jim Aparo, a partire dall'agosto 1983 cur\u00f2 la serie \"Batman and the Outsiders\".\nCon Jerry Bingham realizz\u00f2 ' (\"Batman: Son of the Demon\") e con Tom Griendberg il seguito ' (\"Batman: Bride of the Demon\")."}
{"id": "2030888", "revid": "1149807", "url": "https://it.wikipedia.org/wiki?curid=2030888", "title": "Yu-Gi-Oh! Forbidden Memories", "text": "Yu-Gi-Oh! Forbidden Memories, anche conosciuto in Giappone come , \u00e8 un videogioco prodotto dalla Konami e pubblicato per la prima volta nel 1999 per la piattaforma PlayStation.\nTrama.\nLa vicenda inizia nell'antico Egitto pi\u00f9 o meno 5.000 anni fa. Il giocatore veste i panni di un giovane principe che ha la mania per un gioco di carte molto famoso in quel posto. Appena iniziata l'avventura il principe viene sgridato da Simon Muran il suo tutore e colui che gli ha insegnato a giocare. Dopo una lunga ramanzina si reca nel negozio a giocare a carte dove incontra Teana, una sua grande amica, e anche altri tre paesani. Dopo che il principe \u00e8 uscito dal negozio, Teana lo invita nella piazza della citt\u00e0 dove forse potr\u00e0 incontrare Jono, l'altro suo migliore amico, che quella sera non si era fatto vedere al negozio. Infatti quest'ultimo si trover\u00e0 proprio nella piazza a combattere contro Seto, il pupillo del mago Heishin (i maghi si dividono in maghi e gran maghi).\nJono viene duramente sconfitto e perci\u00f2 propone un duello tra Seto e il principe. Seto per\u00f2 si rifiuta perch\u00e9 deve andare altrove e il principe torna a palazzo dove si scontra con Simon Muran. Se il giocatore riesce a batterlo questi gli consentir\u00e0 di tornare al negozio per sfidare Seto altrimenti sar\u00e0 costretto a ritornare nella sua stanza. In tutti i casi, il principe torna a palazzo e il luogo viene attaccato da Heishin e i suoi scagnozzi. Il principe tenta di fuggire ma viene fermato da Seto che gli chiede il Puzzle del Millennio. In quel momento arriva Simon Muran che consegna il puzzle al principe, il quale si mette in fuga ma viene bloccato da Heishin che lo sfida a duello. Il principe viene sconfitto poich\u00e9 le carte dell'avversario sono troppo forti e gli viene ordinato di consegnargli il puzzle. Tuttavia, sotto suggerimento di Simon Muran, lo distrugge e cos\u00ec il principe finisce all'interno del puzzle. In questo posto diventa uno spirito che potr\u00e0 uscire soltanto quando l'oggetto verr\u00e0 ricomposto e sar\u00e0 insieme agli altri sei oggetti.\nPassati 5000 anni, un ragazzo di nome Yugi insieme al suo amico Joey ricompone il puzzle e la storia riparte durante un torneo di carte organizzato dalla Kaiba Corporation (lo stesso a cui giocava il principe). Dopo aver affrontato diversi avversari nei turni preliminari per accedere alle finali, il giorno prima dell'inizio della fase finale sopraggiunge un certo Shadi che con la Chiave del Millennio guarda nella mente di Yugi. Dopo aver notato lo spirito del principe, gli consegna sei carte bianche che sembrano apparentemente inutili. Il giorno dopo si aprono le finali e il protagonista deve vedersela con Shadi; una volta battuto la sua Chiave e la Bilancia del Millennio vengono rinchiusi in due delle carte bianche. Agli ottavi di finale si disputa un duello con Bakura e dopo la sua sconfitta cede l'Anello del Millennio. Nel turno successivo vi \u00e8 Maximillion Pegasus, l'inventore del gioco di carte, il quale una volta battuto d\u00e0 il suo Occhio del Millennio. Nelle semifinali viene affrontata Isis, e dopo averla battuta consegna la Collana del Millennio. Nel frattempo, nell'altra semifinale, Joey viene sconfitto da Kaiba, l'ideatore del torneo. Nella finale Yugi deve sconfiggere quest'ultimo per ottenere l'ultimo Oggetto del Millennio, lo Scettro. Una volta venuto in possesso di tutti gli oggetti, il principe viene liberato dalla sua prigionia.\nLa storia ricomincia qualche giorno dopo la distruzione del puzzle. Viene rivelato che i genitori del principe sono morti e che Simon Muran gli ha lasciato una mappa che gli indica un negozio simile a quello che avevo visto in precedenza ma nascosto, dato che Heishin ha distrutto la citt\u00e0. Nel negozio nascosto ritrova Jono e Teana che lo invitano a sfidarli a duello. Poco dopo Jono racconta che dopo la scomparsa del principe la citt\u00e0 e il territorio circostante \u00e8 stato diviso in cinque parti ognuna controllata da un gran mago dove \u00e8 stato eretto un tempio a tema (montagna, prati, foresta, mare e deserto). In ogni edificio \u00e8 custodito un Oggetto del Millennio che deve recuperare affrontando rispettivamente un mago semplice e un gran mago per ognuno di essi.\nUna volta ottenuti tutti e cinque gli oggetti, il principe deve recuperare l'ultimo da Heishin nel suo tempio sulla montagna sopra la citt\u00e0, motivato anche dal fatto che Teana \u00e8 stata rapita e portata l\u00ec. Dopo aver oltrepassato un intricato labirinto, appare Seto che libera Teana e spiega che in realt\u00e0 non si tratta di un rapimento ma bens\u00ec di un'esca per attirarlo dentro al palazzo. Seto \u00e8 intenzionato a ribellarsi ad Heishin e pensa che solo il protagonista sia in grado di sconfiggerlo. Una volta mostrata la strada per la sua stanza, il principe affronta le guardie del corpo di Heishin, i maghi Sebek e Neku, poi sconfigge lo stesso Heishin. Una volta fatto ci\u00f2, Seto scorta il principe alla tomba dei suoi genitori e lo sfida per avere tutti gli Oggetti del Millennio da lui posseduti per risvegliare una temibile creatura e dominare il mondo. Dopo lo scontro, riappare Heishin che minaccia di uccidere Seto se non gli d\u00e0 tutti gli oggetti.\nDopo essere stato obbligato a cederglieli, Heishin risveglia DarkNite, la creatura che era stata sigillata in un sarcofago e che poteva ritornare alla luce soltanto avendo tutti gli Oggetti del Millennio. Questa creatura per\u00f2 non vuole eseguire i suoi ordini e con un incantesimo rinchiude il mago in una carta per poi bruciarlo, dopodich\u00e9 sfida il principe a duello. Una volta battuta, la creatura si trasforma in Nitemare, l'essere pi\u00f9 forte del gioco di carte, che desidera la rivincita. Terminata la battaglia, il principe viene eletto faraone mentre di Seto non si seppe pi\u00f9 nulla.\nModalit\u00e0 di gioco.\n\"Yu-Gi-Oh! Forbidden Memories\" non si basa completamente sulle regole del Duel Monsters, ma presenta regole un po' differenti (qualunque mostro pu\u00f2 essere evocato senza tributo, i life points non possono superare 8.000, si possono fondere mostri e anche magie e trappole senza l'utilizzo di Polimerizzazione, ad ogni inizio di turno si pescano tante carte fino ad arrivare a cinque, alcune carte hanno effetti differenti rispetto al normale e nessun mostro presenta degli effetti ma sono tutti normali). La grafica \u00e8 adatta per una piattaforma come la PlayStation, generalmente l'avventura \u00e8 piena di dialoghi con la stessa struttura grafica in 2D, mentre nei duelli ha una grafica in 3D ed \u00e8 possibile anche vedere gli scontri tra i mostri, piuttosto che solo le carte in movimento. In tutto ci sono 722 carte, in prevalenza mostri, che si raccolgono nella cartoteca. Ogni volta che si vince un duello sia nella modalit\u00e0 avventura sia nella modalit\u00e0 duello libero oltre alle stelle si vince anche una carta la cui potenza \u00e8 uguale alle abilit\u00e0 dimostrate nel duello. Oltre alla classica modalit\u00e0 avventura c'\u00e8 in alternativa il duello per due giocatori, o lo scambio di carte tra questi ultimi, ovviamente per farlo si deve avere un blocco su due memory cards.\nLe carte.\nLe carte vengono rappresentate in due modi diversi a seconda delle versioni. La versione giapponese le presenta come le prime carte che sono uscite qualche anno prima, in Europa sono come le carte normali che vengono ancora stampate oggi. Le carte in totale sono 722, la maggior parte sono mostri, con pochissime carte magie e trappola. Le carte e il gioco presentano alcune differenze dall'originale:"}
{"id": "2030899", "revid": "729019", "url": "https://it.wikipedia.org/wiki?curid=2030899", "title": "Martin B-10", "text": "Il Martin B-10, designazione aziendale Model 123, era un bombardiere medio ad ala media sviluppato dall'azienda aeronautica statunitense Glenn L. Martin Company nei primi anni trenta.\nQuando nel giugno 1934 venne introdotto nella United States Army Air Corps (USAAF), costitu\u00ec una decisiva svolta tecnologica nella realizzazione dei bombardieri, raggruppando una quantit\u00e0 di diverse soluzioni tecniche quali la costruzione interamente metallica abbinata ad un configurazione alare monoplana a sbalzo non controventata, l'adozione di flap, di un carrello d'atterraggio retrattile dotato di ruote frenate e di eliche a passo variabile, caratteristiche che nel 1932 faranno conferire alla Martin ed al suo progettista Peyton M. Magruder il Collier Trophy.\nFu anche il primo bombardiere prodotto in serie le cui prestazioni risultavano superiori a qualsiasi aereo da caccia in quel momento in servizio nell'USAAF.\nIl B-10, che serv\u00ec come base di sviluppo delle varianti B-12, B-13, B-14, A-15 e O-45, divent\u00f2 un riferimento per tutti i bombardieri progettati a livello mondiale che riproposero la sua impostazione nei bimotori e plurimotori progettati localmente.\nStoria del progetto.\nNei primi anni trenta la Glenn L. Martin Company di Baltimora, nel Maryland, ritenne di avviare lo sviluppo di un nuovo velivolo da bombardamento di concezione moderna da proporre all'United States Army, l'esercito statunitense, per la propria componente aerea e destinato a sostituire il parco velivoli basato su modelli dall'impostazione convenzionale a velatura biplana. Il progetto, identificato dall'azienda come Model 123 ed affidato all'ingegnere Peyton M. Magruder, era relativo ad un velivolo gestibile da un equipaggio di quattro membri, pilota, copilota, e due mitraglieri, uno per l'installazione nel muso ed uno per quella dorsale che, come nei precedenti bombardieri, occupavano postazioni tra loro comunicanti.\nIl modello era caratterizzato da una serie di innovazioni tecniche, le pi\u00f9 significative delle quali erano l'adozione di una struttura interamente metallica abbinata ad un configurazione alare monoplana a sbalzo, ovvero che non necessitava di alcuna controventatura, di uno scompartimento per il carico delle bombe e di un carrello d'atterraggio retrattile dotato di ruote frenate. La motorizzazione adottata, 2 radiali Wright SR-1820-E Cyclone capaci di 600\u00a0hp (447\u00a0kW) ciascuno, rappresentava un significativo aumento di potenza rispetto ai predecessori. Venne portato in volo per la prima volta il 16 febbraio 1932 per poi essere valutato dallo US Army, che gli assegn\u00f2 la designazione ufficiale XB-10, il successivo 20 marzo.\nIl B-10 segn\u00f2 una rivoluzione nella tecnica costruttiva dei bombardieri, rendendo immediatamente obsoleti i modelli prodotti fino ad allora. La sua costruzione interamente metallica, assieme alle sue avveniristiche - per il tempo - caratteristiche quali la cabina di pilotaggio chiusa, le mitragliatrici difensive montate in torrette rotanti, la costruzione interamente metallica, l'adozione di flap, il carrello d'atterraggio retrattile, il vano di carico per le bombe collocato internamente nella parte inferiore della fusoliera ed i motori totalmente racchiusi da una cappottatura abbinati ad eliche tripala a passo variabile divenne lo standard costruttivo utilizzato per le successive due decadi da tutte le aziende aeronautiche mondiali.\nGrazie alle intuizioni dell'ingegner Magruder, autore del disegno del prototipo XB-10, nel 1932 la Glenn L. Martin Company ottenne il prestigioso Collier Trophy.\nL'esemplare dell'XB-10 consegnato alla USAAF era leggermente diverso dal prototipo originale. Il Model 123 adottava sui motori degli anelli studiati dalla NACA, simili all'anello Townend mentre l'XB-10 era dotato di cappottature completamente avvolgenti che ne miglioravano ulteriormente la penetrazione aerodinamica. Inoltre venne adottata una torretta frontale rotante completamente vetrata, i pi\u00f9 performanti motori Wright R-1820-19 da 675\u00a0hp (503\u00a0kW) ed un aumento di 8 piedi nell'apertura alare. Quando vol\u00f2 nelle prove dimostrative del giugno 1932, il velivolo raggiunse la velocit\u00e0 di 317 km/h (197 mph) alla quota di 6\u00a0000 piedi (1\u00a0830 m), prestazioni incredibilmente pi\u00f9 elevate di qualsiasi pari ruolo del periodo.\nDopo il successo dell'XB-10 furono introdotte una serie di modifiche, tra cui la riduzione a soli 3 membri di equipaggio, l'aggiunta di cupolini a tutte le postazioni e l'impiego di una versione pi\u00f9 recente della motorizzazione, l'R-1820-25 da 675\u00a0hp (503\u00a0kW).\nIl 17 gennaio 1933 l'USAAF emise un ordine per la fornitura di 48 esemplari. I primi 14 vennero ridesignati YB-10 e consegnati alla Wright-Patterson Air Force Base (base aerea Wright-Patterson, ancora oggi attiva) a partire dal novembre 1933. L'YB-10, modello di produzione di serie, differiva in maniera minima dal prototipo XB-10 da cui derivava.\nImpiego operativo.\nNel 1935 l'USAAF emise una nuova richiesta per la fornitura di 103 nuovi esemplari ai quali venne applicata la denominazione B-10B (una versione che vantava solo modifiche minori rispetto all'YB-10) e che cominciarono ad essere consegnate dal luglio 1935. I B-10B vennero impiegati con il 2nd Bomb Group di stanza al Langley Field, col 9th Bomb Group al Mitchel Field, col 19th Bomb Group al March Field, col 6th Composite Group nella zona del canale di Panama e dal 4th Composite Group nelle Filippine. Oltre al suo normale impiego come bombardiere, alcuni YB-10 e B-12 modificati con l'adozione di grandi galleggianti vennero utilizzati come pattugliatori costieri.\nIl Martin Model 139 fu la versione da esportazione del B-10. L'azienda era certa che grazie a simili caratteristiche gli ordini per l'acquisto del proprio modello non si sarebbero fatti attendere.\nInizialmente l'USAAF pretese l'esclusivit\u00e0 per il Model 139 e solo dopo che nel 1936 vennero evasi tutti gli ordini concesse la liberatoria alla Martin di iniziare le esportazioni ad altre forze aeree. Tra le altre commissioni, sei esemplari di Model 139W, dotati di motori Wright R-1820-G3, vennero venduti al Siam nell'aprile 1937, altri 20 Model 139W, dotati di motori R-1820-G2, vennero acquistati dalla Turchia nel settembre 1937.\nDeclino.\nAl momento della sua creazione, il B-10B era talmente avanzato tecnologicamente che il generale Henry H. Arnold lo descrisse la meraviglia della potenza aerea del suo tempo. Era 1,5 volte pi\u00f9 veloce di qualsiasi bombardiere biplano, e pi\u00f9 veloce di qualsiasi caccia contemporaneo. Tuttavia, i rapidi progressi effettuati negli anni trenta nella progettazione dei nuovi bombardieri fece s\u00ec che il B-10 venisse eclissato dal Boeing B-17 Flying Fortress e dal Douglas B-18 Bolo prima che gli Stati Uniti entrassero nella seconda guerra mondiale. L'inadeguatezza del B-10 venne confermata dalla rapida sconfitta degli squadroni equipaggiati con i B-10B da parte dei caccia giapponesi Mitsubishi A6M Zero durante l'invasione delle Indie Orientali Olandesi e della Cina.\nUn ammodernamento del velivolo, il Martin Model 146, venne proposto per rispondere alle specifiche richieste nel 1934-1935 dall'USAAF per un bombardiere a lungo raggio, ma la palese superiorit\u00e0 tecnica offerta dai B-17 e B-18 convinsero la Martin a interrompere ogni sviluppo. L'unico prototipo realizzato risultava talmente simile al B-10 da poter essere facilmente confuso con il precedente modello."}
{"id": "2030903", "revid": "106456", "url": "https://it.wikipedia.org/wiki?curid=2030903", "title": "Couesnon", "text": "Il Couesnon (in bretone Kouenon o C'houenon) \u00e8 un breve fiume della Francia, che scorre quasi interamente nel dipartimento di Ille-et-Vilaine, nella regione della Bretagna.\nIl fiume si origina presso lo stagno di V\u00e9zins (comune di Saint-Pierre-des-Landes nel cantone di Chailland, nel dipartimento della Mayenne). Dopo un corso di 101\u00a0km, si getta nella baia del Mont Saint-Michel con una foce a estuario.\nIl fiume riceve nel suo corso le acque di un unico affluente, la Minette.\nLa variabilit\u00e0 del suo basso corso, che costituiva il confine tra Bretagna e Normandia, ha ispirato un detto popolare locale \u00ab\"Le Couesnon dans sa folie a mis le Mont en Normandie\"\u00bb (\"Il Couesnon, nella sua follia, ha messo il Monte in Normandia\"), in quanto in uno dei suoi cambiamenti di percorso avrebbe spostato il confine lasciando il Mont Saint-Michel sulla sua destra orografica, e quindi in Normandia. Oggi il confine tra il dipartimento bretone di Ille-et-Vilaine e quello normanno della Manica, si trova a circa 4\u00a0km ad ovest del fiume.\nIdrologia.\nInsieme ai fiumi S\u00e9e e S\u00e9lune, il Couesnon partecipa al funzionamento idraulico particolarmente complesso della baia del Mont Saint-Michel, dove le forti maree apportano grandi quantit\u00e0 di sedimenti che vengono per\u00f2 nuovamente portati al largo dalle correnti combinate dei tre fiumi.\nNel XIX secolo il Couesnon venne canalizzato per evitare ulteriori variazioni del suo corso e l'erosione della costa e una diga vi \u00e8 stata edificata nel 1969. Queste sistemazioni, unite alla diga realizzata per garantire l'accesso al Mont Saint-Michel, hanno tuttavia accelerato l'insabbiamento della baia: sono dunque previste modifiche sia alla diga di accesso che alla diga sul fiume, in modo che quest'ultimo possa riprendere la sua funzione di spostare nuovamente al largo i sedimenti.\nIn occasione delle grandi maree nel corso del fiume pu\u00f2 essere notato il fenomeno del \"mascaret\", un'onda di risalita del mare in seguito all'alta marea.\nStoria.\nIl fiume costituiva agli inizi dell'XI secolo il confine tra il ducato di Bretagna e il ducato di Normandia, preceduto in questa funzione dalla S\u00e9lune.\nL'ortografia del nome, derivato dal latino medioevale \"Cosnonis\", attestato sull'arazzo di Bayeux, \u00e8 stata per lungo tempo \"Coesnon\""}
{"id": "2030904", "revid": "110157", "url": "https://it.wikipedia.org/wiki?curid=2030904", "title": "Campionato mondiale di pallavolo maschile 1949", "text": "Il campionato mondiale di pallavolo maschile 1949 si \u00e8 svolto dal 10 al 18 settembre 1949 a Praga, in Cecoslovacchia: al torneo hanno partecipato dieci squadre nazionali e la vittoria finale \u00e8 andata per la prima volta all'.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nPodio.\nCampione.\nURSS(Primo titolo)\nSecondo posto.\nCecoslovacchia\nTerzo posto.\nBulgaria"}
{"id": "2030912", "revid": "281901", "url": "https://it.wikipedia.org/wiki?curid=2030912", "title": "Sugarello pittato", "text": ""}
{"id": "2030913", "revid": "281901", "url": "https://it.wikipedia.org/wiki?curid=2030913", "title": "Sugarello nero", "text": ""}
{"id": "2030917", "revid": "320578", "url": "https://it.wikipedia.org/wiki?curid=2030917", "title": "Lagocephalous scleratus", "text": ""}
{"id": "2030920", "revid": "146644", "url": "https://it.wikipedia.org/wiki?curid=2030920", "title": "Edward L Atkinson", "text": ""}
{"id": "2030921", "revid": "101768", "url": "https://it.wikipedia.org/wiki?curid=2030921", "title": "Psychedelic folk", "text": ""}
{"id": "2030922", "revid": "327773", "url": "https://it.wikipedia.org/wiki?curid=2030922", "title": "Charles Seymour Wright", "text": "In Antartide Wright conduce numerosi esperimenti sulla formazione del ghiaccio e sulle radiazioni. Dal gennaio a met\u00e0 marzo 1911 Wright partecipa insieme a Thomas Griffith Taylor, Frank Debenham ed Edgar Evans all'esplorazione ed alla mappatura delle montagne occidentali della terra della regina Victoria compiendo anche diversi studi scientifici ed osservazioni geologiche.\nWright spera di essere incluso da Scott nel gruppo del Polo Sud, ma fu tra i primi a tornare indietro il 22 dicembre 1911 ad una latitudine di 85\u00b0 15\u2019 insieme a Apsley Cherry-Garrard, Edward Atkinson e Patrick Keohane. Tornato a capo Evans in cinque settimane in attesa del ritorno degli altri. Nel novembre 1912 partecipa insieme ad altri sette compagni alle ricerche dei corpi di Scott, Edward Wilson, Henry Robertson Bowers, Edgar Evans e Lawrence Oates morti nel viaggio di ritorno dal Polo.\nAl ritorno in Inghilterra sposa una delle sorelle di Raymond Priestley.\nSi distingue particolarmente durante la prima guerra mondiale ottenendo l'Ordine del Bagno, l'Ordine dell'Impero Britannico e la Military Cross\nTra il 1919 ed il 1947 lavora come fisico per l'Ammiragliato diventando direttore del Royal Naval Scientific Service nel 1946.\nTorna in Antartide nel 1960 e nel 1965."}
{"id": "2030923", "revid": "287204", "url": "https://it.wikipedia.org/wiki?curid=2030923", "title": "Charles Wright", "text": ""}
{"id": "2030925", "revid": "922800", "url": "https://it.wikipedia.org/wiki?curid=2030925", "title": "Conmenbol", "text": ""}
{"id": "2030930", "revid": "289247", "url": "https://it.wikipedia.org/wiki?curid=2030930", "title": "Novare", "text": ""}
{"id": "2030935", "revid": "101768", "url": "https://it.wikipedia.org/wiki?curid=2030935", "title": "Psychedelic pop", "text": ""}
{"id": "2030936", "revid": "247222", "url": "https://it.wikipedia.org/wiki?curid=2030936", "title": "Francesco Soldera", "text": "Era il fratello maggiore di Giuseppe e per questo noto anche come Soldera I.\nCarriera.\nFrancesco Soldera, come il fratello, inizi\u00f2 a giocare nell'US Milanese.\nNel 1914 si trasfer\u00ec al Milan, dove rimase per dieci stagioni, di cui le ultime due come capitano. Esord\u00ec in maglia rossonera in amichevole il 3 maggio 1914 contro la (3-2) e in gare ufficiali il 4 ottobre dello stesso anno contro l'Audax Modena (Prima Categoria), partita terminata 13-0 per i rossoneri, miglior vittoria di sempre del Milan in partite ufficiali.\nNel 1924 il Milan decise di non confermarlo, ma Soldera rimase comunque a Milano, passando all'Inter, dove per\u00f2 disput\u00f2 solo una partita prima di ritirarsi.\n\u00c8 stato sepolto al Cimitero Maggiore di Milano; i suoi resti sono stati in seguito posti in una celletta."}
{"id": "2030939", "revid": "1305772", "url": "https://it.wikipedia.org/wiki?curid=2030939", "title": "Romiti", "text": ""}
{"id": "2030940", "revid": "101768", "url": "https://it.wikipedia.org/wiki?curid=2030940", "title": "Psych pop", "text": ""}
{"id": "2030944", "revid": "767487", "url": "https://it.wikipedia.org/wiki?curid=2030944", "title": "Lagocephalus lagocephalus", "text": "Il capolepre (Lagocephalus lagocephalus) \u00e8 un pesce di mare appartenente all'ordine Tetraodontiformes ed alla famiglia Tetraodontidae.\nDistribuzione ed habitat.\nIl suo areale va dalla Manica a tutte le coste dell'Africa tropicale. \u00c8 presente in tutto il Mar Mediterraneo dove per\u00f2 \u00e8 raro.\nIl suo habitat \u00e8 in acque aperte, mai troppo al largo per\u00f2, n\u00e9 troppo lontano dal fondo.\nDescrizione.\nCome tutti i pesci palla ha un aspetto molto caratteristico: pinne dorsale e anale molto arretrate e quasi simmetriche, capo caratteristico con bocca fornita di soli 4 denti molto robusti, corpo con sezione pressoch\u00e9 quadrangolare, assenza di pinne ventrali. La pinna caudale ha il lobo inferiore pi\u00f9 lungo.\nLa livrea \u00e8 caratteristica ed \u00e8 il miglior criterio per distinguerlo da specie affini, il dorso \u00e8 infatti di colore blu, i fianchi bruni ed il ventre bianco mentre le pinne sono tutte scure.\nLe dimensioni possono giungere a 65 cm.\nAlimentazione.\nSi nutre di invertebrati bentonici a guscio duro come Crostacei e Molluschi che tritura con i robusti denti.\nRiproduzione ed abitudini.\nLa sua biologia \u00e8 poco nota.\nPesca.\nSi cattura solo occasionalmente.\nPericolosit\u00e0.\nSebbene la sua tossicit\u00e0 non sia accertata numerose specie appartenenti allo stesso genere hanno carni, pelle e viscere altamente tossiche a causa dell'alto contenuto di tetrodotossina, veleno mortale per l'uomo. Inoltre pu\u00f2 creare qualche rischio a causa della potente dentatura capace di provocare ferite anche gravi."}
{"id": "2030948", "revid": "2091899", "url": "https://it.wikipedia.org/wiki?curid=2030948", "title": "ZF Friedrichshafen", "text": "La ZF Friedrichshafen AG \u00e8 un'azienda multinazionale tedesca produttrice di componenti per l'industria dei trasporti. Fu fondata nel 1915 da Ferdinand von Zeppelin.\nI settori di mercato in cui \u00e8 presente la ZF sono l'automotive (cambi meccanici e automatici, assali, sistemi sterzanti per auto e veicoli industriali), l'automazione industriale (freni a isteresi, riduttori epicicloidali e angolari) e il settore marino (invertitori, eliche a passo variabile, eliche di superficie).\nL'organizzazione del Gruppo si avvale di filiali presenti in diverse nazioni.\nIl marchio ZF \u00e8 presente sul mercato italiano dagli anni cinquanta come fornitore di trasmissioni per macchine agricole. In seguito divenne anche fornitore di primo equipaggiamento di impianti sterzo per la Alfa Romeo Giulietta e per numerosi altri veicoli.\nAttualmente la ZF produce una trasmissione automatica a 8 rapporti che viene utilizzata da molte case automobilistiche come Audi, BMW (che lo utilizza su tutti i modelli compresa la pi\u00f9 piccola BMW Serie 1), Jaguar, Land Rover, Maserati, Porsche (sulla Panamera S E-Hybrid e Diesel e sul Cayenne) e alcuni modelli FCA. Anche Alfa Romeo con Giulia e Stelvio, nelle versioni con cambio automatico, montano il cambio ZF a 8 rapporti.\nLa propriet\u00e0 \u00e8 al 93,8% della Zeppelin-Stiftung e al 6,2% della \"Dr.-J\u00fcrgen-und-Irmgard-Ulderup-Stiftung\" di Lemf\u00f6rde.\nStoria.\nLa societ\u00e0 venne fondata con il nome di \"Zahnradfabrik GmbH\" nel 1915 per la produzione di ingranaggi e trasmissioni meccaniche per velivoli, autoveicoli e motoveicoli, navi a Friedrichshafen sul Bodensee. Il capo della ricerca e sviluppo della Zeppelin GmbH, Alfred Graf von Soden-Fraunhofen, volle produrre nuovi tipi di ingranaggi per trasmissioni, sviluppati dallo svizzero Max Maag.\nLa fondazione avvenne ad opera della Luftschiffbau Zeppelin GmbH, e da Alfred Colsman, e dalla Max Maag Zahnr\u00e4derfabrik. Graf Soden e Theodor Winz ne furono alla guida. La societ\u00e0 in seguito inizi\u00f2 la produzione serie di ingranaggeria per mezzi di trasporto. Nel 1921 la societ\u00e0 venne trasformata in Aktiengesellschaft e fino al 1991 nota come \"Zahnradfabrik Friedrichshafen AG\". Presso la Teuringertal-Bahn, dal 1922 al 1954 il trasporto persone ebbe la fermata \"Friedrichshafen-Zahnradfabrik\". Nel 1926 venne aperta la sede di Berlino; nel 1937 la sede di Schw\u00e4bisch Gm\u00fcnd.\nCome tante altre aziende in ambito manifatturiero, durante la seconda guerra mondiale anche la ZF per la produzione bellica occup\u00f2 2.800 prigionieri-lavoratori. Questo capitolo della societ\u00e0 divenne pubblico. Tra il giugno 1943 e il febbraio 1945 l'azienda sub\u00ec 11 bombardamenti a Friedrichshafen, con la distruzione totale della capacit\u00e0 produttiva. Dopo la fine della guerra ZF ritorn\u00f2 al riarmo con la produzione del carro armato Leopard 1.\nDagli inizi degli anni'70 la societ\u00e0 statunitense BorgWarner occup\u00f2 la produzione della societ\u00e0 per il 50% in ambito automotive per i cambi automatici.\nNel 1984 viene acquisita la \"Lemf\u00f6rder Metallwaren AG\", oggi Division Fahrwerktechnik della \"ZF Friedrichshafen AG\". Dagli inizi del 1992 viene rinominata la societ\u00e0 in \"ZF Friedrichshafen AG\". Il colore del logo passa dal nero al blu. Inizia la fase di globalizzazione e diversificazione del gruppo. Nel 1999 la divisione \"Lenkung\" (sterzi) diventa societ\u00e0 autonoma come GmbH. Questa societ\u00e0 (gi\u00e0 \"ZF Lenksysteme\" con sede a Schw\u00e4bisch Gm\u00fcnd) fu fino al 10 marzo 2015 compartecipata al 50% da \"ZF Friedrichshafen AG\" e \"Robert Bosch GmbH\" come \"Bosch\" (\"Robert Bosch Automotive Steering\"). Nel 2001 viene acquisita la \"Mannesmann Sachs AG\".\nNel 2009 il fatturato \u00e8 di 9,37\u00a0miliardi di Euro e utile di 421\u00a0mln. di Euro.\nZF nel 2009 riceve durante la crisi fondi tedeschi dalla KfW per oltre 250\u00a0milioni di Euro; questo finanziamento aveva per la concessione l'obbligatoriet\u00e0 del ritorno alla banca creditrice. La societ\u00e0 risparmi\u00f2 600\u00a0milioni di Euro, e l'obbligo di nessun licenziamento. I dipendenti, secondo il CEO H\u00e4rter, al 15.\u00a0settembre 2009 passarono da 63.288 a 59.771, cos\u00ec nessuna riduzione di organico fu pi\u00f9 necessaria.\nNel 2010 la ZF acquisisce la \"Hansen Transmissions\" e la integra nella \"ZF Windpower\".\nNel 2011 per la ristrutturazione le grandi societ\u00e0 tedesche del gruppo vennero fuse in un'unica \"ZF Friedrichshafen AG\".\nIl 15 settembre 2014 la ZF acquisisce la TRW Automotive e la fusione avviene a met\u00e0 maggio 2015. Con tale fusione la societ\u00e0 diventa capace di 29 miliardi di Euro di fatturato e 130.000 dipendenti. L'acquisto costa a \"ZF Friedrichshafen AG\" 9,6 miliardi di Euro, e la parte di societ\u00e0 \"ZF Lenksysteme\" (ZFLS), posseduta assieme a Bosch, per questioni di antitrust.\nA novembre 2016, il ZF Forum \u00e8 stato aperto come nuova sede aziendale; al piano terra c'\u00e8 un museo aziendale accessibile al pubblico.\nProdotti.\nLa produzione ZF \u00e8 di trasmissioni per autoveicoli, navi, velivoli e sterzi per mezzi di trasporto terrestri.\nTrasmissioni.\nAlla Division Antriebstechnik con sede a Saarbr\u00fccken la ZF concentra le attivit\u00e0 di produzione delle trasmissioni in ambito automobilistico. Qui rimangono le attivit\u00e0 di ricerca e sviluppo e la produzione di trasmissioni, assali motorizzati, moduli di trazione e componenti per trazioni. La divisione si compone di tre sottodivisioni \"Getriebe, Achsgetriebe\" e \"Antriebsmodule\" e vi lavorano ca. 20.000\u00a0collaboratori:\n\"Getriebe\" sviluppa cambi automatici, cambi manuali in sette sedi diverse.\n\"Achsgetriebe\" sviluppa assali e ponti, sistemi 4WD, trazioni elettriche, differenziali e coppie coniche. La produzione avviene in 5 sedi mondiali, con sede storica a Thyrnau. \n\"Antriebsmodule\" sviluppa convertitori di coppia, accoppiamenti, volani a doppia massa, automatizzazione di trasmissioni manuali e elettriche. La produzione avviene in otto diverse sedi nel mondo. La sede \u00e8 a Schweinfurt.\nAll'inizio del 2012 la ZF ha acquisito la fabbrica a Neunkirchen della Bauknecht Hausger\u00e4te GmbH nel Saarland assumendo i 240 dipendenti che producevano lavastoviglie.\nNel dicembre 2012 l'investitore belga \"Punch Metals International\" che controlla la Stra\u00dfburger GM-Werk produce i cambi automatici a 8 marce ZF su licenza.\nAutomotive.\nNel 2011 le attivit\u00e0 Pkw (autoveicoli per il trasporto di persone) della ZF, la gi\u00e0 \"ZF Lemf\u00f6rder\" con sede a Lemf\u00f6rde e la divisione della Sachs vengono unite nella Division Fahrwerktechnik.\nLa divisione si occupa di assali, sistemi smorzanti in gomma e plastica, ammortizzatori. La produzione viene commercializzata a marchio \"Sachs\", \"Lemf\u00f6rder\" e \"Boge\" per l'aftermarket. Nel 2015 la divisione conta 15.953\u00a0dipendenti.\nAutocarri.\nNel 2011 le attivit\u00e0 riguardanti i mezzi pesanti vengono unite in una nuova entit\u00e0.\nLa divisione della societ\u00e0 Nutzfahrzeug- e Sonderantriebstechnik con sede a Friedrichshafen al 2015 fattura 2.983\u00a0mln.\u00a0Euro. I dipendenti sono 12.246.\nIndustria.\nNel 2011 la divisione \"Industrietechnik\" assorbe le precedenti attivit\u00e0 di produzione delle trasmissioni per impieghi pesanti e industriali. Trasmissioni per marina, aeronautica e macchine da lavoro, cos\u00ec come macchine speciali e per energia eolica.\nLe gi\u00e0 esistenti divisioni \"Baumaschinensysteme, Landmaschinensysteme, Nkw-Achssysteme, Nkw-Fahrwerkmodule, Pkw-Achsgetriebe, Staplersysteme\" e \"Pr\u00fcfsysteme\" vengono passate alla ZF Passau Pr\u00fcfst\u00e4nde.\nNel 2011 la divisione \"Sonder-Antriebstechnik\" produce trasmissioni per impieghi speciali.\nNel 2010 il fatturato fu di 1.693\u00a0mln Euro. Nel 2015 la divisione conta 10.202\u00a0dipendenti e fatturato di 2.187\u00a0mln di Euro.\nMarina.\nI prodotti della societ\u00e0 sono sistemi completi per la propulsione nautica di navi, con sistemi di controllo di eliche e timoni.\nIl fatturato \u00e8 il 18% ovvero 246\u00a0mln.\u00a0Euro. I dipendenti sono nell'anno 2010, 1.265.\nAeronautica.\nI prodotti sono sistemi completi di trasmissione per aeroplani e elicotteri. Nel 2014 il fatturato fu di 71,5\u00a0mln.\u00a0\u20ac. I dipendenti 329.\nElettronica.\nNel 2011 la divisione \"Elektronikkomponenten\" viene creata per la produzione di apparati elettronici per il controllo, Division Industrietechnik. Dal maggio 2013 \u00e8 una societ\u00e0 autonoma di \"ZF Friedrichshafen AG\".\nLa societ\u00e0 acquisisce nel 2008 la Cherry Corp. e fino al 2011 si firma \"ZF Electronics GmbH\" con sede a Auerbach in der Oberpfalz. Il fatturato della societ\u00e0 era di 640\u00a0mln.\u00a0Euro.\nNel 2014 i collaboratori furono 3.546. Nel gennaio 2016 la divisione viene inglobata nella nuova Division \"E-Mobility\", dopo la acquisizione della TRW i dipendenti salirono a 5.300.\nTrasmissioni e componenti automotive.\nIl fatturato 2010 \u00e8 stato di 2.564\u00a0mln.\u00a0Euro. I dipendenti 17.622.\nZF Services.\nNel 2008 ZF ha le attivit\u00e0 di commercio \"ZF Trading\" e Service (\"Vertriebs- und Service-Organisation\") nella nuova \"ZF Services\". L'attivit\u00e0 della societ\u00e0 \u00e8 quello di commercializzare i prodotti \"Sachs\", \"Lemf\u00f6rder\" e \"Boge\". Nel febbraio 2009 ZF Services sigla un contratto per il franchising per il marchio AutoCrew della Robert Bosch GmbH.\nIl fatturato 2014 \u00e8 di 1.630\u00a0mln.\u00a0Euro. \"ZF Services\" con 3.512\u00a0dipendenti. Nel 2015 4.171 dipendenti e fatturato di 1.847\u00a0mln.\u00a0Euro.\nZF Race Engineering.\nLa \"ZF Race Engineering GmbH\" \u00e8 una societ\u00e0 posseduta interamente che sviluppa, progetta e produce trasmissioni per macchine da corsa. Nel 1998 diventa \"Sachs AG\" di Schweinfurt. Produce sistemi impiegati in Formula 1, WRC e Deutsche Tourenwagen Masters.\nSterzi.\nLa \"ZF Lenksysteme GmbH\" \u2013\u00a0fondata il 1\u00ba gennaio 1999 con sede a Schw\u00e4bisch Gm\u00fcnd\u00a0\u2013 fu creata da \"ZF Friedrichshafen AG\" e da \"Robert Bosch GmbH\". Capitale al 50% ciascuno. La societ\u00e0 sviluppa e produce sistemi di sterzo per auto e veicoli commerciali in 16\u00a0sedi mondiali. Nel settore degli sterzi per veicoli pesanti e pompe idrauliche \u00e8 stata leader nel 2008 negli sterzi elettrici con tre costruttori come clienti. Nel 2010 il fatturato fu di 1.501\u00a0mln.\u00a0Euro. I dipendenti 5.546.\nIl 15 settembre 2014 la divisione Lenkung di Bosch viene acquisita da \"ZF AG\". Il 15 maggio 2015 viene acquisita la \"TRW Automotive\" e viene fondata la \"ZF TRW Aktive &amp; Passive Sicherheitstechnik\" (\"Active &amp; Passive Safety Technology\").\nForschungsgesellschaft Kraftfahrwesen mbH Aachen (fka).\nLa \"Forschungsgesellschaft Kraftfahrwesen mbH Aachen (fka)\" \u00e8 una societ\u00e0 di ricerca e sviluppo dell'industria automobilistica. Fu fondata ad Aquisgrana nel 1981 dal docente universitario J\u00fcrgen Helling. Oggi \u00e8 la \"fka\" una sussidiaria della \"ZF Friedrichshafen AG\" e della \"Voss Automotive GmbH\" di Wipperf\u00fcrth.\nLa \"fka\" coopera con l'Institut f\u00fcr Kraftfahrzeuge Aachen (ika) della Rheinisch-Westf\u00e4lischen Technischen Hochschule (RWTH).\nOffre servizi all'industria automobilistica e a istituzioni pubbliche. I settori di interesse sono veicoli, carrozzerie, propulsioni, elettronica, acustica e in altri ambiti specifici dell'automotive. L'offerta dei servizi va dal concetto teorico al prototipo.\nAttivit\u00e0 sociale.\nLa \"ZF AG\" sposa diverse iniziative nazionali e internazionali riguardanti la tutela dell'ambiente, le attivit\u00e0 di protezione sociale, l'istruzione, culturali e sportive.\nSostiene la squadra professionistica di pallavolo della \"Zeppelin Universit\u00e4t\" (ZU) e la fondazione di arte, gli stipendiati e il \"ZF-Musikpreis\", le iniziative come gli aiuti umanitari per l'India del 2009 o gli aiuti per il terremoto di Haiti del 2010.\nLa societ\u00e0 aiuta l'istruzione tecnica di bambini e studenti mediante borse di studio."}
{"id": "2030950", "revid": "400694", "url": "https://it.wikipedia.org/wiki?curid=2030950", "title": "Fiocco", "text": ""}
{"id": "2030951", "revid": "122836111", "url": "https://it.wikipedia.org/wiki?curid=2030951", "title": "Codice barbaricino", "text": "Il Codice barbaricino \u00e8 un codice morale e comportamentale non scritto, tramandato quindi oralmente in seno al tessuto pastorale e al Banditismo sardo fin da tempi antichi. Negli anni cinquanta il filosofo Antonio Pigliaru, con la pubblicazione del libro \"La vendetta barbaricina come ordinamento giuridico\", ne fece una prima analisi.\nCaratteristiche.\nLa societ\u00e0 sarda e quella dell'entroterra in particolare si \u00e8 regolamentata attraverso un ordinamento giuridico focalizzato sulla vendetta. Dignit\u00e0, onore, diritti e pene sono spiegati in due dozzine di articoli. Non \u00e8 quindi la comunit\u00e0 dei fuorilegge che se ne avvale, ma la comunit\u00e0 tutta (2\u00b0 articolo) \u00e8 tenuta a osservare la norma. Il \"Codice della vendetta barbaricina\" quale normativa incide sull'indagine e sul processo penale, ben diverso ovviamente dal processo penale dello Stato Italiano. Si parla infatti fin dal primo Novecento di \"Processo Sardo\" che nel caso del processo alla \"Disamistade\" di Orgosolo (1917) si oppone in fase processuale al processo italiano.\nAlcuni studiosi ritengono che sia un \"codice naturale di diritto\", riconosciuto dalla popolazione, vigente contemporaneamente alla Carta de Logu, che si trovava ad essere invece l'atto istituzionale dei due. Alla base della creazione del \"codice\" si ritiene ci sia un vissuto psicosociale sofferente per quella che venne considerata una colonizzazione, e nei periodi migliori una scarsa tutela dell'individuo da parte dello Stato, che negli anni in questione non era presente o lo era troppo poco.\nIl codice della vendetta, sintetizzato in 23 articoli, \u00e8 suddiviso in 3 capitoli: \"I principi generali\" (dall'art. 1 all'art. 10), \"Le offese\" (dall'art. 11 all'art. 17) e \"La misura della vendetta\" (dall'art. 18 all'art. 23). La parte centrale del codice tratta e definisce le offese subite, dall'insulto personale al furto e all'omicidio, l'ultima spiega le relative sanzioni.\nL'ambito socio-economico in cui il codice barbaricino si \u00e8 sviluppato \u00e8 quindi quello agro-pastorale, distante dagli agglomerati urbani dell'isola. Lo scopo \u00e8 quello di rendere giustizia del reato ed \u00e8 in questo senso che si parla di tutela dell'onore e della dignit\u00e0 dei singoli individui.\nPer esempio, qualora un individuo subisca un furto di bestiame, non sar\u00e0 il furto in s\u00e9 a costituire danno, ma il significato intrinseco a cui era mirato il crimine: in questo caso la perdita dell'autosussistenza della famiglia \"offesa\". Quest'ultima avr\u00e0 il diritto di vendetta, che dovr\u00e0 essere proporzionata al danno subito. Per quanto riguarda il lato strettamente economico della perdita, l'individuo offeso commetter\u00e0 a sua volta un furto di bestiame per tornare ad una situazione di parit\u00e0.\nPrese il nome dalla Barbagia, ove maggiormente si radic\u00f2, essendo la regione storica della Sardegna dove la popolazione indigena pi\u00f9 si ritir\u00f2 in seguito a invasioni esterne, come anche nei territori attualmente definiti da parte dei comuni della provincia di Nuoro, in quelli del Goceano (provincia di Sassari) e in parte del medio-alto oristanese. Tale codice comunque rimase nelle caratteristiche civili della popolazione sarda autoctona e si \u00e8 evoluto nel tempo, via via perdendo la caratteristica di codice vigente, ma mantenendo i caratteri di codice d'onore in grado di sostituire, in caso di carenza, la giustizia di volta in volta ufficiale.\nNel XXI secolo il codice barbaricino, grazie alla presenza pi\u00f9 capillare dell'ordinamento giuridico della Repubblica italiana, ha perso significato nella risoluzione delle dispute ma in alcuni casi, come spiega l'antropologo Bachisio Bandinu, si fa ancora ricorso al codice. Secondo alcuni, fra i quali il fotoreporter Antonello Zappadu, molte delle remore morali del codice non hanno da tempo pi\u00f9 presa sui banditi.\nSecondo una ricerca condotta nel 2006 dall'Universit\u00e0 di Sassari, la maggior parte dei fatti di sangue dell'isola avviene nelle sue zone interne. Per quanto tali subregioni non siano molto popolate, esse corrispondono a quelle in cui si svilupp\u00f2, a partire dal XVIII secolo, il cosiddetto \"banditismo classico\"."}
{"id": "2030952", "revid": "121399297", "url": "https://it.wikipedia.org/wiki?curid=2030952", "title": "Francesco Bussi", "text": "Biografia.\nFrancesco Bussi, musicologo piacentino, \u00e8 laureato in lettere classiche (Universit\u00e0 Cattolica del Sacro Cuore di Milano), diplomato in pianoforte, in paleografia musicale, in composizione corale. Sposato con Maria Villa, ha due figli, Gianandrea e Maria Ludovica, e tre nipoti, Giacomo, Francesca e Paolo.\nAllievo di Vittore Pisani per la glottologia, di Raffaele Cantarella per il greco antico e la relativa letteratura, di Luigi Sorrento per la letteratura francese, di Alberto Castelli per la letteratura inglese, di Aristide Calderini per la storia romana, di Carlo Gr\u00fcnanger per la filologia germanica, di Mario Apollonio per la letteratura italiana, di Giulio Cesare Paribeni per il contrappunto, di Gemma Cappelletto, Enzo Calace e Gino Tagliapietra per il pianoforte, avviato alla musicologia da Guglielmo Barblan, Federico Mompellio e Giulio Confalonieri, ha insegnato Storia ed Estetica della musica nei Conservatori \"G. Nicolini\" di Piacenza e \"A. Boito\" di Parma.\n\u00c8 Membro emerito dell'American Musicological Society, Membro effettivo della Deputazione di Storia patria per le Province parmensi, Socio onorario del Rotary Piacenza-Farnese, critico musicale del quotidiano \u201cLibert\u00e0\u201d di Piacenza, fu tra i soci fondatori della Societ\u00e0 Italiana di Musicologia. Fra i suoi riconoscimenti, anche il Premio internazionale 'Luigi Illica', la Medaglia di benemerenza della Real Casa di Borbone-Parma, il S. Antonino d'oro e il Piacentino benemerito.\nSaggi critici e storico-musicali.\nLe sue ricerche riguardano principalmente la paleografia musicale gregoriana, la polifonia profana del \u2018500, la musica sacra di Francesco Cavalli, la storia musicale di Piacenza nei suoi molteplici aspetti dal Medioevo al \u2018900 (indagata sia in saggi autonomi, sia entro la monumentale \"Storia di Piacenza\"), la produzione strumentale e vocale di Brahms.\nHa istituito i Monumenti Musicali Piacentini e Farnesiani e pubblicato volumi, saggi su riviste quali \u201cStudi Musicali\u201d, \u201cCollectanea Historiae Musicae\u201d, \u201cRivista Italiana di Musicologia\u201d, \u201cRivista Internazionale di Musica Sacra\u201d, \u201cNuova Rivista Musicale Italiana\u201d, \u201cArchivio Storico per le Province Parmensi\u201d, \u201cBollettino Storico Piacentino\u201d, \u201cRicordiana\u201d, \u201cMusica d'Oggi\u201d, \u201c La Cartellina\u201d, ecc., nonch\u00e9 voci per le enciclopedie \"Ricordi, Rizzoli - Ricordi, Die Musik in Geschichte und Gegenwart, The New Grove Dictionary of Music and Musicians, Dizionario Enciclopedico Universale della Musica e dei Musicisti, Dizionario Biografico degli Italiani, The New Grove Dictionary of Opera, Dizionario Biografico Piacentino\", \"Strenna Piacentina\" ecc.\nHa curato la versione italiana dei volumi II, IV e V della \"New Oxford History of Music\" e dei libretti di \"Die Feen\", \"Das Liebesverbot\", \"Die Hochzeit\" di Wagner, e le edizioni critiche di musica di Girolamo Parabosco (\"Madrigali e Ricercari\"), Gabriele Villani (\"Toscanelle\"), Gasparo Villani (\"Gratiarum actiones\"), Francesco Cavalli (\"Requiem, Sei pezzi vocali sacri inediti, Vespero della B.V. Maria , Vespero delle Domeniche, Vespero delli cinque Laudate\"), Giuseppe Allevi detto \u201cPiacenza\u201d (\"Monodie, Duetti, Terzetti, Quartetti, Dialoghi spirituali, Messa dei morti, Litanie della B. Vergine, Sonate a tre\").\nFra gli editori dei suoi lavori: Accademia Nazionale di S. Cecilia, Biblioteca Storica Piacentina, Curci, Deputazione di Storia patria per le Province parmensi, ERI- Mondadori, Feltrinelli, Festival dei Due Mondi, Istituto Culturale Rotariano, Istituto Editoriale Italiano, Istituto della Enciclopedia Italiana, Istituto per la Storia del Risorgimento, Le Monnier, LIM, Morcelliana, Newton &amp; Compton, Olschki, Scheiwiller, Suvini Zerboni, Teatro alla Scala, UTET, Vita &amp; Pensiero, Archives sonores de la Musique sacr\u00e9e (Parigi), B\u00e4renreiter (Kassel-Basilea), Macmillan (Londra), ecc.\nIn particolare su Johannes Brahms ha pubblicato: \"La Musica strumentale di Johannes Brahms\" (pianistica, sinfonica, cameristica), Lucca, LIM, 2/2008; \"Tutti i Lieder di Johannes Brahms per voce e pianoforte\" (con la traduzione dal tedesco di tutti i 302 testi poetici), Lucca, LIM, 3/2007; \"Brahms dopo Brahms, Tracce panoramiche di una discendenza e di un'eredit\u00e0\", Lucca, LIM, 2009. \"Tutti i duetti e i quartetti vocali con pianoforte di Johannes Brahms\" (testi in tedesco a fronte), Lucca, LIM, 2014. \"Il Brahms ritrovato. Tutte le composizioni sacre e profane polifoniche,\" Lucca, LIM, 2016.\nHa partecipato al film \"...addio del passato...\" di Marco Bellocchio.\nHanno recensito i suoi scritti Franco Abbiati, Riccardo Allorto, Guglielmo Barblan, Laura Callegari Hill, Lionello Cammarota, Marcello Conati, Giulio Confalonieri, Mariangela Don\u00e0, Celestino Eccher, Enrico Fubini, Giuseppina La Face Bianconi, Sergio Martinotti, Marina Mayrhofer, Massimo Mila, Piero Mioli, Leonardo Pinzauti, Anna Rastelli, Sergio Sablich, Piero Santi, Claudio Sartori, Erasmo Valente, Giorgio Vigolo, Marco Beghelli; e Friedrich Blume, Nanie Bridgman, Solange Corbin, Walther D\u00fcrr, Imogen Fellinger, Ludwig Finscher, Harry B. Lincoln, Friedrich Lippmann, H. Colin Slim, Wolfgang Witzenmann.\nRiccardo Bacchelli scrisse circa la monografia \"Umanit\u00e0 e arte di Gerolamo Parabosco, madrigalista, organista e poligrafo\": \u201cL'inquadramento storico nella vita e coltura dell'epoca, il caratteristico e l'interessante, anche biografico, della figura del Parabosco, mi sembrano vividi, chiari, ben caratterizzati e a lume di ottima critica estetica e storica... Il Suo \u00e8 un lavoro ben pensato e ben fatto, utile alla storia della coltura e dell'arte italiana in genere\u201d.\nPregiarono gli studi su Brahms anche Carlo Maria Giulini: \u201c La profondit\u00e0 di penetrazione della sua analisi e la ricchezza delle informazioni e citazioni illuminano ogni pagina, e fanno di questo testo un'importante fonte di informazione per musicisti e per tutti gli appassionati di musica. Oltre a questo c'\u00e8 nel suo scritto quell'elemento essenziale, per chi serve la musica attraverso il suono o con la parola, che \u00e8 l'amore\u201d ; e Gianandrea Gavazzeni: \u201c Ho letto il Suo libro: \u00e8 un lavoro di primissimo ordine sulla musica strumentale di Brahms\u201d.\nPer altre eventuali notizie, si vedano gli articoli \u201dBussi Francesco\u201d in \"Dizionario Enciclopedico Universale della Musica e dei Musicisti\" (Torino, UTET), \"Die Musik in Geschichte und Gegenwart\" (Kassel-Basilea, Baerenreiter), \"The New Grove Dictionary of Music and Musicians\" (Londra, Macmillan); nel \"Riemann Musiklexikon\" (Magonza, B. Schott's S\u00f6hne), nelle Enciclopedie \"Ricordi\" e \"Rizzoli-Ricordi\", nella \"Garzantina della musica\", ecc..\nAddenda (cernita):\nSaggi in onore e in memoria di:\nUltime sue fatiche editoriali originali sono:\nVersioni dal tedesco con prefazione o postfazione:\nOltre a sparse nugae, conferenze su argomenti disparati, note e chiose su riviste e quotidiani, programmi di sala, etc."}
{"id": "2030956", "revid": "1543377", "url": "https://it.wikipedia.org/wiki?curid=2030956", "title": "Muscat (vitigno)", "text": "Il Muscat \u00e8 un vitigno a bacca bianca.\nSi coltiva nell'Europa dell'Est, specialmente nel nordest e nel sudest della Romania; dove si asserisce di essere conosciuto dai tempi dell'antica Dacia."}
{"id": "2030959", "revid": "1543377", "url": "https://it.wikipedia.org/wiki?curid=2030959", "title": "Camillo de Renesse", "text": "Nacque nella capitale belga da una famiglia aristocratica belga di origine olandese e nel 1868 spos\u00f2 la contessa Malvina de Kerkove van Deterghem.\nDurante un soggiorno in Engadina, a Sankt Moritz, gli venne l'idea di creare nella zona un grosso complesso alberghiero, dove l'aristocrazia europea potesse riposarsi, prendere bagni e giocare a golf. Il conte, dopo che il suo progetto venne rigettato dai comuni di Celerina, Segl e St. Moritz, a causa dell'enorme potere della locale famiglia Badrutt, decise di agire in proprio, acquistando circa 140 ettari di terreno a Maloja, presso il lago di Sils.\nFra il 1882 ed il 1884 riusc\u00ec quindi a realizzare con propri capitali l\"'H\u00f4tel Kursaal de la Maloja\" (oggi Maloja Palace), ma pochi giorni prima dell'inaugurazione un'epidemia di colera scoppi\u00f2 nella vicina Italia, danneggiando gli affari dell'albergo. Il conte fu costretto a dichiarare fallimento dopo appena sei mesi; per di pi\u00f9 la moglie Malvina mor\u00ec a causa di una cardiopatia nello stesso autunno a Basilea, causandogli un altro danno che era pure un gravissimo dolore.\nTuttavia, l'hotel creato dal Renesse, dopo essere stato venduto, rimase un luogo turistico ricercatissimo dei cittadini pi\u00f9 ricchi d'Europa, almeno per i tre decenni successivi. Molti altri alberghi e strutture ricettive dell'epoca si ispirarono al suo stile. sia sotto l'aspetto architettonico che degli arredi ed anche la dicitura \"Kursaal\" divenne diffusissima, proprio perch\u00e9 aveva la forza di richiamare un'idea di divertimento, spensieratezza, vacanza.\nDopo la bancarotta, il conte de Renesse, che pu\u00f2 essere considerato uno dei pionieri del moderno turismo in Svizzera, si ritir\u00f2 in un altro edificio che aveva fatto costruire nelle vicinanze del Kursaal, la Torre Belvedere, che divenne per breve tempo la sua residenza personale prima che si trasferisse a Nizza, dove cominci\u00f2 a fare attivit\u00e0 di scrittore, dando alle stampe una serie di libri di ispirazione cristiana."}
{"id": "2030962", "revid": "57342", "url": "https://it.wikipedia.org/wiki?curid=2030962", "title": "Coro Montegrappa", "text": "Il Coro Montegrappa, \u00e8 stato uno dei maggiori cori alpini italiani.\nStoria.\nLa genesi del Coro Montegrappa risale al vecchio Coro CAI di Marostica, fondato nel 1948 e diretto da Marco Crestani; nel corso degli anni il coro ha poi subito numerose trasformazioni e assunto varie denominazioni: da \"Coro CAI Montegrappa\" (fino al 1985) ad \"Amici nel Canto\" (1985-1995) fino a \"Novo Coro Bassano\" (dal 1995, poi cambiato semplicemente in Coro Bassano). Nel frattempo la stessa formazione ha dato origine a pi\u00f9 gruppi corali.\nAttivit\u00e0.\nIl coro ha effettuato concerti in Francia, Germania, Romania, Ungheria, Slovacchia, Grecia, Argentina e Brasile, registrazioni di rilievo (vedi con EMI) e qualche partecipazione televisiva.\nLa formazione corale \u00e8 stata recentemente insignita del \"Premio Citt\u00e0 di Bassano\" (2009) dato alle istituzioni pi\u00f9 importanti della citt\u00e0 e si \u00e8 costituita come APS.\nIl coro ha ospitato, presso la propria sede, e per due anni consecutivi, il corso di direzione corale tenuto dal direttore e didatta svedese Carl H\u00f6gset.\nRepertorio.\nIl repertorio spaziava dal canto di ispirazione popolare (Marco Crestani) ad elaborazioni e arrangiamenti di canto popolare o alpino (Marco Crestani, Ferdinando Mingozzi, Giancarlo Stella, Paolo Bon, Filiberto Zanella) fino alla musica internazionale, gospel e canzone d'autore.\nIncisioni discografiche.\nIl coro ha all'attivo una storia discografica che inizia nel 1964 con l'incisione per la emidisc de \"I canti dei nostri alpini\" diretto da Mino Bordignon (1921-2009) e, in seguito, nel 1968, con un'altra incisione per la EMI Regal (diretta da Giancarlo Stella, direttore stabile del coro). Entrambe le registrazioni sono incentrate sul repertorio alpino.\nNel 1978, diretto da Fabio Sbordone, il coro incide il suo terzo LP considerato il migliore per qualit\u00e0 artistica. Questa incisione avviene per opera di Gianni Malatesta (in veste di fonico) e sotto l'egida di Paolo Bon che armonizzer\u00e0 gran parte dei canti."}
{"id": "2030963", "revid": "767487", "url": "https://it.wikipedia.org/wiki?curid=2030963", "title": "Lista dei satelliti naturali", "text": ""}
{"id": "2030966", "revid": "309289", "url": "https://it.wikipedia.org/wiki?curid=2030966", "title": "Siligir", "text": "Il Siligir () \u00e8 un fiume della Russia asiatica, affluente di destra dell'Olen\u00ebk, che scorre nella parte settentrionale della Siberia Orientale, nella Sacha (Jacuzia).\nIl fiume ha origine dalla confluenza dei fiumi Orto-Siligir (lungo 124\u00a0km) e Usuk-Siligir (100\u00a0km) e scorre in una zona remota all'estremit\u00e0 nord-orientale della vasta regione rilevata dell'altopiano della Siberia centrale, senza incontrare centri urbani di rilievo; \u00e8 gelato, mediamente, dalla prima met\u00e0 di ottobre a fine maggio - primi di giugno. Il fiume ha una lunghezza di 220\u00a0km (344\u00a0km se conteggiati dalla sorgente dell'Orto-Siligir); il bacino \u00e8 di 8\u00a0600\u00a0km\u00b2. I maggiori affluenti sono Onn\u00eb Siligir (169\u00a0km) e Siligirk\u0117n (128\u00a0km), entrambi provenienti dalla sinistra idrografica."}
{"id": "2030969", "revid": "1305772", "url": "https://it.wikipedia.org/wiki?curid=2030969", "title": "Earthbound", "text": ""}
{"id": "2030979", "revid": "287204", "url": "https://it.wikipedia.org/wiki?curid=2030979", "title": "Bol'\u0161aja \u010cuko\u010d'ja", "text": "La Bol'\u0161aja \u010cuko\u010d'ja (\"grande \u010cuko\u010d'ja\"; anche \"R\u0117vum-R\u0117vu\" o semplicemente \"\u010cuko\u010d'ja\") \u00e8 un fiume della Russia siberiana settentrionale (Repubblica Autonoma della Jacuzia), tributario del mare della Siberia Orientale. Sfocia nel golfo della Kolyma.\nNasce dal lago Usun-Kju\u0117l, nella parte orientale del bassopiano della Kolyma; scorre successivamente con direzione mediamente nordorientale attraverso questa vasta regione pianeggiante, con un corso molto sinuoso, frequentemente interessato da impaludamenti e ricchissimo di laghi (circa 11.500, per una superficie complessiva di circa 3.600\u00a0km\u00b2). I principali affluenti sono Ol\u00ebr (229\u00a0km) e Semen-Jurjach (121\u00a0km) dalla sinistra idrografica, Savva-Jurjach (106\u00a0km) dalla destra. Nel bacino del fiume \u00e8 compreso il lago Bol'\u0161oe Morskoe (206\u00a0km\u00b2).\nA causa del clima molto rigido il fiume scorre in una zona pressoch\u00e9 completamente spopolata; le condizioni climatiche causano lunghi periodi di gelo ogni anno, mediamente nel periodo compreso fra i primi di ottobre e la fine di maggio."}
{"id": "2030980", "revid": "80339", "url": "https://it.wikipedia.org/wiki?curid=2030980", "title": "\u010cuko\u010d'ja", "text": ""}
{"id": "2030984", "revid": "80339", "url": "https://it.wikipedia.org/wiki?curid=2030984", "title": "\u010cuko\u010dja", "text": ""}
{"id": "2030986", "revid": "767487", "url": "https://it.wikipedia.org/wiki?curid=2030986", "title": "Oestridae", "text": "Oestridae \u00e8 una famiglia di ditteri che comprende molte specie che provocano miasi negli animali domestici e selvatici. Prende il nome da \"Oestrus ovis\", che provoca una miasi nasale nella pecora.\nBiologia.\nLe specie appartenenti a questa famiglia sono adattate al particolare ciclo di sviluppo: la fase di insetto adulto \u00e8 particolarmente breve, mentre \u00e8 molto lunga (spesso molti mesi) quella larvale, che avviene come parassita all'interno dei tessuti dell'ospite. Questo permette all'insetto adulto di svilupparsi durante la stagione estiva, con temperature favorevoli alla fase a vita libera (mentre l'inverno \u00e8 trascorso come parassita, al riparo dal clima rigido). Gli insetti adulti hanno spesso l'aspetto di un moscone, mentre le larve sono per lo pi\u00f9 dotate di uncini e setole che ne favoriscono la penetrazione \nnei tessuti."}
{"id": "2030988", "revid": "80339", "url": "https://it.wikipedia.org/wiki?curid=2030988", "title": "Bol\u0161aja \u010cuko\u010dja", "text": ""}
{"id": "2030989", "revid": "767487", "url": "https://it.wikipedia.org/wiki?curid=2030989", "title": "Claudii Pulchri", "text": "I Claudii Pulchri furono un ramo patrizio della romana \"gens Claudia\" distintosi particolarmente durante il periodo repubblicano.\nIl \"nomen\" \"Claudius\" deriva da quello del nobile sabino \"Attus Clausus\", romanizzato in Appio Claudio, capostipite della \"gens Claudia\", mentre il \"cognomen\" \"Pulcher\" ha il significato di \"bello\".\nI \"Claudii Pulchri\" mantennero sempre una posizione di particolare influenza grazie alle vaste clientele di cui disponevano, e raggiunsero, nel corso di tutta la storia repubblicana, per dieci volte il consolato, negli anni 249, 212, 185, 184, 177, 143, 92, 79, 54 e 38 a.C., e la censura negli anni 169, 136 e 50 a.C.\nTra i membri pi\u00f9 illustri della famiglia si ricordano:"}
{"id": "2030990", "revid": "110157", "url": "https://it.wikipedia.org/wiki?curid=2030990", "title": "Mariana (Brasile)", "text": "Mariana \u00e8 un comune del Brasile nello Stato del Minas Gerais, parte della mesoregione Metropolitana di Belo Horizonte e della microregione di Ouro Preto."}
{"id": "2030991", "revid": "80339", "url": "https://it.wikipedia.org/wiki?curid=2030991", "title": "Bolsaja Cukocja", "text": ""}
{"id": "2030993", "revid": "80339", "url": "https://it.wikipedia.org/wiki?curid=2030993", "title": "Bolshaya Chukochya", "text": ""}
{"id": "2030995", "revid": "287204", "url": "https://it.wikipedia.org/wiki?curid=2030995", "title": "Bol'saja Cukoc'ja", "text": ""}
{"id": "2030996", "revid": "80339", "url": "https://it.wikipedia.org/wiki?curid=2030996", "title": "Chukochya", "text": ""}
{"id": "2030998", "revid": "19585620", "url": "https://it.wikipedia.org/wiki?curid=2030998", "title": "Sinfonia n. 6 (\u010caikovskij)", "text": ""}
{"id": "2031001", "revid": "106697111", "url": "https://it.wikipedia.org/wiki?curid=2031001", "title": "Koeselitz", "text": ""}
{"id": "2031002", "revid": "277947", "url": "https://it.wikipedia.org/wiki?curid=2031002", "title": "Oliveira", "text": "Oliveira \u00e8 un comune del Brasile nello Stato del Minas Gerais, parte della mesoregione dell'Oeste de Minas e della microregione di Oliveira."}
{"id": "2031003", "revid": "123690150", "url": "https://it.wikipedia.org/wiki?curid=2031003", "title": "Sequestro Pinna", "text": "Il sequestro Pinna \u00e8 stato un caso di rapimento avvenuto in Italia nel 2006 ai danni di Giovanni Battista Pinna, detto Titti (Bonorva, 1970), imprenditore agricolo sardo, che si salv\u00f2 riuscendo a scappare dal luogo in cui era imprigionato. Fu l'ultimo sequestro effettuato con le modalit\u00e0 tipiche del fenomeno criminale giornalisticamente noto come \"anonima sarda\", cio\u00e8 gestito con tempi lunghi a differenza dei cosiddetti \"sequestri lampo\". Per il sequestro \u00e8 stato condannato in via definitiva Salvatore Atzas a 30 anni di reclusione, mentre \u00e8 stato assolto definitivamente Natale Barranca. \nRapimento.\nIl 19 settembre 2006 Pinna viene rapito nei pressi dell'azienda agro-zootecnica di famiglia, alla periferia di Bonorva (provincia di Sassari). Nella sera dello stesso giorno il padre (anch'egli anni addietro vittima di un tentativo, poi fallito, di rapimento) si rec\u00f2 dai carabinieri denunciando di aver ricevuto una telefonata del figlio che diceva \"Preparate trecentomila euro senn\u00f2 mi ammazzano\".\nIl rapimento venne attribuito a bande barbaricine e si scopr\u00ec che la telefonata era partita da una cabina telefonica vicino ad un centro commerciale di Nuoro. Lo stesso pontefice Benedetto XVI parler\u00e0 a favore di Giovanni Battista durante l'Angelus del 29 ottobre.\nLa fuga e i processi.\nIl 28 maggio 2007 Giovanni Battista Pinna riesce a fuggire dal luogo in cui era tenuto prigioniero nelle campagne di Sedilo nell'oristanese, servendosi di una forchetta per forzare le sbarre che lo imprigionavano.\nPer il suo rapimento vengono arrestati due uomini, allevatori della zona in cui \u00e8 stato nascosto Pinna, Salvatore Atzas e Natalino Barranca.\nDurante il processo a carico dei due imputati sono emerse le terribili condizioni in cui Pinna ha trascorso i suoi otto mesi di prigionia.\nIncatenato mani e piedi, gli occhi sempre tenuti bendati, condizioni igieniche disumane, durante la prigionia sub\u00ec la rottura del setto nasale e perse 30 chili di peso. Il 27 aprile 2009 Salvatore Atzas di 62 anni, considerato, insieme ad altre persone rimaste sconosciute, l'organizzatore del sequestro \u00e8 stato condannato a 30 anni di carcere, mentre Natalino Barranca di 69 anni considerato il custode \u00e8 stato condannato a 17 anni. Il 10 gennaio 2011 la Corte di Appello di Sassari ha confermato la condanna a 30 anni per Atzas ma ha assolto Barranca per non avere commesso il fatto. Nel giugno 2015 Francesca Sanna \u00e8 stata condannata con rito abbreviato a 11 anni di reclusione dal Giudice dell'udienza preliminare del Tribunale di Cagliari Giovanni Massidda al termine del processo bis per il sequestro Pinna . La donna in particolare era accusata di aver avuto un ruolo attivo durante il sequestro.\nIl 3 dicembre 2015 la Corte d'Assise di Sassari ha condannato, al termine del processo bis, a 28 anni di reclusione Giovanni Maria Manca e a 25 anni di reclusione Antonio Faedda. In particolare Manca era accusato di essere uno degli ideatori del sequestro al quale avrebbe partecipato attivamente guidando il furgone con a bordo l'ostaggio. Invece Faedda avrebbe svolto la funzione di apripista guidando un'altra vettura. La Corte d'Assise d'appello di Sassari il 14 luglio 2017 ha confermato la condanna a 25 anni di carcere per Antonio Faedda e il 9 ottobre dello stesso anno i 28 anni a Manca.\nParticolarit\u00e0 del sequestro.\nIl sequestro di Giovanni Battista Pinna ha attirato l'attenzione su di s\u00e9 per alcune particolarit\u00e0 della vicenda."}
{"id": "2031004", "revid": "19585674", "url": "https://it.wikipedia.org/wiki?curid=2031004", "title": "Elizabeth Stamatina Fey", "text": ""}
{"id": "2031005", "revid": "767487", "url": "https://it.wikipedia.org/wiki?curid=2031005", "title": "Calixthe Beyala", "text": "Biografia.\nNata in una famiglia povera a Douala, Camerun, viene cresciuta dalla sorella maggiore che la spinge a frequentare la scuola. All'et\u00e0 di 17 anni si trasferisce in Francia per sposarsi e ottiene il baccalaur\u00e9at in lettere. Ha due figli.\nAll'et\u00e0 di 23 anni scrive il suo primo libro, \"C'est le soleil qui m'a br\u00fbl\u00e9\". Nel corso della sua carriera ottiene diversi premi e riconoscimenti, ma riceve anche critiche per plagio. Nel 1996 viene infatti dichiarata colpevole da un tribunale per aver copiato parte di un romanzo di Howard Buten nel suo libro \"Le Petit Prince de Bellevill\". Nel libro \"Ass\u00e8ze l'Africaine\" ci sono inoltre passaggi copiati dal libro \"White spirit\" di Paule Constant, la quale per\u00f2 non intenta causa per non pubblicizzare Beyala .\nIl suo libro \"Come cucinarsi il marito all'africana\" pubblicato in italiano da Epoch\u00e9 Edizioni vende 4000 copie.\nBeyala \u00e8 membro del Coordinamento internazionale per il Decennio francese che promuove il Decennio internazionale di promozione di una cultura della nonviolenza e della pace a profitto dei bambini del mondo."}
{"id": "2031006", "revid": "17654", "url": "https://it.wikipedia.org/wiki?curid=2031006", "title": "Settori (astrologia)", "text": ""}
{"id": "2031014", "revid": "767487", "url": "https://it.wikipedia.org/wiki?curid=2031014", "title": "Miasi", "text": "Si definiscono miasi (dal greco \"myia\", \"mosca\") tutte le parassitosi provocate da larve di ditteri in tessuti viventi dei mammiferi. Si differenziano dalla colonizzazione dei cadaveri, per esempio da parte delle larve di mosche e mosconi. Nel caso della miasi, la larva del dittero si sviluppa all'interno dei tessuti dell'ospite provocando lesioni. \nMiasi obbligatorie e facoltative.\nIn alcune specie di ditteri, lo sviluppo della larva nei tessuti \u00e8 indispensabile all'insetto per completare il suo ciclo vitale e si parla allora di miasi obbligatorie. \u00c8 il caso per esempio di molte specie della famiglia \"Oestridae\", specializzate in questo tipo di parassitismo e che sono in grado di penetrare anche in tessuti integri. In molte altre specie le miasi sono comportamenti occasionali, spesso favorite dalla presenza di ferite sulla cute dell'ospite, in cui l'insetto adulto depone le uova da cui hanno origine le larve; si parla in questi casi di miasi facoltative. Numerose specie di mosconi della famiglia Calliphoridae possono causare miasi, per lo pi\u00f9 a danno della cute.\nPrevenzione.\n\u00c8 ottenibile soprattutto mediante il controllo delle popolazioni di insetti; buoni risultati ha dato in alcuni casi il lancio di maschi sterili che impedisce alle femmine di riprodursi, riducendo cos\u00ec la pressione parassitaria. Negli animali al pascolo si utilizzano trattamenti insetticidi, repellenti sulla cute oppure pratiche pi\u00f9 drastiche come il mulesing comunemente usata negli allevamenti ovini in Australia, pratiche che per\u00f2 sono oggetto di pesanti critiche per le sofferenze causate agli animali."}
{"id": "2031015", "revid": "110157", "url": "https://it.wikipedia.org/wiki?curid=2031015", "title": "Patos de Minas", "text": "Patos de Minas \u00e8 un comune del Brasile nello Stato del Minas Gerais, parte della mesoregione del Tri\u00e2ngulo Mineiro e Alto Parana\u00edba e della microregione di Patos de Minas."}
{"id": "2031016", "revid": "116308734", "url": "https://it.wikipedia.org/wiki?curid=2031016", "title": "R\u00f6deraue", "text": "R\u00f6deraue \u00e8 un comune di 3.218 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 capoluogo della comunit\u00e0 amministrativa (\"Verwaltungsgemeinschaft\") di R\u00f6deraue-W\u00fclknitz.\nSuddivisione amministrativa.\nIl territorio comunale comprende 4 centri abitati (\"Ortsteil\"):"}
{"id": "2031020", "revid": "125253086", "url": "https://it.wikipedia.org/wiki?curid=2031020", "title": "Centro di documentazione di Firenze", "text": "Il Centro di Documentazione di Firenze fu un'organizzazione della cosiddetta sinistra extraparlamentare che oper\u00f2 nella citt\u00e0 toscana nei primi anni Settanta.\nLe origini.\nIl Centro di Documentazione di Firenze venne costituito nel 1970 a Firenze essenzialmente da collettivi di studenti delle scuole medie superiori, usciti dallo PSIUP alla fine del 1970. Il gruppo, animato alla costituzione da Loris Masi, Daniele Massa, Alvaro Masseini, Filippo Strati e Vincenzo Simoni, dopo aver tentato invano per l'ostilit\u00e0 del PCI e dello PSIUP di trovare una collocazione all'interno delle Case del Popolo di Firenze, apr\u00ec una sede in via dei Pepi 58 rosso. In realt\u00e0 il nuovo gruppo formatosi si chiamava in un altro modo Gruppi di Azione Proletaria e tale rimase fin alla morte di Feltrinelli , il nome fu cambiato poco prima non per dissociarsi dai fatti che lo avevano coinvolto , ma solo per motivi politici , in quanto alcuni dei membri che facevano capo al nucleo originario uscirono dai gruppi dei collettivi e fu allora che prese il nome di Centro di Documentazione .\nL'attivit\u00e0 del Centro di Documentazione era fortemente caratterizzata dalla volont\u00e0 di non costituire un'organizzazione che si affiancasse alle tante che in quegli anni nascevano, ma di promuovere un forte movimento dal basso, che coinvolgesse anche i consigli di fabbrica, favorendo cos\u00ec un rinnovamento della sinistra. \nI collettivi studenteschi del Centro di Documentazione svolsero un ruolo rilevante nel movimento studentesco fiorentino, con una presenza significativa in molte scuole della citt\u00e0 (fra cui il Liceo scientifico L. Da Vinci, Liceo classico Dante, istituti tecnici come il Galilei, Duca d'Aosta, ITI, ITT e molti istituti professionali). Fra l'altro riuscirono a promuovere rapporti continuativi con alcuni Consigli di Fabbrica, in particolare con quello della STICE (Zanussi) e del Nuovo Pignone.\nAccanto ai collettivi studenteschi contribuirono all'esperienza del Centro di documentazione - seppur in misura diversa e con rapporti mutevoli nel tempo - molti collettivi di quartiere (S. Frediano, Lippi, S. Croce, ecc.) e un collettivo operaio composto da numerosi operai e delegati delle fabbriche fiorentine.\nI militanti del Centro dedicarono non pochi sforzi anche ad allargare la rete dei rapporti politici fuori della cerchia cittadina, intrattenendo in particolare rapporti con gruppi e collettivi toscani (fra cui i collettivi operai di Signa, della Val Bisenzio e di Colle Val d'Elsa), ma anche con esperienze simili in altre parti d'Italia, in particolare con la Sinistra Studentesca di Torino e con l'omonimo Centro di documentazione sempre di Torino.\nLa crisi del gruppo originario e lo sviluppo di nuove esperienze.\nL'adesione ai gruppi della sinistra extraparlamentare.\nDopo qualche anno, parte del nucleo costituente, considerata conclusa la fase politica susseguente alla crisi dello PSIUP che aveva portato alla uscita da quel partito, partecip\u00f2 alla costruzione del Nuovo PSIUP e successivamente del Partito di Unit\u00e0 Proletaria. Altri confluirono in altri gruppi, in particolare Lotta Continua e Avanguardia Operaia.\nUn nuovo centro di documentazione.\nUn gruppo continu\u00f2 invece sul percorso originario, con un'importante presenza nelle scuole superiori (organizzata nel Collettivo studentesco di lavoro politico, molto attivo nelle scuole professionali ma anche in alcuni licei e istituti tecnici) e con alcuni collettivi di quartiere. In particolare questo avvenne nei quartieri di Campo di Marte, Pignone-Monticelli e S. Jacopino dove, accanto ad un impegno su vari aspetti della vita della citt\u00e0 e dentro i vari comitati di quartiere, ci fu il tentativo di stabilire un rapporto organico con la classe operaia di molte piccole fabbriche e laboratori artigiani di quelle zone. L'attivit\u00e0 dei collettivi fu sorretta da alcune semplici analisi sulla situazione economica e sociale italiana e fiorentina, non prive, per\u00f2, di intuizioni significative e di una qualche originalit\u00e0 sul ruolo della piccola impresa nel capitalismo italiano e sull'importanza del cosiddetto \"decentramento produttivo\" nell'ambito dei processi di ristrutturazione industriale in atto. Il risultato politico fu complessivamente modesto, ma con alcune significative eccezioni che videro i militanti dei collettivi stringere rapporti importanti con operai e delegati sindacali di piccole aziende metalmeccaniche, della pelletteria o del commercio.\nAnche in quest'ultima fase il centro di documentazione di Firenze mantenne rapporti significativi con realt\u00e0 analoghe in Toscana come Circolo La Comune del Mugello (fra l'altro nel 1975 i due gruppi promossero e pubblicarono insieme un volume sulla lotta partigiana in provincia di Firenze: \"Pi\u00f9 in l\u00e0 : ventitr\u00e9 partigiani sulla lotta nel Mugello\" a cura del Circolo La comune del Mugello e del Centro di documentazione di Firenze) ed altre parti d'Italia, in particolare a Roma (Circolo culturale Montesacro ) e Torino.\nFine anni Settanta e inizio degli anni Ottanta: l'esaurirsi di una esperienza politica.\nIl declino definitivo di questa esperienza coincise con la generale crisi dei movimenti e dei gruppi della sinistra radicale e con l'esplodere degli anni di piombo. Successivamente il Centro di documentazione abbandon\u00f2 il ruolo di riferimento di collettivi studenteschi, assumendo nel 1984 un reale ruolo di documentazione, contribuendo cos\u00ec alla nascita del Centro studi politici e sociali - Archivio storico \"Il sessantotto\u201d, nel quale confluirono tutti i fondi documentari conservati nel Centro stesso e che trov\u00f2 la prima sede proprio nei locali che per quasi quindici anni avevano ospitato l'attivit\u00e0 del Centro."}
{"id": "2031023", "revid": "212348", "url": "https://it.wikipedia.org/wiki?curid=2031023", "title": "Difesa semislava", "text": ""}
{"id": "2031025", "revid": "149727", "url": "https://it.wikipedia.org/wiki?curid=2031025", "title": "Frauenhain", "text": ""}
{"id": "2031026", "revid": "110157", "url": "https://it.wikipedia.org/wiki?curid=2031026", "title": "Patroc\u00ednio", "text": "Patroc\u00ednio \u00e8 un comune del Brasile nello Stato del Minas Gerais, parte della mesoregione del Tri\u00e2ngulo Mineiro e Alto Parana\u00edba e della microregione di Patroc\u00ednio."}
{"id": "2031027", "revid": "1305772", "url": "https://it.wikipedia.org/wiki?curid=2031027", "title": "Koselitz", "text": "Koselitz \u00e8 una frazione del comune tedesco di R\u00f6deraue, in Sassonia.\nConta 507 abitanti.\nGeografia fisica.\nIl villaggio \u00e8 situato a sud-ovest di R\u00f6deraue, in una zona lagunare ed a pochi km di distanza da Gr\u00f6ditz. Da Elsterwerda (nord-est) e da Riesa (sud-ovest) dista circa 15\u00a0km, 20 da Bad Liebenwerda (nord-ovest, nel Brandeburgo) e da Gro\u00dfenhain (sud-est), e circa 50 da Dresda (sud).\nStoria.\nIl nome originario del villaggio deriva dal sorbo \"Kozel\" (\"caprone\") e questo perch\u00e9 nel villaggio era possibile trovare molti di questi animali. Nei secoli il nome ha subito varie evoluzioni: 1388 \"Kasilwicz\", 1406 \"Kaselwicz\", 1476 \"Kaselbitz\", 1522 \"Kosselbitz\", 1540 \"Kaselitz\", 1551 \"Koselytz\", 1875 \"Koselitz (Coselitz)\".\nLe prime notizie risalgono al 1388 con il nome di \"Kasilwi'cz\". Risale al 1406 la notizia della presenza di un mulino nel villaggio, mulino al quale \u00e8 legata la leggenda di Teufelsgraben e nel 1540 \"Kreitschmar\" (l'oste del paese) pag\u00f2 24 monete come interesse alla chiesa di W\u00fclknitz. Durante la guerra dei trent'anni la chiesa del paese bruci\u00f2. Nel 1551 Koselitz era sotto il \"Rittergut\" Saathain. Dal 1744 al 1748 venne costruito il \"Gr\u00f6del-Elsterwerdaer Flo\u00dfkanal\". Nel 1900 il territorio del comune occupava una superficie di 580 ettari, e 60 di questi ettari erano occupati da laghetti adibiti alla pesca. Il 17 aprile 1945 vennero uccise 184 persone provenienti dal lager di KZ Flossenb\u00fcrg e dirette al lager di Gr\u00f6ditz in quanto non erano pi\u00f9 in grado di camminare e vennero sotterrate in una cava di ghiaia nei pressi di Koselitz.\nDal 1994 Koselitz, Frauenhain, Pulsen e Raden sono riunite sotto il comune di R\u00f6deraue."}
{"id": "2031028", "revid": "149727", "url": "https://it.wikipedia.org/wiki?curid=2031028", "title": "Pulsen", "text": ""}
{"id": "2031030", "revid": "149727", "url": "https://it.wikipedia.org/wiki?curid=2031030", "title": "Raden", "text": ""}
{"id": "2031034", "revid": "767487", "url": "https://it.wikipedia.org/wiki?curid=2031034", "title": "Pedra Azul", "text": "Pedra Azul \u00e8 un comune del Brasile nello Stato del Minas Gerais, parte della mesoregione di Jequitinhonha e della microregione di Pedra Azul."}
{"id": "2031035", "revid": "149727", "url": "https://it.wikipedia.org/wiki?curid=2031035", "title": "Roederaue", "text": ""}
{"id": "2031040", "revid": "309289", "url": "https://it.wikipedia.org/wiki?curid=2031040", "title": "Buolkalach", "text": "Il Buolkalach () \u00e8 un fiume della Russia asiatica, affluente di sinistra dell'Olen\u00ebk, che scorre nella parte settentrionale della Siberia Orientale, nella Sacha (Jacuzia).\nNasce da alcune paludi nella parte orientale del bassopiano della Siberia settentrionale, scorrendo poi con direzione nord-orientale in una zona assolutamente remota, pressoch\u00e9 priva di centri abitati; confluisce nell'Olen\u00ebk a 6,9\u00a0km dalla sua foce nel mare della Siberia Orientale. Il maggiore affluente del fiume \u00e8 il Chastach, lungo 123\u00a0km, proveniente dalla destra idrografica.\nIl fiume \u00e8 ghiacciato in media dal principio di ottobre al principio di giugno."}
{"id": "2031041", "revid": "345405", "url": "https://it.wikipedia.org/wiki?curid=2031041", "title": "Fiocco (taglio di carne)", "text": "Il fiocco \u00e8 un taglio di carne bovina.\n\u00c8 il taglio grasso del quarto anteriore che segue la punta del petto. \u00c8 considerato di seconda e terza categoria, composto da muscoli e tessuto connettivale ricco di venature di grasso. In cucina \u00e8 adatto per i bolliti e i brasati al forno, per il brodo e talvolta come sostitutivo della punta di petto. Esiste nelle variet\u00e0 di manzo, vitello e vitellone.\nIl termine \"fiocco\" \u00e8 tipico della macelleria del Nord Italia, in particolare di Mantova, Padova, Parma, Rovigo, Treviso e Verona. In altre regioni assume diverse denominazioni locali, tra cui bruschetto a Palermo, cima di petto a Potenza, petto grosso a Roma, pettoscoronatura a Firenze, polpa di petto a Foggia, punta di petto a Bari, Bologna, Genova, L'Aquila, Messina, Milano, Napoli e Torino, retu pettu a Reggio Calabria, zoia a Treviso. A Padova, Belluno, Macerata, Perugia, Trento, Venezia, Padova e Vicenza \u00e8 talvolta indicato come semplice petto.\nAltri tagli del quarto anteriore sono la punta di petto, il reale, la fesa di spalla, il cappello del prete, il fusello, il collo, il brione, il geretto anteriore e il carr\u00e9.\nNel maiale.\n\"Fiocco\" \u00e8 anche usato per indicare la parte pi\u00f9 magra del prosciutto di maiale e talvolta il taglio della coscia di manzo subito sotto la noce, pi\u00f9 propriamente detto spinacino."}
{"id": "2031042", "revid": "80339", "url": "https://it.wikipedia.org/wiki?curid=2031042", "title": "Buolkalah", "text": ""}
{"id": "2031043", "revid": "80339", "url": "https://it.wikipedia.org/wiki?curid=2031043", "title": "Buolkalakh", "text": ""}
{"id": "2031048", "revid": "729019", "url": "https://it.wikipedia.org/wiki?curid=2031048", "title": "Raging Stallion Studios", "text": "La Raging Stallion Studios (letteralmente \"Stalloni furenti\") \u00e8 una casa di produzione cinematografica statunitense che produce e distribuisce film pornografici gay.\nPanoramica.\nLa Ralling Stallion Studios \u00e8 stata fondata a San Francisco nel 1998 in collaborazione con la Pistol Media dagli attori pornografici Chris Ward e J.D. Slater. In seguito Michael Brandon \u00e8 diventato comproprietario, Brandon \u00e8 un pornodivo tuttora in attivit\u00e0 che ha partecipato a molti film prodotti dalla compagnia.\nAttualmente i tre soci si dividono la gestione delle tre linee di prodotti, Ward si occupa dei film di genere pi\u00f9 estremo, Brandon si occupa della linea \"Monster Bang\", mentre Slater si occupa della linea \"Centurion Muscle\" e della realizzazione di tutte le colonne sonore delle pellicole, alcune di queste pubblicate su CD.\nI Raging Stallion Studios si distinguono per i loro modelli muscolosi e virili. Ad oggi gli \"studios\" hanno prodotto e distribuito oltre 150 film, 22 solo nel 2005.\nNel dicembre 2010 i Falcon Studios vengono acquistati dall'Adult Entertainment Broadcast Network (AEBN), una societ\u00e0 specializzata nella distribuzione attraverso internet di video per adulti in streaming e on demand. Falcon Studios viene fusa con i Raging Stallion Studios, ed assieme a Naked Sword e a Gunzblazing Affiliate Program danno vita ad una nuova divisione gay della AEBN. La fusione tra le due case di produzione \u00e8 nata con l'intento di dar vita ad un colosso produttivo della pornografia gay, in grado di realizzare oltre 60 film all'anno. Nonostante la fusione i marchi e brand commerciali delle due societ\u00e0 restano divisi, permettendo ai loro attori in esclusiva di interscambiarsi e lavorare nello stesso film.\nTra i molti film prodotti vi sono i pluripremiati \"Grunts\" e \"To the Last Man\".\nAttori pornografici.\nAttori che lavorano, o hanno lavorato, per i Raging Stallion Studios\nMan of the Year.\nA partire dal 2000, la societ\u00e0 elegge ogni anno un \"Man of the Year\" (uomo dell'anno):"}
{"id": "2031052", "revid": "71433", "url": "https://it.wikipedia.org/wiki?curid=2031052", "title": "Raging Stallion", "text": ""}
{"id": "2031064", "revid": "309289", "url": "https://it.wikipedia.org/wiki?curid=2031064", "title": "Bur (fiume)", "text": "Il Bur (; in lingua sacha: \u0411\u0443\u0443\u0440), conosciuto anche come Pur (\u041f\u0443\u0440), \u00e8 un fiume della Russia, affluente di sinistra dell'Olen\u00ebk, che scorre nella parte settentrionale della Siberia Orientale, nei distretti Olen\u00ebkskij e Bulunskij della Sacha (Jacuzia).\nNasce da alcune paludi nella parte orientale del bassopiano della Siberia settentrionale, scorrendo poi con direzione mediamente orientale o nordorientale in una zona assolutamente remota, pressoch\u00e9 priva di centri abitati; confluisce nell'Olen\u00ebk nel suo basso corso, presso il villaggio di Sklad. I principali affluenti del fiume sono Ary Ongorbut (191\u00a0km) e Kyra-Chos T\u00ebrjuttjach (137\u00a0km) dalla sinistra idrografica, Kjuntjukeljach (93\u00a0km) dalla destra.\nIl fiume \u00e8 ghiacciato, in media, dai primi di ottobre ai primi di giugno."}
{"id": "2031069", "revid": "124931921", "url": "https://it.wikipedia.org/wiki?curid=2031069", "title": "Joe Santos", "text": "Biografia e carriera.\nFiglio di Joseph Minieri Sr. e di Rose Sarno, inizi\u00f2 come giocatore di football alla Fordham University, arrivando alle soglie del semi-professionismo prima di cominciare a recitare attorno alla met\u00e0 degli anni sessanta in alcuni film diretti dal cugino Joseph W. Sarno: \"Flesh and Lace\" (1965), \"Moonlighting Wives\" (1966) e \"My Body Hungers\" (1967).\nCaratterista, il suo primo ruolo rilevante sul grande schermo fu nel film drammatico \"Panico a Needle Park\" (1971) con Al Pacino, poi raggiunse la popolarit\u00e0 nella famosa serie televisiva \"Agenzia Rockford\" (1974-1980), dove interpretava il detective Dennis Becker, amico del protagonista Jim Rockford (James Garner) in 108 episodi.\nLa sua carriera prosegu\u00ec prevalentemente sul piccolo schermo, dove partecip\u00f2 a numerose serie poliziesche degli anni settanta e ottanta, interpretando spesso ruoli di agenti di polizia: oltre ad \"Agenzia Rockford\", apparve in \"Sulle strade della California\", dove \u00e8 uno dei pochissimi attori con personaggi ricorrenti (interpret\u00f2 Sally Pickles in 8 occasioni), in \"Hardcastle &amp; McCormick\" (nel ruolo del tenente Frank Harper), in \"MacGyver\", in due episodi de \"La signora in giallo\", \"Hill Street giorno e notte\" e \"Magnum, P.I.\". Grazie a David Chase, sceneggiatore di \"Agenzia Rockford\", prese parte alla serie cult \"I Soprano\" nel ruolo del mafioso Angelo Garepe, uscito di galera nella stagione 5 dello show."}
{"id": "2031072", "revid": "125939028", "url": "https://it.wikipedia.org/wiki?curid=2031072", "title": "La prima notte (film 1959)", "text": "La prima notte \u00e8 un film del 1959 diretto da Alberto Cavalcanti.\nIl soggetto \u00e8 tratto dal romanzo Les Noces V\u00e9nitiennes (\"Le nozze veneziane\") di Abel Hermant.\nFra gli interpreti figurano Vittorio De Sica e Claudia Cardinale, mentre come aiuto regista vengono accreditati Leopoldo Savona e un giovane Tinto Brass.\nTrama.\nIl noto barista veneziano Alfredo \u00e8 in realt\u00e0 un organizzatore di un traffico di dipinti falsi; suo complice \u00e8 il giovane falsario G\u00e9rard.\nQuando a Venezia arriva l'avvenente Isabelle, una ricchissima avventuriera parigina, Alfredo non si fa scappare l'occasione: le fa credere che il bel giovane l\u00ec conosciuto sia un ricco sceicco arabo, ma altri non \u00e8 che G\u00e9rard, pronto a sottrarle i magnifici gioielli che la donna si porta dietro.\nDistribuzione.\nIn Italia venne distribuito dalla \"Variety Film\" il 27 febbraio 1959; in Francia il 29 aprile dello stesso anno.\nEdizione italiana.\nCensura.\nLa censura italiana fece:\nAccoglienza.\nIncassi.\nIl film incass\u00f2 nei botteghini italiani 81.500.000 lire."}
{"id": "2031073", "revid": "1234826", "url": "https://it.wikipedia.org/wiki?curid=2031073", "title": "Secolo vuoto", "text": ""}
{"id": "2031074", "revid": "287204", "url": "https://it.wikipedia.org/wiki?curid=2031074", "title": "Prados", "text": "Prados \u00e8 un comune del Brasile nello Stato del Minas Gerais, parte della mesoregione di Campo das Vertentes e della microregione di S\u00e3o Jo\u00e3o del-Rei."}
{"id": "2031083", "revid": "767487", "url": "https://it.wikipedia.org/wiki?curid=2031083", "title": "La foresta di smeraldo", "text": "La foresta di smeraldo (\"The Emerald Forest\") \u00e8 un film del 1985 diretto da John Boorman.\nIl regista ha anche prodotto la pellicola che ha come protagonisti principali Powers Boothe e Meg Foster.\nFu presentato fuori concorso al 38\u00ba Festival di Cannes.\nTrama.\nBill Markham \u00e8 un ingegnere che si \u00e8 trasferito in Brasile assieme alla sua famiglia per completare la costruzione di una grande diga idroelettrica. La costruzione fa necessitare una grossa operazione di disboscamento in una vasta area della foresta, e un'area ancora pi\u00f9 elevata sarebbe destinata ad essere sommersa. Il completamento dell'opera porter\u00e0 pi\u00f9 gente nelle aree disboscate consentendo l'agricoltura e lo spazio edificabile. Un giorno, quando Bill porta la sua famiglia ai confini della foresta durante una gita, suo figlio Tommy viene portato via dall'indigeno Wanadi dopo essersi allontanato.\nDieci anni dopo, mentre la diga di Bill \u00e8 ormai in fase di completamento, Tommy \u00e8 cresciuto ed \u00e8 entrato a fare parte della trib\u00f9 di Wanadi, il \"Popolo invisibile\", adottando la loro lingua, la loro cultura e il loro stile di vita. Superato il rito di iniziazione adulta, Tommy (chiamato \"Tomme\" dagli indigeni) si sposa con Kachiri e a seguito di una visione mistica parte per recuperare delle pietre sacre che permettono al Popolo invisibile di tingersi la pelle di color smeraldo. Queste pietre per\u00f2 si trovano in una zona pericolosa della foresta, nel territorio della trib\u00f9 di guerrieri cannibali, il \"Popolo dei feroci\", che si sono avvicinati alle terre del Popolo invisibile a seguito della deforestazione causata dalla costruzione della diga.\nNel frattempo, negli anni dopo il rapimento del figlio, la famiglia Markham non ha abbandonato la speranza di trovare Tommy. La madre di Tommy, Jean, \u00e8 ora un'assistente sociale, pesantemente coinvolta con bambini orfani mentre Bill \u00e8 diventato esperto in cultura amazzonica tribale nella sua ricerca per la gente sfuggente che ha preso il figlio, al punto che \u00e8 diventato quasi fluente in alcuni dialetti indigeni locali. Durante una nuova ricerca della foresta per ritrovare Tommy, Bill, accompagnato dal giornalista Uwe Werner, si imbatte nel Popolo dei feroci. Mentre il giornalista viene massacrato, Bill riesce a sfuggire ai selvaggi sparando con il suo fucile CAR-15.\nIl mattino seguente Bill, rimasto con poche munizioni contro i cannibali, va incontro a Tommy mentre questo sta raccogliendo le pietre presso una cascata. I due si riconoscono e uniscono gli sforzi per sfuggire ai Feroci. Dopo essere stato costretto a restare con la trib\u00f9 del Popolo invisibile per guarire da una febbre, Bill cerca di convincere Tommy a tornare alla civilt\u00e0. Il ragazzo per\u00f2 \u00e8 rimasto attaccato alla foresta e al legame che ha con la natura. Wanadi spiega a Bill di aver condotto Tommy nella foresta da bambino poich\u00e9 riteneva ingiusto lasciarlo crescere con le persone come Bill che, a parere suo e della trib\u00f9, stanno distruggendo il mondo. Alla fine Bill rispetta il punto di vista degli indigeni e a seguito di una celebrazione nella quale viene sottoposto ad allucinogeni per avere la propria visione mistica, il Popolo invisibile lo lascia al cantiere della diga.\nDurante questo periodo, il Popolo dei feroci, che sono rimasti impressionati dall'arma da fuoco di Bill, stringono un affare con i proprietari di un bordello per ottenere armi da fuoco se in cambio li avessero procurato delle donne da sfruttare come schiave sessuali. Mentre Wanadi, Tommy e Bill sono via, i Feroci attaccano il Popolo invisibile bruciando il loro accampamento e rapendo tutte le femmine che possano soddisfare le richieste dei loro collaboratori, fra queste anche Kachiri. Tommy e il suo migliore amico partono per raggiungere la citt\u00e0 e chiedere aiuto a Bill. Tommy riesce a trovare l'abitazione di Bill rievocando un ricordo della sua infanzia. Il ragazzo raggiunge il padre arrampicandosi sul palazzo e quando incontra Bill riesce a riabbracciare la madre dopo dieci anni di assenza. Durante la ricerca in citt\u00e0, Tommy stringe un'alleanza con i membri della fu trib\u00f9 del \"Popolo dei pipistrelli\", che hanno scelto la citt\u00e0 a seguito della distruzione della loro casa nella foresta causata dalla costruzione della diga.\nTommy, Bill e il Popolo invisibile alleato con il Popolo dei pipistrelli assalta il bordello e riescono a uccidere i proprietari salvando le donne del villaggio e a sconfiggere i Feroci. Nella colluttazione Wanadi perde la vita, e Tommy diventa cos\u00ec il nuovo capo della trib\u00f9. Quando Bill cerca di convincere il figlio a tornare ricordandogli che prima o poi la foresta verr\u00e0 distrutta dai lavori del popolo civilizzato in espansione, Tommy gli risponde che lui e il Popolo invisibile non saranno mai scoperti e reciteranno una preghiera per scatenare una tempesta forte abbastanza da spazzare via la diga. Sapendo che Tommy non cambier\u00e0 idea, Bill si rassegna e lo lascia con il Popolo invisibile.\nNel finale, per\u00f2, quando Tommy e la sua trib\u00f9 recitano la loro preghiera al villaggio, si scatena un acquazzone. Bill si ricorda di ci\u00f2 che gli ha detto Tommy e quindi decide di aiutare il figlio per l'ultima volta in modo che la sua cultura, le sue tradizioni e il suo stile di vita che ha adottato nella natura non vengano perdute facendo evacuare il personale del cantiere con la pretesa che c'\u00e8 una falla e infine distruggendo la diga con degli esplosivi.\nProduzione.\nGli indios del film sono rappresentati molto simili agli J\u00edvaro dell'Ecuador, come mostrano i costumi quali il rito di passaggio dalla giovinezza all'et\u00e0 adulta sotto una cascata o l'impiego di droghe allucinogene. Per la realizzazione del film John Boorman ha vissuto per un anno assieme agli indios della zona amazzonica dell'Alto Xingu, ed ha in seguito dichiarato:"}
{"id": "2031085", "revid": "1566286", "url": "https://it.wikipedia.org/wiki?curid=2031085", "title": "Alberto Cavalcanti", "text": "Biografia.\nFrequent\u00f2 dal 1908 al 1912 il ginnasio militare. Nel 1914 si iscrisse alla Scuola Superiore d'Arte di Ginevra, dove si diplom\u00f2 in architettura.\nArriv\u00f2 a Parigi all'inizio degli anni venti: qui frequent\u00f2 l'ambiente delle avanguardie e, ben presto, decise di restare in Francia. Lavor\u00f2 per il cinema: all'inizio, come scenografo (in particolare per \"L'Inhumaine\" di Marcel L'Herbier), poi come regista, firmando il suo primo film, \"Rien que les heures\" nel 1926. Nello stesso anno, prese la nazionalit\u00e0 francese.\nMaestro riconosciuto del cinema del ventesimo secolo, viene ricordato anche come documentarista. Negli anni trenta, Cavalcanti lavor\u00f2, infatti, a lungo in Gran Bretagna dove poi si dedic\u00f2 alla produzione per gli studi della Ealing. Cineasta cosmopolita, partecip\u00f2 al movimento del documentario realista.\nAlla fine degli anni quaranta, di ritorno in Brasile, cerc\u00f2 di ridare nuovo impulso al cinema nazionale.\nNella Germania Federale gir\u00f2 uno dei capolavori di Bertolt Brecht, \"Herr Puntila und sein Knecht Matti\" (1960), lavor\u00f2 poi in Italia e quindi nuovamente in Brasile. Il suo ultimo film fu \"Um Homem e o Cinema\" del 1977, girato in Brasile."}
{"id": "2031086", "revid": "757396", "url": "https://it.wikipedia.org/wiki?curid=2031086", "title": "Club Baloncesto Murcia", "text": "Il Club Baloncesto Murcia, conosciuta pi\u00f9 comunemente come UCAM Murcia, \u00e8 una squadra professionistica di pallacanestro della citt\u00e0 di Murcia, Regione di Murcia, Spagna che gioca nella Liga ACB.\nStoria.\nIl club nasce nel 1985 con il nome di Agrupaci\u00f3n Deportiva Juver per poi passare a chiamarsi nel 1991 C.B. Juver Murcia, dal nome dell'impresa murciana che fu sponsor del club fino alla stagione 1992-93.\nLa squadra cominci\u00f2 giocando in un campionato locale nella stagione 1985-1986 per poi acquistare i diritti federativi del Logos di Madrid per militare nella Primera Divisi\u00f3n B, dove ha giocato per quattro anni. Nelle finali dei playoff della stagione 1989-1990 arriva la promozione in Liga ACB, dopo la vittoria sull'Obradoiro. Successivamente si scoprir\u00e0 che nella partita decisiva venne schierato erroneamente il giocatore Esteban Daniel P\u00e9rez Beltr\u00e1n, il cui vero nome era Esteban Daniel P\u00e9rez Spatazza, internazionale argentino. Alla fine della vicenda, per\u00f2, la ACB e la FEB acconsentirono alla promozione della squadra.\nLa rosa era allora composta da: Esteban P\u00e9rez, Rub\u00e9n Scolari, Mart\u00edn de Francisco, Mike Phillips, Emilio Nicolau, Adolfo Fern\u00e1ndez, Davalillo, Miki Abarca, Quique Azc\u00f3n, Ernesto Fern\u00e1ndez e Jos\u00e9 Carlos Fern\u00e1ndez.\nIl club rimase nel massimo campionato per sei anni consecutivi.\nNella stagione 1993-94 il club cambi\u00f2 nome e immagine corporativa. Da allora si chiam\u00f2 semplicemente C.B. Murcia (senza alcuno sponsor) e i colori delle uniformi diventarono interamente rosse e venne introdotto nello stemma della squadra l'anagramma con lo scudo che \u00e8 attualmente presente e che venne eletto come lo stemma pi\u00f9 d'avanguardia tra tutti quelli dei team della Liga del 1994.\nNella stagione 1995-96 il club organizz\u00f2 la fase finale della Copa del Rey con un eccellente esito organizzativo. Il Murcia venne battuto in semifinale dal TDK Manresa, che alla fine del torneo si proclam\u00f2 vincitore in finale vincendo contro il pi\u00f9 blasonato FC Barcelona.\nDurante la stagione 1998-99 partecip\u00f2 alla Liga ACB con un nuovo sponsor, chiamandosi Recreativos Orenes C.B. Murcia, mentre nella stagione precedente il nome ufficiale era C.B. Murcia Artel.\nNella stagione 1999-2000 torn\u00f2 a chiamarsi C.B. Murcia per l'assenza di aziende patrocinatrici, per poi chiamarsi C.B. Etosa nella stagione successiva ed Etosa Murcia nelle due successive. Nel 2002 arriva la prima posizione nella Liga LEB e la conseguente promozione nel massimo campionato.\nPer la stagione 2003-04 arriva un nuovo sponsor, la Polaris World, con l'obiettivo di stabilizzare il clb nella prima divisione, anche se una stagione nefasta port\u00f2 il club nuovamente nel purgatorio della Liga LEB. Al termine della stagione l'impresa Polaris World acquist\u00f2 le azioni del club spodestando l'allora presidente Juan Valverde in favore del nuovo Salvador Hern\u00e1ndez.\nNella stagione 2003-04 il club vince la Copa del Pr\u00edncipe de Asturias e centra la promozione in liga ACB proprio nell'anno del ventesimo anniversario dalla nascita della societ\u00e0.\nIl 9 maggio del 2009 il C.B. Murcia vinse contro il CAI Zaragoza lo spareggio per non retrocedere nella Liga LEB Oro con una vittoria per 60 a 59.\nA luglio del 2009 viene confermata la presidenza dell'imprenditore Jos\u00e9 Ram\u00f3n Carabante, che comprende nel suo staff anche il giornalista sportivo Jos\u00e9 \u00c1ngel de la Casa.\nRoster 2021-2022.\n\"Aggiornato al 20 settembre 2021.\"\nSponsor.\nIl CB Murcia ha avuto numerosi sponsor durante gli anni:\nPalmar\u00e8s.\nPremi individuali.\nCampione tiro tre punti Liga ACB"}
{"id": "2031093", "revid": "287204", "url": "https://it.wikipedia.org/wiki?curid=2031093", "title": "Santos Dumont (Minas Gerais)", "text": "Santos Dumont (in origine Palmira) \u00e8 un comune del Brasile nello Stato del Minas Gerais, parte della mesoregione della Zona da Mata e della microregione di Juiz de Fora. Il suo nome \u00e8 un omaggio a Alberto Santos-Dumont, pioniere dell'aviazione."}
{"id": "2031095", "revid": "968255", "url": "https://it.wikipedia.org/wiki?curid=2031095", "title": "Pomatoschistus tortonesei", "text": "Il ghiozzetto di Faro o ghiozzetto di Tortonese (Pomatoschistus tortonesei) \u00e8 un piccolo pesce d'acqua salmastra appartenente alla famiglia dei Gobiidae.\nDistribuzione ed habitat.\nIl suo areale \u00e8 limitato alle acque basse di alcune lagune a salinit\u00e0 variabile con rocce e praterie in Sicilia (lagune di Tindari, Marsala e Faro) ed in Libia (laguna di Farwah). La specie \u00e8 altamente eurialina.\nDescrizione.\nAppare assai simile ai congeneri rispetto ai quali si riconosce, oltre che per il peculiare habitat ed il ridotto areale, per i seguenti caratteri:\nLe dimensioni sono minuscole dato che non supera i 3,5 cm ed usualmente \u00e8 assai pi\u00f9 piccolo.\nAlimentazione.\nBasata su invertebrati come Crostacei e Gasteropodi.\nPesca.\nOccasionale e di nessun interesse."}
{"id": "2031097", "revid": "767487", "url": "https://it.wikipedia.org/wiki?curid=2031097", "title": "Thom Wilson", "text": " Famoso per aver prodotto l'album \"Smash\" degli Offspring.\nWilson ha iniziato la sua carriera nella met\u00e0 degli anni settanta come ingegnere in ambito musicale, registrando per i Seals &amp; Crofts e per Burton Cummings. Ha iniziato a lavorare come produttore in album punk a partire dai primi anni ottanta.\nNel 2003 Wilson ha deciso di ritirarsi dal mondo dell'industria musicale dopo aver prodotto l'album \"Three\" dei Joykiller."}
{"id": "2031098", "revid": "404449", "url": "https://it.wikipedia.org/wiki?curid=2031098", "title": "Cedogno", "text": "Cedogno \u00e8 un paese collinare della provincia di Parma, frazione del comune di Neviano degli Arduini.\nSituato a sud del monte Farneto, in posizione incantevole a circa 350 slm, dista 39\u00a0km da Parma e 39\u00a0km da Reggio Emilia, ma trovandosi nella sponda parmense del torrente Enza, rimane nella provincia di Parma.\nDegno di nota il \"museo dei lucchetti\", .\nLa sua esposizione comprende oltre 4000 pezzi accumulati da appassionati collezionisti. La collezione presenta lucchetti di vario genere attraversando epoche e culture diverse che esaltano la creativit\u00e0 e l'espressione dell'applicazione dell'uomo."}
{"id": "2031099", "revid": "1811078", "url": "https://it.wikipedia.org/wiki?curid=2031099", "title": "Lepus castroviejoi", "text": "La lepre cantabrica (\"Lepus castroviejoi\" ) \u00e8 un mammifero lagomorfo della famiglia dei Leporidi.\nVeniva un tempo considerata una sottospecie (od addirittura una variante locale) di \"Lepus europaeus\" (\"Lepus europaeus catroviejoi\"): solo in tempi recenti le ricerche compiute dagli studiosi e le scoperte derivatene hanno fatto s\u00ec che la specie venisse riclassificata ed elevata al rango di specie a s\u00e9 stante.\nDistribuzione.\nLa specie \u00e8 endemica della Cordigliera Cantabrica, in Spagna settentrionale: in particolare, la si trova nel tratto compreso fra la Serra de los Ancares e la Serra de Pena Labra.\nIl suo \"habitat\" naturale \u00e8 costituito dalle zone prative ad altezze attorno ai 1500 m, anche se l'animale pu\u00f2 spingersi ad altezze superiori (fino a 2000 m) od inferiori (al di sotto dei 1300 m; questo avviene in particolare durante l'inverno, soprattutto nel caso di abbondanti nevicate). Pu\u00f2 tuttavia frequentare anche le aree coltivate, le zone cespugliose e le rade foreste decidue.\nSpesso, si possono vedere questi animali vagare fra le ceneri di incendi appiccati nella boscaglia, alla ricerca di germogli attecchiti su un terreno tanto fertile.\nDescrizione.\nDimensioni.\nL'animale misura poco pi\u00f9 di mezzo metro di lunghezza, per un peso medio che sfiora i 3 kg.\nAspetto.\nL'animale ha la conformazione tipica dei Leporidi: fisionomia slanciata, lunghe orecchie, zampe posteriori assai pi\u00f9 lunghe e forti rispetto a quelle anteriori ed atte al salto. Il pelo \u00e8 di colore bruno chiaro leggermente brizzolato di nero su dorso e petto e biancastro sul basso ventre, mentre la coda \u00e8 nera superiormente e bianca inferiormente.\nRisulta immediatamente riconoscibile dalle altre due specie di lepre che abitano la penisola iberica (\"Lepus europaeus\" e \"Lepus granatensis\") per il colore pi\u00f9 chiaro del pelo e le dimensioni minori di coda ed orecchie rispetto al corpo, adattamento questo tipico degli animali diffusi in climi freddi; l'esame del cranio, invece, rivela una caratteristica unica, ossia una sutura nasofrontale aperta dalla caratteristica forma a V.\nBiologia.\nPoco si sa delle abitudini di questa specie, soprattutto perch\u00e9 fino a tempi recenti essa veniva considerata una sottospecie, e pertanto fatta oggetto unicamente di studi che riguardavano la specie nel suo insieme piuttosto che le variet\u00e0 locali: si ritiene tuttavia che le sue abitudini non siano molto dissimili da quelle della lepre europea, ossia si tratterebbe di animali notturni, solitari ed erbivori.\nConservazione.\nConsiderando l'esiguit\u00e0 di spazio in cui l'animale vive (un'area di 230 km di lunghezza e meno di 40 km di larghezza), \u00e8 intuibile che l'animale \u00e8 fortemente suscettibile a fenomeni come il riscaldamento globale, la caccia eccessiva e la distruzione dell\"'habitat\" per far spazio ad attivit\u00e0 od insediamenti umani. Per tali motivi, l'IUCN ha deciso di classificare la specie come \"Vulnerabile\", anche se nell'areale in cui vive \u00e8 un animale assai comune e facile da vedere.\nCollegamenti esterni.\nAlcune foto dell'animale in natura:"}
{"id": "2031102", "revid": "287204", "url": "https://it.wikipedia.org/wiki?curid=2031102", "title": "S\u00e9lune", "text": "La S\u00e9lune \u00e8 un breve fiume della Francia, che scorre nel dipartimento della Manica, nella regione della Bassa Normandia.\nIl fiume ha la sua sorgente nel comune di Saint-Cyr-du-Bailleul nel cantone di Barenton. Dopo un corso di 91\u00a0km, si getta nella baia del Mont Saint-Michel con una foce a estuario.\nPrima degli inizi dell'XI secolo costituiva il confine tra il ducato di Bretagna e il ducato di Normandia, funzione poi assunta dal Couesnon.\nIl fiume \u00e8 ricco di salmoni e trote (di mare e di fiume), di lucci, tinche, gardon, sandre, perche e carpe.\nIdrologia.\nInsieme ai fiumi S\u00e9e e Couesnon, la S\u00e9lune partecipa al funzionamento idraulico particolarmente complesso della baia del Mont Saint-Michel, dove le forti maree apportano grandi quantit\u00e0 di sedimenti che vengono per\u00f2 nuovamente portati al largo dalle correnti combinate dei tre fiumi.\nDighe.\nNella prima met\u00e0 del XX secolo vi sono state costruite due dighe per alimentare centrali idroelettriche: quella della Roche-qui-boit e quella di Vezins.\nDiga di Vezin.\nLa diga di Vezins, \u00e8 stata costruita a volte multiple con contrafforti in cemento armato, tra il 1929 e il 1932 dalla \"Soci\u00e9t\u00e8 des forces motrices de la S\u00e9lune\", su progetto degli ingegneri Louis Pelnard-Consid\u00e8re e Albert Caquot. Raggiunge 36\u00a0m di altezza e 276\u00a0m di lunghezza.\nIn seguito alla costruzione della diga si \u00e8 originato un lago artificiale lungo 19\u00a0km che copre una superficie di 200 ettari. Sul lago si praticano la pesca e il canottaggio.\nNel corso della seconda guerra mondiale la centrale aliment\u00f2 l'arsenale di Cherbourg e la costruzione delle fortificazioni del Vallo Atlantico da parte delle forze di occupazione tedesche, ritardate da un sabotaggio che distrusse due trasformatori della centrale.\nDiga della Roche-qui-Boit.\nSi trova a valle della diga di Vezins e ne costituisce un'opera di compensazione. La costruzione venne autorizzata nel 1914 e i lavori si svolsero tra il 1916 e il 1919. La diga \u00e8 lunga 129\u00a0m e raggiunge i 16\u00a0m di altezza.\nContribuisce alla produzione di energia idroelettrica per circa 4 milioni di kW\u00b7h ogni anno. La sua portata emissaria \u00e8 al minimo di 2\u00a0m\u00b3/s.\nAnche questa diga ha dato origine ad un lago artificiale, lungo 5\u00a0km e che copre una superficie di 40 ettari con 4 milioni di\u00a0m\u00b3 d'acqua."}
{"id": "2031103", "revid": "1222408", "url": "https://it.wikipedia.org/wiki?curid=2031103", "title": "Riforma linguistica", "text": "Una riforma linguistica \u00e8 un tipo di pianificazione linguistica che implica un massiccio cambiamento del linguaggio. Gli strumenti tipici della riforma della lingua sono la semplificazione e la purificazione: la semplificazione rende la lingua pi\u00f9 facile da utilizzare attraverso la regolarizzazione del glossario e della grammatica; la purificazione fa divenire il linguaggio conforme ad una versione della lingua percepita come pi\u00f9 pura.\nSemplificazione.\nIl tipo di riforma linguistica di gran lunga pi\u00f9 comune riguarda la semplificazione dell'ortografia; ciononostante, anche la morfologia, la sintassi, il vocabolario e i procedimenti di formazione e derivazione delle parole possono essere anch'essi oggetto di riforma. Ad esempio, in italiano esistono numerosi prefissi con significato \"negatorio\": il latino \"in-/im-\" (\"insuccesso\", \"impossibile\", contrari di \"successo\", \"possibile\"), ed i greci \"a-/an-\" (\"amorale\", \"anionico\"), \"dis-\" (\"disarmonico\", \"disabile\"). Un'eventuale riforma linguistica potrebbe proporre di eliminare i prefissi greci ed usare il solo prefisso latino, ad esempio \"in-/im-\": \"immorale\" (aggettivo peraltro esistente e utilizzato), \"*inionico\", \"*inarmonico\", \"*inabile\". D'altro canto, esistono numerose parole (come ad esempio \"buono\" e \"cattivo\") che esprimono di per s\u00e9 concetti opposti; in termini di semplicit\u00e0 potrebbe applicarsi lo stesso principio e dire \"*imbuono\" (o \"*incattivo\"; ma usualmente, in tali casi il concetto prescelto \u00e8 sempre quello \"positivo\"), eliminando del tutto dalla lingua \"cattivo\" (o \"buono\").\nTale procedimento \u00e8 ovviamente del tutto teorico, e reali interventi di questo genere in una lingua sono pressoch\u00e9 impraticabili, perlomeno come riforma pianificata. Pur essendo in senso lato stati presi a modello per la costruzione di lingue artificiali, come l'esperanto, caratterizzate dalla necessit\u00e0 di un'assoluta regolarit\u00e0 morfologica con la totale assenza di eccezioni, sono considerate inapplicabili ad una lingua naturale. Non a caso, proprio da una riforma di tale genere \u00e8 costituito il Newspeak, la \"Neolingua\" inglese ideata da George Orwell nel suo \"1984\", titolo del romanzo scritto nel 1948, nel quale vedeva una riforma di tale genere, su una lingua esistente, come espressione di una societ\u00e0 totalitaria.\nLa forma pi\u00f9 comune di semplificazione \u00e8 senz'altro la riforma ortografica. Alcune lingue tra le maggiori del mondo hanno subito nella loro storia delle massicce riforme ortografiche: lo spagnolo nel XVIII secolo, il portoghese nel 1910, in Portogallo, e a pi\u00f9 riprese (1946, 1972) in Brasile, il tedesco (nel 1901/02 e nel 1996/98) e il russo, prima nel 1728 e poi nel 1919.\nPurismo.\nIl purismo linguistico \u00e8 l'opposizione ad ogni forma di cambiamento in una data lingua, oppure il desiderio di eliminare alcuni cambiamenti che la lingua ha subito nel passato. A volte, delle riforme in senso puristico possono inavvertitamente riuscire a complicare una lingua, proponendo grafie etimologiche non rispondenti all'effettiva pronuncia (come nel Rinascimento italiano, con forme come \"correcto\", \"adapto\" per \"corretto, adatto\"). Il caso pi\u00f9 tipico in questo senso \u00e8 quello dell'inglese: sempre durante il Rinascimento, furono spesso proposte e adottate false ortografie etimologiche sul modello latino (ad esempio, \"iland\" \"isola\" divenne \"island\", con interferenza di \"insula\", sebbene \"island\" sia una parola di pura origine germanica, come si evince dal confronto con il tedesco \"Eiland\"; propriamente, \"terra insulare\". Il termine primario germanico per \"isola\" \u00e8 stato mantenuto nell'islandese \"ey\", nello svedese \"\u00f6\", nel danese \"\u00f8\").\nVantaggi e svantaggi.\nCome per ogni tipo di riforma, esistono motivi per essere favorevoli ed altri per essere contrari. Tutta la letteratura, i documenti digitali, le indicazioni stradali e le mappe dovrebbero essere oggetto di riscrittura. Inoltre, ognuno sarebbe costretto a \"reimparare\" la lingua. I bambini e chi studia una data lingua come lingua straniera si troverebbero alla lunga senz'altro meglio con una nuova e pi\u00f9 facile ortografia, ma nel breve periodo sarebbero anche costretti a compiere notevoli sforzi per allontanarsi da una consuetudine gi\u00e0 acquisita. Alcuni affermano che le lingue perderebbero la loro poeticit\u00e0 se sottoposte ad un cambiamento ortografico.\nTuttavia tali critiche non sono motivate. La maggior parte di esse si basa sull'assunto che una riforma spezzerebbe la catena tra il presente e il passato di una lingua. In realt\u00e0, una moderata riforma ortografica pu\u00f2 contribuire all'istruzione e alla cultura, pi\u00f9 che danneggiarle. Il costo della transizione pu\u00f2 essere ben sostenuto mediante una buona pianificazione, un tempo sufficiente per la transizione e lo sfruttamento del favore popolare.\nLingue riformate in passato.\nAlcune lingue che hanno subito riforme sono state:"}
{"id": "2031104", "revid": "767487", "url": "https://it.wikipedia.org/wiki?curid=2031104", "title": "La battaglia di Austerlitz", "text": "La battaglia di Austerlitz (\"Austerlitz\"), in seguito anche titolato Napoleone ad Austerlitz, \u00e8 un film del 1960 diretto da Abel Gance.\nPellicola storica che narra cinque anni della vita di Napoleone Bonaparte, dal 1801 fino alla battaglia di Austerlitz del 1805.\nTrama.\nDopo la battaglia di Marengo del 1800 e il trattato di Amiens firmato con l'Inghilterra nel 1802, Napoleone Bonaparte sente di dover rafforzare il proprio potere di fronte ai sovrani europei, sostenuto in questa sua idea dal ministro Talleyrand e dai propri familiari. Nel 1804 egli si fa consacrare imperatore a Parigi da Pio VII; ma gli imperi di Austria e Russia, volendo osteggiare le ambizioni smisurate del generale c\u00f2rso, entrano in guerra con la Francia. Nella grande battaglia di Austerlitz, Napoleone sconfigger\u00e0 i suoi nemici nel giorno dell'anniversario della sua incoronazione."}
{"id": "2031105", "revid": "767487", "url": "https://it.wikipedia.org/wiki?curid=2031105", "title": "Abd al-Rahman al-Kawakibi", "text": "\u00c8 stato un intellettuale e uno dei principali riformisti musulmani che ha agito verso la fine del XIX secolo e i primi del XX.\nEgli si colloca nella corrente cosiddetta salafita riformista ( \"Islah\" ) di Jam\u0101l al-D\u012bn al-Afgh\u0101n\u012b, di Muhammad \u02bfAbduh e di Muhammad Rash\u012bd Rid\u0101.\nBiografia.\nStudi\u00f2 la shari'a islamica e diverse lingue, tra cui l'arabo, il turco e il persiano, le grandi lingue veicolari della cultura islamica. Lavor\u00f2 per il giornale \"al-Fur\u0101t\" (Eufrate) prima di prendere servizio nel giornale \"al-Shahb\u0101\u02be\". Qui egli si espresse in modo ostile all'Impero ottomano e per questo fu incarcerato pi\u00f9 volte ma, una volta liberato, decise nel 1899 di autoesiliarsi in Egitto per fuggire quel regime autoritario. In Egitto egli si un\u00ec alla cerchia d'intellettuali siriani gi\u00e0 esistente, continuando a criticare l'Impero ottomano sui giornali locali egiziani.\nPer lui, il regime ottomano - che giudicava dispotico - era un regime che aveva ogni interesse a rallentare lo sviluppo delle scienze nel mondo arabo. Ai suoi occhi, il solo mezzo di liberare la popolazione era quello di diffondere il sapere e la scienza.\nScrisse numerosi articoli e vari libri, in cui svilupp\u00f2 un pensiero politico che parlava di relazioni fra la politica e la religione, senza necessariamente farle convivere, come invece pensa l'Islam tradizionale.\nScrisse due libri, il primo dei quali si intitola \"Taba\u02bf al-istibd\u0101d\" (Le caratteristiche del dispotismo), che rappresenta appunto un'analisi del dispotismo. Influenzato dalle idee liberali, egli sperava nell'instaurazione di uno Stato arabo democratico, basato sulla shura (consultazione), in cui ci sarebbe stata una separazione dei poteri per evitare l'insorgere di un nuovo despota.\nIl secondo libro s'intitola \"Umm al-Qura\" (\"La madre dei villaggi\", un sinonimo quindi di \"metropoli\"). In tal libro egli immagina una conferenza che raduni sapienti musulmani che cercano di analizzare la crisi della loro religione..\nD'altro canto egli parteggiava per Rashid Rida, la certezza della superiorit\u00e0 religiosa degli arabi sugli altri musulmani. Faceva parte di quei religiosi musulmani che auspicavano la creazione d'una nazione araba libera e indipendente. Preconizzava ugualmente il ritorno del Califfato arabo espresso dalla famiglia del profeta che avrebbe potuto fungere da contrappeso del Califfato ottomano. Per lui:\nSi trattava, a suo dire, di restaurare l'impero omayyade. D'altronde, nel suo libro \"Taba\u02bf al-istibd\u0101d\", egli si esprime a favore di una perfetta uguaglianza fra le religioni e per il rispetto fra credenti, al fine di preservare la solidariet\u00e0 nazionale (tenendo conto che in Siria, come in Egitto, convivevano pacificamente da secoli le tre grandi religioni dell'Ebraismo, del Cristianesimo e dell'Islam):\nAlla sua morte nel 1902, forti furono i sospetti che fosse stato avvelenato da agenti dell'Impero ottomano."}
{"id": "2031106", "revid": "295567", "url": "https://it.wikipedia.org/wiki?curid=2031106", "title": "Repubblica di Lokot", "text": ""}
{"id": "2031109", "revid": "167080", "url": "https://it.wikipedia.org/wiki?curid=2031109", "title": "Italia antica", "text": ""}
{"id": "2031111", "revid": "1838934", "url": "https://it.wikipedia.org/wiki?curid=2031111", "title": "Alessandro Grandi", "text": "Biografia.\nAlessandro Grandi nacque 1586. Entrato in Seminario, studi\u00f2 musica con Giovanni Gabrieli e Giovanni Croce. Dimostr\u00f2 sin dalla tenera et\u00e0 una spiccata genialit\u00e0 musicale. Sposatosi, si trasfer\u00ec a Ferrara, nel vivace ambiente musicale di stampo cortese. L\u00ec fu maestro di cappella in differenti chiese e accademie.\nNel 1617 fu nominato cantore nella Basilica di San Marco e insegnante di canto presso il Seminario gregoriano a Venezia.\nNel 1620 fu nominato vice di Monteverdi, allora Maestro di cappella della Basilica di San Marco.\nNel 1627 si spost\u00f2 a Bergamo, dove assunse il ruolo di Maestro di Cappella a Santa Maria Maggiore.\nGrandi mor\u00ec di peste nel 1630, insieme alla moglie e ai 10 figli. "}
{"id": "2031115", "revid": "1005847", "url": "https://it.wikipedia.org/wiki?curid=2031115", "title": "Referendum in Lituania", "text": "A partire dalla dichiarazione di indipendenza dall'Unione Sovietica, l'11 marzo 1990, sono stati svolti dieci referendum in Lituania. A causa degli stretti requisiti, solo quattro di questi hanno avuto successo; le vecchie leggi lituane prevedevano che, affinch\u00e9 un referendum fosse valido (e quindi il governo fosse obbligato ad approvarlo), dovesse votare in favore della proposta pi\u00f9 del 50% degli aventi diritto al voto (non dei partecipanti al voto). Nel 2002 tale regola \u00e8 stata resa meno stringente, in quanto oggi \u00e8 richiesto solo un terzo degli aventi diritto.\nLa procedura di indizione di un referendum non \u00e8 semplice; coloro che intendono indirlo, devono presentare 300.000 firme di aventi diritto al voto raccolte in tre mesi; in alternativa, lo svolgimento della consultazione pu\u00f2 essere approvato dal Seimas, il Parlamento della Lituania, se almeno un quarto dei deputati vota a favore. Nonostante le difficolt\u00e0, l'idea di indire referendum \u00e8 molto popolare tra i politici.\nCambiamenti del 2002.\nAnticipando il referendum riguardante l'accesso all'Unione europea, la Legge sul Referendum fu approvata il 4 giugno 2002.\nTale legge prescrive che il voto sia condotto basandosi su principi democratici: il voto deve essere universale, diretto, eguale e segreto. Esistono due tipi di referendum: vincolante e consultivo (deliberativo). I referendum vincolanti devono tenersi per:\nLa legge ha diminuito il numero di voti richiesto per approvare la risoluzione. Per i referendum consultivi, deve partecipare la met\u00e0 degli aventi diritto e met\u00e0 dei partecipanti deve votare a favore. Il Seimas ha poi un mese per decidere sulla risoluzione. Per i referendum vincolanti, in luogo della met\u00e0 degli elettori, \u00e8 richiesto solo un terzo; inoltre, deve partecipare pi\u00f9 della met\u00e0 degli elettori e, tra i partecipanti, almeno la met\u00e0 deve votare a favore. Vi sono eccezioni a tale regola:\nLa legge ha inoltre diminuito il numero dei voti del Seimas necessari per indire un referendum da un terzo a un quarto. I requisiti per indire un referendum da parte dei cittadini sono invece rimasti invariati: \u00e8 necessaria la raccolta di 300.000 firme in tre mesi.\nRisultati dei referendum.\nI referendum che hanno avuto successo sono segnati in verde, mentre quelli che sono falliti sono segnati in rosa. Il colore denota il numero che \u00e8 stato utilizzato per determinare il risultato. I referendum falliscono se si reca alle urne meno del 50% degli elettori, ma anche se, in caso di superamento della soglia del 50%, il numero dei favorevoli non supera il 50% del numero degli aventi diritto al voto."}
{"id": "2031120", "revid": "767487", "url": "https://it.wikipedia.org/wiki?curid=2031120", "title": "Libera, amore mio!", "text": "Libera, amore mio! \u00e8 un film del 1975 diretto da Mauro Bolognini.\nFu girato nel 1973 ma venne distribuito soltanto due anni dopo, nel 1975, per problemi di censura.\nTrama.\nAlla fine degli anni '30, Libera (Claudia Cardinale), figlia di un anarchico esiliato dal fascismo a Ustica, interpretato da Adolfo Celi, contesta, protesta, lotta contro il regime fascista. Insieme alla famiglia, viene perseguitata dal regime ed aiuta la Resistenza. Alla fine della Seconda guerra mondiale, continua a protestare contro la presenza di ex gerarchi nella pubblica amministrazione, finch\u00e9 non viene uccisa da un cecchino fascista, per strada."}
{"id": "2031121", "revid": "1885048", "url": "https://it.wikipedia.org/wiki?curid=2031121", "title": "Errore di sensibilit\u00e0", "text": "L'errore di sensibilit\u00e0 \u00e8 l'errore di risoluzione che una persona pu\u00f2 fare quando il valore fornito in una misurazione \u00e8 situato tra due suddivisioni successive della scala graduata dello strumento. \u00c8 una delle tipologie di errore in cui si incorre nella misura di una grandezza fisica. \nStima del valore vero della grandezza.\nSe la sensibilit\u00e0 di uno strumento di misura non \u00e8 sufficiente ad apprezzare le fluttuazioni della grandezza da misurare dovute ad errori casuali, pu\u00f2 accadere che nel ripetere la misurazione si trovi sempre lo stesso valore. \nIn tal caso si assume come misura del valore vero della grandezza il valore letto sullo strumento, e come incertezza di misura la semiampiezza dell'intervallo minimo che lo strumento pu\u00f2 apprezzare."}
{"id": "2031122", "revid": "125746393", "url": "https://it.wikipedia.org/wiki?curid=2031122", "title": "Storia della crittografia", "text": "La storia della crittografia ha origini remote ed inizia con la \"crittografia classica\", con metodi di cifratura che utilizzavano carta e penna o, al massimo, semplici supporti meccanici; agli inizi del XX secolo l'invenzione di dispositivi elettromeccanici, come ad esempio la macchina Enigma a rotori, elev\u00f2 a pi\u00f9 sofisticati ed efficienti livelli la cifratura; la successiva introduzione dell'elettronica e dei computer ha permesso l'utilizzo di schemi di cifratura sempre pi\u00f9 complessi, molti dei quali non ottenibili con carta e penna.\nLo sviluppo della crittografia \u00e8 andato di pari passo con lo sviluppo della crittanalisi, l'arte della \"rottura\" dei codici e dei cifrari. La scoperta e l'applicazione, agli inizi della crittanalisi moderna, dell'analisi delle frequenze alla lettura delle comunicazioni cifrate ha qualche volta alterato il corso della storia. Cos\u00ec \u00e8 stato, ad esempio, per il telegramma Zimmermann, che ha anticipato l'ingresso degli Stati Uniti d'America nel primo conflitto mondiale come anche per l'accesso alle informazioni cifrate delle truppe naziste da parte degli Alleati che ha accorciato, a detta degli esperti, la seconda guerra mondiale di un paio di anni.\nCrittografia classica.\nIl pi\u00f9 antico esempio di utilizzo della crittografia \u00e8 stato rinvenuto in alcuni geroglifici egiziani scolpiti in antichi monumenti dell'Antico Regno (risalenti a pi\u00f9 di 4500 anni fa). Anche se non si possono certamente considerare come seri esempi di comunicazioni segrete, sono da considerare come tentativi di scritture misteriose, intriganti o stravaganti fatti da letterati del tempo. Ci sono anche altri esempi di utilizzo della crittografia, o di qualcosa che ci assomiglia molto: ad esempio, su alcune tavolette di argilla mesopotamiche sono state trovate incisioni cifrate chiaramente fatte con l'intento di proteggere le informazioni riportate, forse ricette con un qualche valore commerciale. Altre forme di antichi metodi crittografici sono i cifrari monoalfabetici ebraici del VI secolo a.C., come il cifrario Atbash, usato anche per offuscare alcuni nomi nella Bibbia.\nLa crittografia ha una lunga tradizione nelle scritture religiose, dove molto spesso era usata per attaccare la cultura dominante o le autorit\u00e0 politiche. Forse il pi\u00f9 famoso esempio \u00e8 il Numero della bestia che appare nell'Apocalisse di Giovanni: gli studiosi sono propensi nel ritenere che il 666 fosse un simbolo indicante l'imperatore Nerone, reo di sanguinose persecuzioni nei confronti dei Cristiani. L'uso della crittografia negli scritti religiosi dei primi Cristiani termin\u00f2 con l'avvento dell'imperatore Costantino I, convertitosi al Cristianesimo.\nGli antichi Greci si dice avessero conoscenze di crittografia (ad esempio il bastone per cifrare scitala, che sembra fu utilizzato dall'esercito di Sparta). Erodoto ci parla di messaggi segreti incisi su tavolette di legno e poi nascosti da uno strato di cera oppure tatuati sulla testa di uno schiavo e mascherati dalla ricrescita dei capelli. Ovviamente queste non possono essere considerate tecniche crittografiche dato che, una volta scoperto, il messaggio era direttamente leggibile: dobbiamo in questi casi parlare semplicemente di steganografia. I Romani conoscevano certamente la crittografia: l'esempio pi\u00f9 noto \u00e8 il cifrario di Cesare, un cifrario monoalfabetico. Anche in India la crittografia era abbastanza nota. \u00c8 addirittura raccomandata nel K\u0101ma S\u016btra agli amanti come tecnica per poter comunicare senza essere scoperti.\nCrittografia medievale.\nFurono probabilmente motivi religiosi inerenti all'analisi testuale del Corano che portarono all'invenzione della tecnica dell'analisi delle frequenze per violare i cifrari a sostituzione monoalfabetica da parte di al-Kindi intorno al IX secolo. Questa fu, fino alla seconda guerra mondiale, la pi\u00f9 importante tappa della crittoanalisi: fino all'avvento del cifrario polialfabetico di Leon Battista Alberti (1495 circa), tutti i cifrari erano vulnerabili a questa tecnica crittanalitica. Anche se l'Alberti \u00e8 spesso indicato come il padre dei cifrari polialfabetici, sembra per\u00f2 che gi\u00e0 500 anni prima di lui gli Arabi avessero conoscenze di questo tipo di cifrario, stando ad alcuni manoscritti di Al-Kindi recentemente scoperti.\nIl gi\u00e0 menzionato matematico arabo Ab\u016b Y\u016bsuf Ya\u02bfq\u016bb ibn Is\u1e25\u0101q ibn al-\u1e62abb\u0101\u1e25 ibn \u02bfOmr\u0101n ibn Ism\u0101\u02bf\u012bl al-Kind\u012b scrisse un libro sulla crittografia intitolato \"Ris\u0101la f\u012b istikhr\u0101j al-mu\u02bfamma\" (\"Epistola sulla decifrazione dei messaggi crittati\"), all'incirca nell'800 d.C., dove descrisse alcuni cifrari polialfabetici, la classificazione dei cifrari, la fonetica e la sintassi araba, e, cosa pi\u00f9 importante, descrisse l'uso di diverse tecniche di crittanalisi e dette la prima descrizione dell'analisi delle frequenze. Nella sua opera analizz\u00f2 anche alcuni metodi di cifratura, mostr\u00f2 la crittanalisi di alcuni cifrari e descrisse l'analisi statistica delle lettere e delle combinazioni di lettere nella lingua araba. \nAhmad al-Qalqashandi (1355-1418) scrisse un'enciclopedia in 14 volumi intitolata \"\u1e62ub\u1e25 al-a\u02bfsha\" che includeva anche una sezione dedicata alla crittologia, la cui fonte era un precedente lavoro del matematico Ibn al-Durayhim, che visse dal 1312 al 1361 e che scrisse un'opera andata perduta dedicata interamente alla crittografia.\nLa lista dei cifrari include sia quelli a sostituzione (mono- e poli-alfabetici) sia a trasposizione e, per la prima volta, un cifrario con sostituzioni multiple per ogni lettera del messaggio in chiaro. Sempre riferita a Ibn al-Durayhim \u00e8 la spiegazione della crittanalisi, con esempi concreti di applicazione di tale tecnica, incluso l'utilizzo di tabelle riportanti la frequenza delle lettere ed insiemi di lettere che non possono comparire insieme in una parola.\nIn Europa la crittografia divenne molto importante come conseguenze della competizione politica e della rivoluzione religiosa. Per esempio, durante e dopo il Rinascimento, molti matematici e studiosi di diversi stati Italiani furono responsabili di una rapida proliferazione di tecniche crittografiche, alcune delle quali riflettevano la conoscenza (o anche la comprensione) degli studi dell'Alberti sulle tecniche di sostituzione polialfabetiche. \"Cifrari avanzati\" comparsi dopo quello dell'Alberti, non erano cos\u00ec \"avanzati\" come i loro inventori o utilizzatori volevano far credere (e probabilmente non ritenuti tali neanche da loro): essi venivano regolarmente violati. \nLa crittografia e la crittanalisi, cos\u00ec come il doppio gioco di un agente segreto e corriere, entrano nel complotto Babington per l'eliminazione di Maria Stuarda, regina di Scozia e pretendente al trono d'Inghilterra detenuto dalla regina Elisabetta I. E sempre un messaggio segreto, decrittato agli inizi del Novecento da \u00c9tienne Bazeries, sembra svelare l'identit\u00e0 del misterioso e sfortunato prigioniero noto come Maschera di Ferro, che alla fine del Seicento visse per molti anni imprigionato in diverse fortezze. La crittografia entra anche sia nel complotto che port\u00f2 all'esecuzione di Mata Hari, la famosa ballerina ed agente segreto che lavorava come spia per i francesi e per i tedeschi, sia nell'affare Dreyfus, dove un ufficiale francese fu ingiustamente accusato di tradimento per coprire il vero responsabile dei fatti a lui addebitati.\nAl di fuori dell'Europa, dopo la fine dell'epoca d'oro del mondo arabo per opera dei Mongoli, la crittografia rimase senza uno sviluppo costante. In Giappone la crittografia fa la sua comparsa solo nel 1510, e tecniche avanzate di crittografia non saranno note fino all'apertura del Paese al mondo occidentale avvenuta nel 1860. Durante gli anni venti ufficiali polacchi furono chiamati dall'esercito giapponese a fornire conoscenze ed assistenza per lo sviluppo di codici e sistemi cifrati.\nCrittografia dal 1800 alla seconda guerra mondiale.\nAnche se la crittografia ha una storia lunga e complessa, fino al XIX secolo essa non svilupp\u00f2 niente pi\u00f9 che approcci \"ad hoc\" sia alla cifratura sia alla crittanalisi, come i lavori sull'analisi dei cifrari polialfabetici di Charles Babbage, rielaborati e pubblicati dal prussiano Friedrich Kasiski. La comprensione della crittografia a quel tempo in genere consisteva di piccole conquiste fatte a costo di notevoli sforzi: si vedano, ad esempio, gli scritti pubblicati da Auguste Kerckhoffs del XIX secolo. Edgar Allan Poe utilizzava metodi sistematici per violare i cifrari nel 1840. In particolare egli pubblic\u00f2 sullAlexander's Weekly (Express) Messenger\" di Philadelphia un annuncio in cui si vantava della sua abilit\u00e0 di violare qualsiasi cifrario ed in cui chiedeva che gli fossero inviati testi cifrati da decodificare. Il suo successo cre\u00f2 un interesse popolare di diversi mesi. Dopo un po' di tempo scrisse anche un saggio sui metodi crittografici che si rivel\u00f2 utile come punto d'inizio per i crittografi britannici della Stanza 40\"', il nome della stanza dell'ammiragliato inglese sede dell'ufficio crittografico preposto alla violazione dei codici cifrati tedeschi durante la prima guerra mondiale.\nNel 1917 Gilbert Vernam propose una telescrivente cifrante in cui una chiave precedentemente stabilita, impostata su nastro perforato, veniva combinata carattere per carattere con il testo in chiaro per produrre il testo cifrato. Nacquero cos\u00ec le macchine cifranti ed i sistemi one-time pad, dove la chiave \u00e8 lunga quanto il testo da cifrare.\nI metodi matematici proliferarono durante il periodo antecedente la seconda guerra mondiale: ci\u00f2 si evince in particolare dall'applicazione delle tecniche statistiche alla crittanalisi ed allo sviluppo dei cifrari fatti da William F. Friedman e dalla violazione, ad opera del polacco Marian Rejewski nel 1932, della macchina Enigma. I tedeschi fecero largo uso di questa macchina basata su rotori inventata da Arthur Scherbius. Rejewski, dell'Ufficio Crittografico polacco, dedusse nel dicembre del 1932 i dettagli della struttura interna di Enigma basandosi esclusivamente sulla matematica e sulla poca documentazione ricevuta da Gustave Bertrand, un capitano dell'intelligence francese. Rejewski ed i suoi colleghi matematici dell'Ufficio Cifrari polacco, Jerzy R\u00f3\u017cycki e Henryk Zygalski, continuarono a leggere i messaggi delle macchine Enigma ed a tenersi al passo con gli aggiornamenti che il suo autore apportava alla macchina tedesca. Con l'avanzare della guerra (i tedeschi erano alle porte della Polonia) e con le risorse che divenivano insufficienti per contrastare le innovazioni introdotte dai tedeschi nell'Enigma, dietro ordine dell'Alto Comando militare polacco, Rejewski ed i suoi colleghi accolsero a Varsavia rappresentanti dell\"'intelligence\" di Francia e Gran Bretagna, che furono introdotti ai segreti della decifratura dell'Enigma. Il 1\u00ba settembre 1939 i tedeschi invasero la Polonia ed il personale chiave dell'Ufficio Cifrari fu evacuato verso est; ma, quando l'Unione Sovietica, il 17 settembre, attravers\u00f2 il confine orientale della Polonia, essi furono spostati in Romania e da l\u00ec raggiunsero Parigi, dove si unirono al gruppo di crittanalisti della stazione \"PC Bruno\", che operava nei dintorni della capitale francese intercettando le trasmissioni tedesche in cooperazione con il gruppo di crittanalisti britannico di Bletchley Park. Del gruppo inglese facevano parte molti esperti scacchisti e professori di matematica, quali Gordon Welchman, Max Newman e Alan Turing, il fondatore della moderna informatica.\nI crittografi della marina statunitense (che cooperavano con i crittografi britannici e olandesi dal 1940) violarono diversi sistemi crittografici dell'impero giapponese. In particolare, la violazione del codice JN-25 permise alle forze americane di vincere la battaglia delle Midway; e nonostante la risonanza data dalla stampa all'evento, i Giapponesi non si accorsero del fatto che il loro cifrario era stato violato. Una sezione dell'FBI, denominata Special Intelligence Service (SIS), fondata specificamente per seguire gli interessi delle forze naziste nell'America Latina ed in Asia, viol\u00f2 il pi\u00f9 alto sistema di cifratura diplomatico giapponese (una macchina elettromagnetica conosciuta dagli americani con il nome in codice di PURPLE). Gli americani indicavano i risultati di \"intelligence\" ottenuti dalla crittanalisi dei messaggi cifrati con la macchina PURPLE con il termine \"Magic\", cos\u00ec come gli inglesi indicavano con Ultra le informazioni di \"intelligence\" ottenute analizzando i messaggi cifrati con la macchina Enigma.\nI militari tedeschi cercarono anche di sviluppare diverse macchine basate sul one-time pad. A Bletchley Park chiamarono questo cifrario Fish, e Max Newman ed i suoi colleghi progettarono e svilupparono la macchina Heath Robinson ed il primo computer digitale programmabile denominato Colossus, per aiutarli nel duro compito della crittanalisi dei messaggi nemici. Il Ministero degli Esteri tedesco inizi\u00f2 l'uso dei cifrari di tipo one-time pad nel 1919 ma solo durante la seconda guerra mondiale se ne poterono decifrare alcuni grazie al fatto che furono ritrovate alcune chiavi di cifratura in Sud America che non erano state eliminate con sufficiente cura da un corriere tedesco.\nIl Ministero degli Esteri giapponese utilizzava, oltre alla gi\u00e0 citata PURPLE, anche altre macchine simili in alcune sue ambasciate: una di queste era chiamata Macchina M dagli Americani, un'altra ancora era indicata come RED. Tutte furono, pi\u00f9 o meno facilmente, violate dal SIS.\nLe macchine utilizzate dagli Alleati durante la seconda guerra mondiale per cifrare i propri messaggi erano l'inglese TypeX e l'americana SIGABA: entrambe avevano una struttura elettromeccanica a rotori simile a quella dell'Enigma ma con diversi miglioramenti. Non \u00e8 nota infatti nessuna violazione dei messaggi inviati con queste macchine. I Polacchi usavano la macchina Lacida ma la sua sicurezza si rivel\u00f2 inferiore alle aspettative ed il suo uso fu abbandonato. Le truppe americane sul campo utilizzavano le macchine della famiglia M-209 e della meno sicura famiglia M-94. Gli agenti del corpo speciale inglese SOE usarono inizialmente \"cifrari a poema\" (alcuni poemi memorizzati dagli agenti erano usati come chiavi di cifratura e decifratura) ma, pi\u00f9 tardi, iniziarono ad usare sistemi basati sul one-time pad. Gli Americani adottarono anche sistemi in codice basati sull'utilizzo di alcuni dialetti dei Nativi americani, principalmente il navajo, per trasmettere informazioni in chiaro non interpretabili dalle spie nemiche. I soldati nativi usati per questi compiti erano chiamanti code talker.\nSubito dopo la seconda guerra mondiale, il pi\u00f9 famoso sistema crittografico fu il cifrario VIC, dal nome in codice (\"Victor\") della spia russa Reino H\u00e4yh\u00e4nen che per 5 anni oper\u00f2 negli Stati Uniti, fino a quando, nel 1957, trad\u00ec il suo Paese e chiese asilo politico al governo americano. Il cifrario VIC era un cifrario molto complesso, forse il pi\u00f9 complesso di quelli usati dalle spie sovietiche, e basato, caso raro, sull'uso di carta e penna. Solo quando furono trovati messaggi scritti su monete da 5 cent i crittanalisti dell'NSA capirono che era un sistema elaborato manualmente. Il cifrario rimase inviolato fino a quando H\u00e4yh\u00e4nen non si consegn\u00f2 nelle mani americane.\nCrittografia moderna.\nShannon.\nL'era della crittografia moderna si pu\u00f2 far iniziare con Claude Shannon, considerato il padre della crittografia matematica grazie ai lavori che fece durante la seconda guerra mondiale sulla sicurezza delle comunicazioni. Nel 1946 pubblic\u00f2 degli appunti denominati Communication Theory of Secrecy Systems sul \"Bell System Technical Journal\" e poco pi\u00f9 tardi il libro \"Mathematical Theory of Communication\", in cooperazione con Warren Weaver. Entrambi gli scritti includevano i risultati dei suoi lavori eseguiti durante il conflitto mondiale. Questi, in aggiunta agli altri suoi studi sulla teoria dell'informazione, costituirono una base teorica molto solida per la crittografia ed anche per molta della crittanalisi. Da allora, la crittografia spar\u00ec pian piano negli organismi governativi dediti alla secretazione delle comunicazioni quali l'americana NSA, la britannica Government Communications Headquarters e gli equivalenti di altri Paesi. Solo a partire dagli anni settanta le cose sono cambiate e la crittografia ha iniziato a tornare di pubblico dominio.\nUno standard crittografico.\nA met\u00e0 degli anni settanta si ebbero due importanti avvenimenti sulla scena crittografica pubblica (quindi non segreta). Il primo fu la pubblicazione nel \"Registro Federale\" (17 marzo 1975) della bozza riguardante il Data Encryption Standard. Il cifrario che fu scelto come DES fu proposto da un gruppo di ricerca del colosso informatico IBM, su invito del \"National Bureau of Standards\" (adesso NIST), nell'ottica di sviluppare un sistema per secretare le comunicazioni elettroniche delle banche e di altre importanti organizzazioni finanziarie. Dopo il \"vaglio\" e le modifiche apportate dall'NSA, eseguite dietro le scene, fu adottato come standard nel 1976 e pubblicato nel 1977 (FIPS 46-3). Il DES fu il primo cifrario pubblico ad essere \"benedetto\" da un'agenzia come l'NSA. Il rilascio delle sue specifiche stimol\u00f2 una vera e propria corsa alla crittografia, sia pubblica che accademica. Il vetusto DES fu ufficialmente rimpiazzato dall'Advanced Encryption Standard (AES) solo nel 2001 quando il NIST annunci\u00f2 il nuovo standard FIPS 197: dopo una competizione aperta a tutti, il NIST selezion\u00f2 come nuovo standard l'algoritmo Rijndael, proposto da due crittografi belgi. Il DES (e le sue versioni pi\u00f9 sicure come il Triple DES) \u00e8 ancora oggi utilizzato, dato che \u00e8 stato incorporato in numerosi standard. Nonostante questo, la sua chiave a 56 bit non \u00e8 sufficientemente robusta da resistere ad un attacco a forza bruta: nel 1997 un tale attacco fu sferrato al DES dal gruppo EFF che, grazie all'uso di un sistema con 1800 chip, recuper\u00f2 una chiave in 56 ore.\nCome risultato di ci\u00f2 l'uso del cifrario DES \u00e8 ormai altamente insicuro per l'uso nei nuovi sistemi crittografici, ed i messaggi protetti dai vecchi sistemi che usano il DES, e quindi tutti i messaggi spediti dal 1976 in poi, sono anch'essi ad alto rischio. Indipendentemente dalla sua qualit\u00e0 intrinseca, la dimensione della chiave del DES (56 bit) fu subito indicata come troppo piccola gi\u00e0 al momento della sua pubblicazione, ad esempio da Whitfield Diffie: qualcuno sospettava che l'NSA avesse gi\u00e0 all'epoca sufficiente potenza elaborativa per violare i messaggi crittati con il DES, qualcun altro era contro questa \"teoria del complotto\".\nChiave pubblica.\nIl secondo avvenimento (1976) fu forse anche pi\u00f9 importante del precedente, visto che cambi\u00f2 radicalmente il modo in cui lavoravano i crittosistemi: la pubblicazione del documento intitolato New Directions in Cryptography da parte di Whitfield Diffie e Martin Hellman. In questo documento gli autori introducevano un metodo radicalmente nuovo di distribuire le chiavi crittografiche che risolveva definitivamente uno dei problemi fondamentali della crittografia. Questo metodo divenne da allora noto come scambio di chiavi Diffie-Hellman. L'articolo stimol\u00f2 immediatamente lo sviluppo di nuovi sistemi di cifratura, gli algoritmi a chiave asimmetrica: fino a quel momento, tutti gli algoritmi crittografici erano basati su una chiave simmetrica, in cui cio\u00e8 la stessa chiave \u00e8 usata sia dal mittente che dal destinatario del messaggio, che devono perci\u00f2 tenerla entrambi segreta. Tutte le macchine cifranti elettromeccaniche della seconda guerra mondiale, cos\u00ec come tutti i cifrari storici quali il cifrario Atbash e quello di Cesare, erano di questo tipo. La chiave, in tutti questi sistemi, doveva necessariamente essere scambiata fra le parti comunicanti in qualche maniera sicura prima di iniziare qualsiasi utilizzo del sistema (il termine usato \u00e8 generalmente \"attraverso un canale sicuro\") come ad esempio un corriere fidato con una valigetta ammanettata ad un polso, un contatto faccia-a-faccia, o un piccione viaggiatore. Lo scambio della chiave attraverso un canale sicuro non \u00e8 mai un requisito banale, e diviene rapidamente ingestibile all'aumentare del numero dei partecipanti nello scambio o quando i canali sicuri non sono disponibili o quando ancora le chiavi sono cambiate frequentemente. Inoltre, se i messaggi sono pensati per essere sicuri verso altri utenti, allora \u00e8 richiesta anche una chiave separata per ogni possibile coppia di utenti. Un sistema di questo tipo \u00e8 noto come crittosistema a chiave simmetrica: lo scambio di una chiave Diffie-Hellman ha reso questa operazione molto pi\u00f9 semplice e sicura.\nRispetto a quella simmetrica, la cifratura con chiave asimmetrica utilizza una coppia di chiavi correlate matematicamente, ognuna delle quali decifra la cifratura eseguita utilizzando l'altra. Alcuni, ma non tutti, di questi algoritmi posseggono la propriet\u00e0 aggiuntiva che una di queste chiavi non pu\u00f2 essere dedotta dall'altra tranne che per tentativi. Questi tipi di algoritmi vengono per questo motivo detti a chiave asimmetrica o a chiave pubblica: per il loro utilizzo un utente necessita di una sola coppia di chiavi, una chiave viene definita \"privata\", che deve rimanere segreta, ed una definita \"pubblica\", che pu\u00f2 essere liberamente distribuita senza alcuna necessit\u00e0 di utilizzare un canale sicuro. Fino a che la chiave privata resta segreta, la chiave pubblica pu\u00f2 essere distribuita a tutti e per un tempo indefinito senza compromettere la sicurezza del sistema, potendo riutilizzare la stessa coppia praticamente all'infinito.\nDati due utilizzatori di un algoritmo a chiave asimmetrica che vogliano comunicare in sicurezza su un canale insicuro, ognuno di essi dovr\u00e0 possedere una coppia di chiavi formata da quella pubblica e da quella privata e dovr\u00e0 inoltre conoscere la chiave pubblica dell'altro utente. Prendiamo questa situazione: Alice e Bob hanno entrambi una coppia di chiavi che utilizzano da anni con molti altri utenti. Prima di comunicare, si scambiano la loro chiave pubblica in forma non cifrata su un canale non sicuro. Alice poi cifra un messaggio utilizzando la sua chiave privata e poi cifra nuovamente il risultato utilizzando la chiave pubblica di Bob. Il messaggio cifrato due volte \u00e8 quindi spedito via cavo in formato digitale da Alice verso Bob. Bob riceve il flusso di dati, che decifra usando la sua chiave privata e poi decifra il risultato utilizzando la chiave pubblica di Alice. Se il risultato finale \u00e8 riconoscibile come un messaggio, allora Bob pu\u00f2 essere certo che quello appena ricevuto \u00e8 arrivato da qualcuno che conosce la chiave privata di Alice (presumibilmente la stessa Alice se lei \u00e8 stata attenta nel tenerla segreta) e che qualcuno che ha intercettato il messaggio sul canale di scambio doveva possedere la chiave privata di Bob per poter leggere il messaggio. Per un approfondimento si veda la scheda sulla crittografia a chiave pubblica/privata.\nGli algoritmi asimmetrici basano la loro efficacia su una classe di problemi matematici chiamati \"funzioni a una via\", che richiedono una piccola potenza elaborativa per essere eseguiti ma, per contro, una grande potenza di calcolo per poterli invertire, ovviamente quando l'inversione \u00e8 possibile. Un esempio classico di una funzione a una via \u00e8 il prodotto di grandi numeri primi: \u00e8 facile moltiplicare due grandi numeri primi ma \u00e8 molto difficile trovare tali fattori conoscendo solo il prodotto. Per i princ\u00ecpi matematici alla base delle funzioni a una via, molti possibili valori sono inadeguati come chiavi crittografiche: soltanto una piccola frazione delle possibili chiavi di una data lunghezza sono utilizzabili, e per questo gli algoritmi asimmetrici richiedono chiavi molto lunghe per raggiungere gli stessi livelli di sicurezza offerti dalle pi\u00f9 corte chiavi simmetriche. La necessit\u00e0 di generare sia la coppia di chiavi sia di eseguire le operazioni di cifratura e decifratura rendono gli algoritmi asimmetrici molto esosi in termini di potenza elaborativa se comparati a molti degli algoritmi simmetrici. Dato che gli algoritmi simmetrici possono usare in genere qualsiasi sequenza (casuale o, per lo meno, pseudocasuale) di bit come chiave, una chiave di sessione del tipo \"usa-e-getta\" pu\u00f2 essere generata molto velocemente per un uso limitato nel tempo. Alla luce di quanto sopra, \u00e8 pratica comune utilizzare una chiave asimmetrica lunga per scambiarsi una chiave simmetrica \"usa-e-getta\" abbastanza corta (ma sufficientemente robusta): il pi\u00f9 lento algoritmo asimmetrico spedisce in maniera sicura una chiave simmetrica di sessione, ed il pi\u00f9 veloce algoritmo simmetrico cifra il messaggio da rispedire.\nLa crittografia a chiave asimmetrica, lo scambio di chiavi Diffie-Hellman ed i pi\u00f9 noti algoritmi a chiave pubblica e privata (come l'RSA), sembra siano stati tutti sviluppati indipendentemente dall\"'intelligence\" britannica ben prima dell'annuncio pubblico fatto da Diffie ed Hellman. Recentemente, James H. Ellis, Clifford Cocks e Malcolm Williamson hanno pubblicato dei documenti che si riallacciavano ai loro lavori eseguiti all'interno del GCHQ ed in cui riferiscono di schemi essenzialmente identici a quelli del sistema RSA e dello scambio di chiavi Diffie-Hellmann sviluppati gi\u00e0 nel 1973 e nel 1974.\nPolitiche crittografiche.\nGli sviluppi pubblici degli anni settanta ruppero il monopolio sulla crittografia di qualit\u00e0, fino ad allora detenuto dalle organizzazioni governative (vedi il libro \"Crypto\" di S. Levy per un riassunto giornalistico di alcune delle controverse politiche governative americane di quel tempo). Per la prima volta, chi operava al di fuori di tali organizzazioni aveva accesso ad una crittografia non facilmente violabile da alcuno (incluse tali agenzie governative). Diverse controversie, e conflitti, non ancora del tutto sopiti, sia pubblici che privati iniziarono quasi subito: in alcuni Paesi, ad esempio, l'esportazione della crittografia \u00e8 ancora soggetta a restrizioni. Fino al 1996 l'esportazione al di fuori degli USA di sistemi crittografici che utilizzavano chiavi pi\u00f9 lunghe di 40 bit (troppo corte per essere realmente sicure contro un attaccante esperto) era assolutamente limitata. Nel 2004, l'ex direttore dell'FBI Louis Freeh, testimoniando durante la commissione per i fatti dell'11 settembre dichiar\u00f2 che erano necessarie nuove leggi contro l'utilizzo pubblico della cifratura.\nUna delle pi\u00f9 insigni persone a favore dell'uso pubblico di una cifratura forte era Phil Zimmermann, l'autore del PGP (Pretty Good Privacy), sistema crittografico di alta qualit\u00e0, pubblicato nel 1991. Distribu\u00ec una versione freeware del suo PGP quando seppe della minaccia che stava per arrivare dalla nuova legislazione in materia allora in esame dal governo americano che avrebbe richiesto l'introduzione di backdoor in tutti i prodotti crittografici sviluppati all'interno degli USA. Il suo sistema fu perci\u00f2 rilasciato al mondo intero poco dopo il rilascio negli Stati Uniti d'America e ci\u00f2 lo port\u00f2 ad essere sottoposto ad un lungo processo durato tre anni in cui era accusato di violazione delle leggi sull'esportazione dei sistemi crittografici. Nonostante i problemi legali del suo autore, PGP si diffuse a macchia d'olio e divenne ben presto lo standard \"de facto\" per la cifratura dei messaggi di posta elettronica (RFC 2440 o OpenPGP, poi sostituito dall'RFC 4880).\nCrittanalisi moderna.\nNonostante i moderni cifrari come l'AES ed i cifrari asimmetrici di qualit\u00e0 siano in genere considerati inviolabili, c'\u00e8 chi ancor oggi utilizza progetti ed implementazioni di scarsa efficacia, con il risultato che anche ai giorni nostri assistiamo ad importanti violazioni di diffusi sistemi crittografici: esempi di tali violazioni includono il DES; il primo schema di cifratura per reti Wi-Fi, il WEP; il Content Scrambling System usato per cifrare e controllare l'uso dei DVD; i cifrari A5/1 e A5/2 utilizzati nella telefonia mobile GSM; il cifrario CRYPTO1 utilizzato nelle diffuse smart card MIFARE Classic di NXP Semiconductors (societ\u00e0 del gruppo Philips Electronics). Tutti i casi citati sono cifrari simmetrici.\nNon \u00e8 stato dimostrato che alcuna delle idee matematiche alla base della crittografia a chiave pubblica sia \"inviolabile\", e cos\u00ec alcuni progressi futuri nell'analisi matematica potrebbero rendere i sistemi basati su di esse insicuri. \u00c8 per questo che alcuni osservatori, prevedendo una tale svolta, raccomandano di aumentare la dimensione della chiave per elevare il livello di sicurezza in risposta al fatto che l'aumentata potenza elaborativa richiesta per violare i codici diventa sempre pi\u00f9 facilmente ottenibile ed a costi sempre pi\u00f9 bassi."}
{"id": "2031125", "revid": "122188445", "url": "https://it.wikipedia.org/wiki?curid=2031125", "title": "Gran Premio di Germania 2001", "text": "Il Gran Premio di Germania 2001 \u00e8 stato un Gran Premio di Formula 1 disputato il 29 luglio 2001 allo Hockenheimring. La gara fu vinta da Ralf Schumacher su Williams, davanti a Rubens Barrichello su Ferrari e a Jacques Villeneuve su BAR - Honda. Inoltre fu l'ultima volta che ad Hockenheim si corse nella vecchia configurazione da 6.825 metri; dal 2002, si pass\u00f2 alla nuova configurazione da 4.574 metri, senza i passaggi nelle foreste.\nVigilia.\nAspetti sportivi.\nLa Jordan rescisse il contratto che la legava a Heinz-Harald Frentzen, sostituendo il pilota tedesco con il collaudatore Ricardo Zonta per il Gran Premio di Germania e prendendo accordi con Jean Alesi per il prosieguo della stagione. La ragione ufficiale del licenziamento fu il rifiuto da parte del pilota tedesco di effettuare una visita medica prima dell'inizio della stagione. Frentzen era stato inoltre costretto a saltare il Gran Premio del Canada per i postumi di un incidente occorsogli durante il Gran Premio di Monaco.\nAspetti tecnici.\nTutte le scuderie portarono in pista alettoni studiati appositamente per i tracciati di Hockenheim e di Monza, caratterizzati da lunghi rettilinei e poche curve guidate. La Ferrari utilizz\u00f2 per la prima volta in gara la versione pi\u00f9 potente del proprio motore, fino a quel momento riservato solo alle qualifiche. La scuderia italiana present\u00f2 inoltre un nuovo profilo estrattore posteriore, mentre Panis collaud\u00f2 un innovativo pedale del freno azionabile utilizzando entrambi i piedi.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nLa Williams-BMW dimostr\u00f2 una grande competitivit\u00e0 sui lunghissimi rettilinei dello Hockenheimring e conquist\u00f2 l\u2019intera prima fila con Montoya e Ralf Schumacher, la prima per la scuderia inglese dal Gran Premio di Gran Bretagna 1997. Il pilota colombiano precedette il compagno di squadra di appena diciannove millesimi, staccando per\u00f2 di quasi sette decimi il terzo classificato H\u00e4kkinen. Alle spalle del finlandese si piazzarono Michael Schumacher, Coulthard, Barrichello, R\u00e4ikk\u00f6nen e Heidfeld. In nona e decima posizione si schierarono invece de la Rosa e Trulli, quest'ultimo rallentato dalla rottura del motore durante la sessione.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAlla partenza i piloti della Williams mantennero il comando, mentre pochi metri dopo lo scatto la Ferrari di Michael Schumacher rallent\u00f2 per un problema al cambio. I piloti alle sue spalle scartarono per evitarlo, ma Burti, con la visuale coperta fino all'ultimo dalla vettura di Panis, non riusc\u00ec ad evitare il contatto, tamponando violentemente la monoposto del tedesco e decollando. La Prost del brasiliano atterr\u00f2 sulla Arrows di Bernoldi, colpita anche da uno pneumatico staccatosi dalla vettura francese, capottandosi e terminando la sua corsa nella via di fuga. La direzione gara, considerando la quantit\u00e0 di detriti sparsi per la pista, decise di interrompere il Gran Premio con la bandiera rossa e di organizzare una nuova procedura di partenza, alla quale presero parte tutti i piloti.\nAl secondo via non ci furono ulteriori intoppi e i piloti della Williams mantennero il comando davanti a H\u00e4kkinen e Michael Schumacher. Quest'ultimo sopravanz\u00f2 il rivale gi\u00e0 nel corso della prima tornata, imitato poco dopo da Barrichello, che sorpass\u00f2 sia H\u00e4kkinen che Coulthard durante i primi due giri. Il brasiliano, partito per effettuare due soste contro la singola della maggior parte dei rivali, attacc\u00f2 e super\u00f2 anche il compagno di squadra nel corso del quinto passaggio, non riuscendo per\u00f2 ad impensierire Montoya e Ralf Schumacher, saldamente in testa alla corsa.\nAl tredicesimo giro H\u00e4kkinen si ritir\u00f2 per un problema al motore, mentre tre tornate pi\u00f9 tardi Barrichello effettu\u00f2 il suo primo pit stop, rientrando in pista in quinta posizione. Dopo 22 giri si ferm\u00f2 anche Montoya, ma la sosta del colombiano fu notevolmente allungata da un problema con l'apparecchiatura di rifornimento, che gli cost\u00f2 quasi venti secondi. Montoya torn\u00f2 in gara in quarta posizione, ma si dovette ritirare poco dopo per la rottura del motore. Anche Schumacher abbandon\u00f2 la gara in modo simile, ritirandosi per un problema di pressione del carburante subito dopo aver rifornito, imitato al 27\u00ba passaggio da Coulthard, tradito dal motore della sua McLaren subito dopo la sosta ai box.\nIn prima e seconda posizione si vennero quindi a trovare Ralf Schumacher e Barrichello, mentre i numerosi ritiri permisero a Villeneuve di risalire fino alla terza posizione, ripetendo il podio ottenuto in Spagna (questo fu l'ultimo piazzamento nei primi tre posti per il canadese). Subito dietro al canadese si piazzarono le due Benetton - Renault di Fisichella e Button, quest'ultimo incalzato sotto il traguardo da Alesi che giunse sesto conquistando l'ultimo punto iridato nella storia della Prost.\nFonti.\nTutti i dati statistici provengono da Autosprint n.31/2001"}
{"id": "2031128", "revid": "767487", "url": "https://it.wikipedia.org/wiki?curid=2031128", "title": "Angel in Disguise (Brandy)", "text": "Angel in Disguise \u00e8 un brano R&amp;B della cantante statunitense Brandy, prodotto da Darkchild e scritto da quest'ultimo insieme a LaShawn Daniels, Fred Jerkins III, Isaac Philips, Nycolia Turman, Traci Hale per il secondo album della cantante, Never Say Never. Il brano \u00e8 stato pubblicato come vinile singolo destinato esclusivamente alla programmazione radiofonica, e nonostante questo \u00e8 entrato nella Billboard Hot 100, diventando il primo brano di Brandy ad entrare in classifica senza l'aiuto di un cd singolo e di un video."}
{"id": "2031129", "revid": "110157", "url": "https://it.wikipedia.org/wiki?curid=2031129", "title": "Chiesa di San Giorgio (Oplenac)", "text": "La chiesa di San Giorgio (in serbo \"Crkva Svetog \u0110or\u0111a\" / \u0426\u0440\u043a\u0432\u0430 \u0421\u0432\u0435\u0442\u043e\u0433 \u0402\u043e\u0440\u0452\u0430), nella localit\u00e0 di Oplenac della citt\u00e0 di Topola, \u00e8 il mausoleo della famiglia reale serba, i Kara\u0111or\u0111evi\u0107.\nLa costruzione.\nNel diciannovesimo secolo la zona era coperta da foreste: il termine \"Oplenac\", probabilmente, deriva da \"oplen\" che si riferisce a parti lignee dei carri. Kara\u0111or\u0111e Petrovi\u0107 si era stanziato qui, creando vigneti e frutteti costruiti e fortificando la vicina Topola; suo figlio Alessandro costru\u00ec nuovi edifici e rinvigor\u00ec i vigneti ed i frutteti paterni, ma fu solo durante il regno di Pietro I che questo luogo divent\u00f2 importante. \nPietro I, divenuto re nel 1903, scelse un'area a 337 metri sulla cima della collina di Mali Oplenac per erigere la chiesa dedicata a San Giorgio ed in seguito a misurazioni accurate di esperti in geodesia l'altare fu perfettamente rivolto ad est, come richiesto dalla tradizione liturgica ortodossa. Nel 1904 venne posta la pietra angolare ed un documento dedicatorio a San Giorgio nelle fondazioni. Il premio nel primo concorso progettuale fu vinto dall'architetto Nikola Nestorovi\u0107 ma dopo una discussione lunga ed accesa, soprattutto per quanto riguardava il desiderio di impiegare uno stile monumentale serbo-bizantino e lo scarso gradimento regio verso il progetto vincitore, venne bandito un nuovo concorso nel 1909, presieduto dalla medesima commissione del primo (Mihailo Valtrovi\u0107, Andra Stevanovi\u0107 e l'architetto Konstantin A. Jovanovi\u0107, in sostituzione di Dragutin \u00d0ordevi\u0107). Il comitato assegn\u00f2 il primo premio al giovane architetto Kosta J. Jovanovi\u0107 che il 1\u00ba maggio 1910 diede avvio alla costruzione.\nNei primi quattro mesi si dovettero scavare le fondamenta e spaccare le rocce affioranti per fare posto alla cripta, ed il 1\u00ba settembre 1910 furono completate le fondazioni. Il cantiere procedette rapidamente e l'anno seguente, la costruzione della chiesa era giunta all'imposta della cupola; si decise, inoltre, di rivestire l'esterno con marmo bianco proveniente dalla vicina montagna di Ven\u010dac. Nell'autunno 1912 la costruzione della chiesa era terminata e fu consacrata dal patriarca Dimitrije il 23 settembre 1912. Durante le Guerre balcaniche del 1912-1913 e la Prima guerra mondiale i lavori della decorazione degli interni vennero interrotti. \nNell'inverno 1915, l'Austria-Ungheria occup\u00f2 la Serbia e la chiesa venne saccheggiata: furono asportati la copertura di rame della cupola, del tetto e dei portali, l'impianto di illuminazione e le campane, furono rotti molte finestre e diversi ornamenti marmorei minori. Credendo che informazioni importanti potessero esservi nascoste, gli occupanti aprirono le tombe nella cripta.\nDopo la guerra, si procedette a riparare i danni e a proseguire la costruzione. Pietro I mor\u00ec il 16 agosto 1921, e fu il figlio Alessandro I che prese in mano i piani per il completamento dell'opera, modificando anche il progetto originale. Kosta J. Jovanovi\u0107 ricostru\u00ec la cripta ed eresse l'iconostasi e il parafulmine e ripristin\u00f2 il nuovo tetto di rame e le bordature dorate sulla cupola. Le campane vennero fuse dai fratelli Paccard ad Annecy-le-Vieux in Francia, i mosaici, composti dall'impresa Puhl &amp; Wagner di Berlino ed il lampadario bronzeo fu opera della ditta Luks, di Zagabria in Croazia. La decorazione degli interni fu affidata all'architetto russo Nikola Petrovi\u010d Krasnov. La chiesa terminata venne di nuovo consacrata nel settembre 1930. Le funzioni religiose furono tenute fino al 1947, data dopo la quale venne dichiarato monumento nazionale ed aperto al pubblico.\nLa chiesa.\nLa chiesa \u00e8 coperta da cinque cupole. La lunghezza interna del tempio \u00e8 di 30 metri, l'altezza della volta \u00e8 di 27, la larghezza di ogni navata di 9. Tutte e quattro le facciate sono in marmo bianco di Ven\u010dac e quella principale, rivolta ad occidente, \u00e8 quella maggiormente decorata: l'arco sopra la porta d'accesso ospita un mosaico raffigurante san Giorgio, creato a Venezia secondo il disegno di un noto artista serbo, Paja Jovanovi\u0107, che simboleggia la vittoria del popolo serbo contro i suoi nemici. Sopra il portale, in un cerchio, c'\u00e8 scolpito il primitivo stemma della dinastia dei Kara\u0111or\u0111evi\u0107, che differisce dallo stemma della Serbia solo per la presenza ai lati due tenenti, reggenti bandiere serbe e lo stemma, abbigliati secondo i costumi della regione di \u0160umadija.\nAll'interno il pavimento, realizzato a Monaco di Baviera, \u00e8 in marmo lucidato di vari colori e sopra un piccolo trono si trova il trono per i sovrani: poggiante su leoni scolpiti, \u00e8 in marmo verde lucidato e ha la parte posteriore decorata da un mosaico d'oro e madreperla, in mezzo al quale sta l'aquila bicipite; i braccioli sono in onice di De\u010dani. L'enorme lampadario a braccia, di nove metri di diametro, \u00e8 sotto la cupola principale: creato tramite fusione, in bronzo, pesa 1 500 chilogrammi e presenta una corona rovesciata, simbolo dell'antico impero serbo sconfitto nella battaglia di Kosovo Polje nel 1389.\nNei pressi della chiesa si trovano la casa e la villa di re Pietro I, la villa della regina, i vigneti e la casa del loro custode, la residenza per gli ospiti e la citt\u00e0 di Topola, antica fortezza della famiglia Kara\u0111or\u0111evi\u0107. Venne ampliata da Kara\u0111or\u0111e, il capo della prima rivolta serba del 1804, che in quel periodo vi edific\u00f2 una chiesa, presso cui poi gli fu eretto un monumento.\nMosaici.\nL'interno di san Giorgio \u00e8 riccamente decorato. L'idea iniziale di Pietro I era di intagliare nelle pareti i nomi di tutti i soldati ed ufficiali morti nelle Guerre Balcaniche del 1912 e 1913 ma, essendo scoppiata a seguire anche la Prima Guerra Mondiale (1914-1918) questa idea dovette essere abbandonata. La soluzione adottata fu quindi di decorare l'interno del tempio con mosaici, che avrebbero reso l'edificio una sorta di museo perch\u00e9 sarebbero stati le riproduzioni degli affreschi pi\u00f9 importanti del Medioevo artistico serbo: furono portate a Oplenac copie di affreschi da sessanta chiese e monasteri medioevali. L'intero mosaico \u00e8 formato da 725 quadri (513 nel tempio e 212 nella cripta), su cui sono rappresentate 1500 figure, per un totale di 3.500 metri quadrati composti da 40 milioni di tessere invetriate di quindicimila variet\u00e0 differenti di colore.\nNella parte destra dell'entrata, sull'intera parete meridionale del nartece, \u00e8 raffigurato il committente, re Pietro I coronato e con tutti gli attributi della sovranit\u00e0, che tiene il modello della chiesa sulla palma della mano sinistra e con la destra \u00e8 guidato da San Giorgio, a cui la chiesa \u00e8 dedicata, verso la Madonna, che lo accoglie assieme a Cristo assiso sul trono.\nNella navata meridionale c'\u00e8 la galleria dei sovrani medioevali serbi, ognuno di loro rappresentato dalle rispettive chiese. Il primo da sinistra \u00e8 Stefano Nemanja (granduca, che govern\u00f2 dal 1168 - 1196) ed indossa un abito ecclesiastico del monastero di Hilandar e tiene il Monastero di Studenica. Seguono re Stefano Prvoven\u010dani (1196-1227) con il modello del monastero di \u017di\u010da, re Stefano Radoslav di Serbia (1227-1234) con il nartece del Monastero di Studenica, Stefan Vladislav (1234-1243) con il Monastero di Mile\u0161eva, re Stefano Uro\u0161 I (1243-1276) con il Monastero di Sopo\u0107ani, re Stefano II Dragutin con il monastero di Arilje (1276-1282), re Stefano Uro\u0161 II Milutin (1282-1322) con il Monastero di Gra\u010danica, re Stefano Uro\u0161 III De\u010danski (1322-1331) con il Monastero di De\u010dani e due zar, Stefano Uro\u0161 IV Du\u0161an (1331-1355) con la chiesa dei Santi Arcangeli di Prizren e Stefano Uro\u0161 V di Serbia (1355-1371), con il monastero di Matejic, vicino a Kumanovo. Il sovrano successivamente rappresentato, col titolo ufficiale di principe ed ufficioso di zar \u00e8 Lazzaro di Serbia (1371-1389) con il monastero di Ravanica, suo figlio il despota Stefano (1389-1427) con il monastero di Manasija, seguito dal despota \u0110ura\u0111 Brankovi\u0107, con la chiesa di Smederevo.\nNella cupola principale \u00e8 raffigurato Cristo Pantocratore, copia di quello nel Monastero di Gra\u010danica: il viso di Cristo, a ventisette metri dal pavimento, \u00e8 di grandi dimensioni (1,2 metri il naso, un metro e mezzo il dito) ma armonioso. Dove l'altare ci sono affreschi che rappresentano l'Ultima Cena e la Via Dolorosa ed una Madonna orante di cinque metri copia dell'affresco dal monastero patriarcale di Pe\u0107.\nIl mausoleo.\nOltre alle due tombe all'interno della chiesa (Kara\u0111or\u0111e nel transetto sud e Pietro I in quello nord), sono presenti altre 20 tombe dei membri della dinastia, ben sei generazioni dei Kara\u0111or\u0111evi\u0107. Della prima generazione \u00e8 Marica (nata \u017divkovic), madre di Kara\u0111or\u0111e; della seconda Kara\u0111or\u0111 (la cui tomba \u00e8 nella chiesa) e sua moglie Jelena (1764-1842); della terza il principe Alessandro figlio di Kara\u0111or\u0111 e la moglie principessa Persida (1813-1873); della quarta i nove figli di Alessandro e Persida, come segue: Kleopatra (1835-1855), Alessio (1836-1840), Svetozar (1841-1847), re Pietro I (la cui tomba \u00e8 nella chiesa) e la moglie Zorka del Montenegro (1864-1890), Elena (1846-1867), Andrea (1848-1864), Elisabetta (1851-1852), Giorgio (1856-1888) e Arsenio (1859-1938). La quinta generazione \u00e8 formata dai figli di re Pietro I: Milena (1886-1887), Giorgio (1887-1972) e sua moglie Radmila (nata Radovic, 1907-1993); re Alessandro I (1888-1934) e sua moglie Maria (1900-1961); e Andrea (1890-1890). Della sesta generazione ad oggi sono inumati i tre figli del re Alessandro I: il re Pietro II di Jugoslavia (1923-1970) e sua moglie Alessandra di Grecia (1921-1993), il principe Tomislav (1928-2000), ed il principe Andrea (1929-1990).\nDei dieci figli del principe Alessandro e della principessa Persida, soltanto la loro figlia maggiore Poleksija (1833-1914), non \u00e8 stata sepolta qui. Su ventidue tombe della dinastia dei Kara\u0111or\u0111evi\u0107, cinque sono quelle dei capi della casata: Kara\u0111or\u0111e, il principe Alessandro, re Pietro I, re Alessandro I e re Pietro II."}
{"id": "2031130", "revid": "108061594", "url": "https://it.wikipedia.org/wiki?curid=2031130", "title": "Berge (Brandeburgo)", "text": "Berge \u00e8 un comune di abitanti del Brandeburgo, in Germania.\nAppartiene al circondario del Prignitz ed \u00e8 parte dell'Amt Putlitz-Berge.\nSuddivisione amministrativa.\nIl territorio comunale comprende 5 centri abitati, nessuno dei quali possiede lo status ufficiale di frazione:"}
{"id": "2031132", "revid": "149727", "url": "https://it.wikipedia.org/wiki?curid=2031132", "title": "Grenzheim", "text": ""}
{"id": "2031133", "revid": "767487", "url": "https://it.wikipedia.org/wiki?curid=2031133", "title": "Push (film 2009)", "text": "Push \u00e8 un film del 2009 diretto da Paul McGuigan, con Chris Evans, Dakota Fanning e Camilla Belle.\nIl film \u00e8 incentrato su un gruppo di persone dotate di poteri di telecinesi e chiaroveggenza, che abbandonano gli Stati Uniti e si rifugiano ad Hong Kong, per sfuggire ad un'organizzazione che vuole catturarli.\nLa casa editrice indipendente Wildstorm ha prodotto una miniserie a fumetti in sei numeri incentrata sugli eventi precedenti al film. \"Push\" \u00e8 uscito negli Stati Uniti il 6 febbraio 2009, mentre in Italia \u00e8 stato distribuito il 27 marzo dello stesso anno.\nTrama.\nLa storia \u00e8 incentrata sulla lotta di alcuni giovani dotati di poteri paranormali contro la Divisione, un'organizzazione del governo che compie esperimenti su ragazzi come loro.\nScopo della Divisione \u00e8 sviluppare un farmaco che accresca i poteri dei soggetti selezionati per farne armi umane, ma tutti i prescelti sottoposti all'iniezione del farmaco muoiono. L'unica a sopravvivere \u00e8 Kira, una \"manipolatrice\" (cio\u00e8 una telepate in grado di controllare altre persone).\nNella fuga, aiutata da una veggente, riesce a portare con s\u00e9 un flacone di farmaco che nasconde in una valigetta. La Divisione invia alla sua ricerca dei \"segugi\", in grado di rintracciare coloro dotati di poteri attraverso le sensazioni e l'odore rilasciato dagli oggetti toccati dal soggetto della ricerca.\nParallelamente la giovane \"veggente\" Cassie chiede ed ottiene l'aiuto del \"trasportatore\" Nick (telecineta in grado di spostare gli oggetti), un tempo fidanzato con Kira, per trovare la valigetta e la ragazza, adducendo come motivazione la distruzione della Divisione e la libert\u00e0 dei possessori di poteri. Kira, in seguito ad una cancellazione della memoria, non ha per\u00f2 ricordo del nascondiglio della valigetta contenente il potente farmaco.\nA cercarla ci sono anche la Divisione e un'associazione di cinesi dotati anche loro di superpoteri che cercheranno in tutti i modi di ostacolare Cassie e Nick. Per salvare Kira dalle ricerche dei due gruppi si servono di un occultatore, la cui aura \u00e8 capace di nascondere ai segugi la presenza della ragazza. Purtroppo i poteri di chiaroveggenza di Pop Girl, una delle figlie del clan cinese, anticipano i movimenti del gruppo rendendo difficile l'operazione di ritrovamento della valigetta. Per ovviare a ci\u00f2 Nick studia un piano che prevede l'esecuzione da parte di ogni componente della squadra di ordini arbitrari contenuti in lettere da lui stilate, il cui ricordo viene rimosso spontaneamente con l'aiuto di un \"cancellatore\", un uomo dotato di capacit\u00e0 di rimozione del ricordo.\nCon l'aiuto di altri ragazzi con poteri (\"occultatore\" e \"segugi\") il gruppo riesce a trovare il farmaco e metterlo al sicuro: Kira cade per\u00f2 sotto il giogo del \"manipolatore\" Henry Carver, capo della Divisione, il quale riesce a farle credere di essere un agente anch'essa il cui scopo \u00e8 sottrarre il farmaco al gruppo di superamici. Nonostante ci\u00f2 la lettera consegnatale da Nick le dimostra la verit\u00e0 e riesce a liberarsi del manipolatore della Divisione: il farmaco viene messo da parte per usarlo probabilmente come merce di scambio per la libert\u00e0 della mamma di Cassie, \"veggente\" in mano alla Divisione che ha architettato da tempo tutto il piano per permettere ai superesseri di contrastare le forze di chi tenta di fare esperimenti su di loro.\nFumetto.\nWildstorm, casa editrice del gruppo DC Comics, ha pubblicato un albo a fumetti in edizione limitata in cui vengono narrati gli avvenimenti che fungono da prequel alla pellicola. L'albo \u00e8 stato scritto da Marc Bernardin e Adam Freeman, con tavole realizzate da Bruno Redondo. L'albo fu suddiviso in diverse uscite, disponibili dal novembre 2008 al febbraio 2009. Una raccolta sotto forma di albo completo (ISBN 978-1-4012-2492-9) venne pubblicata in seguito nel settembre del 2009."}
{"id": "2031134", "revid": "149727", "url": "https://it.wikipedia.org/wiki?curid=2031134", "title": "Kleeste", "text": ""}
{"id": "2031135", "revid": "599523", "url": "https://it.wikipedia.org/wiki?curid=2031135", "title": "Internet Explorer 2", "text": "Internet Explorer 2 \u00e8 un web browser grafico rilasciato da Microsoft il 27 novembre 1995 per Windows 95, il 23 aprile 1996 per Apple Mac OS, e il 30 aprile 1996 per Windows 3.1 e Windows NT.Era incluso in Windows 95 OSR1 e NT 4.0, e veniva anche venduto nell'Internet Starter Kit.\nMancavano ancora molte funzionalit\u00e0 che sarebbero divenute comuni nelle versioni successive di Internet Explorer, tra cui la \"e\" blu nel logo, l'integrazione in Esplora risorse, e i programmi integrati. La sua quota di mercato era molto pi\u00f9 bassa rispetto a quella di Netscape Navigator.\nIn agosto 1996, venne sostituito da Microsoft Internet Explorer 3, che includeva ingenti modifiche rispetto alla versione precedente. Oggi, il download di Internet Explorer 2 non \u00e8 pi\u00f9 disponibile da Microsoft; il supporto per Internet Explorer 2.0 \u00e8 finito il 31 dicembre 2001, lo stesso giorno di Windows 95 e di altre versioni di Windows.\nFunzioni.\nInternet Explorer 2 introdusse alcune funzionalit\u00e0 nuove o migliorate:\nNel maggio del 1996, FTP Software annunci\u00f2 di voler fornire a Microsoft varie tecnologie per Internet Explorer 2.0 per Windows 3.1, tra cui una rete PPP e un client di posta elettronica a 16 bit.Molte funzionalit\u00e0 si sarebbero presto rivelate fondamentali (come i cookie), mentre altre sarebbero diventate obsolete.\nVersioni.\nVersioni per Windows.\nLa versione 2 di Internet Explorer fu rilasciata in beta nell'ottobre 1995, solo due mesi dopo l'uscita della versione 1 in Microsoft Plus! per Windows 95.Il 27 novembre 1995 fu rilasciata la versione finale a 32 bit per Windows 95. Era inizialmente disponibile in dodici lingue, che poi vennero allargate a 24 per Windows 95 e a 20 per Windows 3.1.\nSuccessivamente, Internet Explorer 2 venne incluso all'inizio del 1996 in Windows 95 OSR1 e nell'\"Internet Starter Kit per Windows 95\" (che al prezzo di 19,95 $, circa 30.500 lire, forniva anche una guida cartacea e 30 giorni di accesso ad Internet su The Microsoft Network), e nel luglio 1996 in Windows NT 4.0.\nLa versione 2.0i supportava le codifiche di caratteri a doppio byte per il supporto ai caratteri cinesi, giapponesi e coreani nelle pagine Web.\nVersioni per Macintosh.\nLa versione beta per PowerPC usc\u00ec nel gennaio 1996.La versione finale fu rilasciata tre mesi dopo, il 23 aprile 1996, per System 7.0.1 o superiore (PowerPC e 68k). Era disponibile in 9 lingue.La versione 2.1 usc\u00ec nel settembre 1996, lo stesso periodo in cui la versione 2 per Windows venne rimpiazzata da Internet Explorer 3.\nLa versione per Macintosh, in particolare la versione 2.1, era apprezzata rispetto a Netscape Navigator per essere parca di risorse e per le nuove funzioni: supportava l'incorporamento di un certo numero di formati multimediali nelle pagine Web, tra cui i formati video AVI e QuickTime, e i formati audio AIFF, MIDI e WAV. La versione 2.1 corresse dei bug, miglior\u00f2 la stabilit\u00e0, e aggiunse il supporto per l'architettura NPAPI (in anticipo rispetto alla versione per Windows) e per QuickTime VR. AOL 3.0 per Macintosh usava il motore di rendering di Internet Explorer 2.1 nel suo browser Web incorporato.\nLa concorrenza con Netscape Navigator.\nIl 7 dicembre 1995, Bill Gates dichiar\u00f2 che avrebbe incluso Internet Explorer 2 direttamente nel successivo Windows 95 OSR1, oltre a venderlo con Microsoft Plus!, con il chiaro intento di porre fine alla leadership di Netscape. Internet Explorer 2 replicava molte delle funzionalit\u00e0 di Netscape Navigator, e consentiva di importare i preferiti da esso.\nNonostante ci\u00f2, la quota di mercato di Internet Explorer 2 arriv\u00f2 solo fino a circa il 3-10%.Internet Explorer avrebbe incominciato a dominare il mercato dei browser Web solo a partire dalla versione 3, imponendo a sua volta i propri standard proprio come aveva fatto fino ad allora Netscape Navigator, come testimoniato dalle parole di Jack Weber:"}
{"id": "2031136", "revid": "149727", "url": "https://it.wikipedia.org/wiki?curid=2031136", "title": "Muggerkuhl", "text": ""}
{"id": "2031137", "revid": "767487", "url": "https://it.wikipedia.org/wiki?curid=2031137", "title": "Cartouche", "text": "Cartouche \u00e8 un film del 1962 diretto da Philippe de Broca, interpretato da Jean-Paul Belmondo e Claudia Cardinale.\nTrama.\nCartouche, capo della pi\u00f9 organizzata banda di borsaioli di Parigi, ha un debole per le belle donne. Proprio a causa di una donna viene infatti arrestato. Venus, una bella zingara innamorata di lui, lo salva, ma rimane ferita a morte. Come ultimo dono a colei che lo ha tanto amato, Cartouche ruba i gioielli di tutte le signore al ballo della polizia."}
{"id": "2031138", "revid": "119982", "url": "https://it.wikipedia.org/wiki?curid=2031138", "title": "Campionato del mondo di scacchi 1957", "text": "Il campionato del mondo di scacchi 1957 fu conteso tra il campione del mondo in carica Michail Botvinnik e Vasilij Smyslov, che si affrontarono per la seconda volta in un campionato mondiale, dopo quello del 1954. Il vincitore fu Smyslov, che ottenne 12,5 punti contro gli 9,5 di Botvinnik.\nIl match si svolse a Mosca tra il 5 marzo e il 27 aprile.\nQualificazioni.\nIl torneo interzonale di qualificazione si svolse a G\u00f6teborg, in Svezia, tra il 14 agosto e il 23 settembre 1955. Il torneo, in cui 21 giocatori si affrontarono in un girone all'italiana, fu vinto da David Bron\u0161tejn davanti a Paul Keres, Oscar Panno e Tigran Petrosyan.\nTorneo dei Candidati.\nOriginariamente sette giocatori dovevano avanzare al torneo dei Candidati, ma poich\u00e9 tre giocatori (Filip, Pilnik e Spasskij) erano a pari merito, fu deciso di allargare il torneo a dieci giocatori, aggiungendo ad essi Vasilij Smyslov, qualificato di diritto in quanto sfidante per il titolo mondiale. Il torneo, nel quale i giocatori si affrontarono in un doppio girone all'italiana, si svolse ad Amsterdam tra il 27 marzo e il 30 aprile 1956, e fu vinto da Smyslov, il quale concluse con 11,5 punti su 18, 1,5 punti davanti a Paul Keres.\nCampionato mondiale.\nIl campionato mondiale si svolse a Mosca al meglio delle 24 partite. Tuttavia, ne furono necessarie solo 22, in quanto Smyslov conduceva a quel punto per 12,5 a 9,5, rendendo impossibile una rimonta di Botvinnik.\nIl giudice arbitro dell'incontro era il Grande maestro svedese Gideon St\u00e5hlberg.\nSecondo le regole FIDE, il campione detronizzato aveva diritto di tentare di riconquistare il titolo sfidando il nuovo campione. Tale match fu il campionato mondiale 1958."}
{"id": "2031139", "revid": "110157", "url": "https://it.wikipedia.org/wiki?curid=2031139", "title": "Neuhausen", "text": "Neuhausen \u00e8 un comune tedesco di 5456 abitanti, situato nel land del Baden-W\u00fcrttemberg."}
{"id": "2031140", "revid": "182396", "url": "https://it.wikipedia.org/wiki?curid=2031140", "title": "Frisii", "text": ""}
{"id": "2031143", "revid": "484362", "url": "https://it.wikipedia.org/wiki?curid=2031143", "title": "Battaglia di Vetera (70)", "text": ""}
{"id": "2031146", "revid": "1048993", "url": "https://it.wikipedia.org/wiki?curid=2031146", "title": "Vincenzo Natali", "text": "Biografia.\nPrimi anni.\nNatali \u00e8 nato a Detroit, nello stato americano del Michigan, da una insegnante di scuola materna e pittrice e un fotografo.\nHa origini italiane e inglesi.\nPer \"ius soli\" ha anche la cittadinanza statunitense.\nCrebbe a Toronto, in Canada, citt\u00e0 dove la famiglia si stabil\u00ec quando lui aveva un anno.\nDurante il liceo conobbe il futuro attore David Hewlett che apparve nella maggior parte dei film che Natali ha diretto.\nDopo aver frequentato un corso di cinema alla Ryerson University viene assunto come artista storyboard agli Nelvana Animation Studios. Le sue influenze cinematografiche includono Samuel Beckett, David Cronenberg, e Terry Gilliam.\n\"Cube - Il cubo\".\nIl debutto cinematografico di Natali dietro la macchina da presa avviene nel 1997 quando dirige il suo primo e pi\u00f9 famoso lungometraggio \"Cube - Il cubo\" che mescola atmosfere horror alla fantascienza ed al thriller psicologico. Il film diviene un successo in tutto il mondo, soprattutto in Giappone e in Francia, e raggiungendo un nuovo record d'incassi per un film canadese. Ai 19\u00b0 Genie Awards, il film ha ricevuto cinque nomination e ha vinto anche il premio nella categoria \"Best Canadian First Feature\" al Toronto International Film Festival. \nAltri progetti.\nDopo questo successo, Natali dirige \"Cypher\" nel 2002 e \"Nothing\" l'anno seguente.\nDopo l'uscita di \"Splice\" nel 2009, sono state ventilate le notizie degli adattamenti ad opera di Natali de \"Il condominio\" di James G. Ballard e un adattamento in 3D del fumetto di Len Wein e Berni Wrightson intitolato \"Swamp Thing\" prodotti da Joel Silver. A maggio 2010 un articolo apparso su \"The Hollywood Reporter\", ha tuttavia annunciato che Natali andr\u00e0 a sostituire Joseph Khan come regista dell'atteso adattamento del romanzo cyberpunk \"Neuromante\" di William Gibson. Mentre nel 2015 viene ufficializzato che Natali diriger\u00e0 e scenegger\u00e0 un adattamento del racconto di Stephen King e Joe Hill intitolato \"Nell'erba alta\".\nNel 2013 realizza la serie horror \"Darknet\", un adattamento della serie giapponese \"Tori Hada\", in onda su Super Channel in Canada. Tra il 2014 e il 2015 ha invece diretto diversi episodi per molte serie televisive fra le quali \"Hannibal\", \"Hemlock Grove,\" \"Ascension e The Strain.\""}
{"id": "2031148", "revid": "75118180", "url": "https://it.wikipedia.org/wiki?curid=2031148", "title": "EC 1.19", "text": "La EC 1.19 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni flavodossine ridotte.\nSotto-sottoclasse.\nEsiste un'unica sotto-sottoclasse:"}
{"id": "2031153", "revid": "438678", "url": "https://it.wikipedia.org/wiki?curid=2031153", "title": "L'affare Blindfold", "text": "L'affare Blindfold (\"Blindfold\") \u00e8 un film del 1965 diretto da Philip Dunne, interpretato da Rock Hudson e Claudia Cardinale.\nTrama.\nPer curare Arthur Vincent, uno scienziato atomico, il generale Pratt, addetto alle misure di protezione segrete presso l'esercito, si rivolge al dottor Snow, un noto psichiatra. L'uomo \u00e8 convinto che tutti quelli che lo circondano siano dei traditori. Il malato non \u00e8 curato solo dal medico, ma anche da un gruppo di persone: il detective Harrigan, un incaricato del governo Barker, Davis, ufficiale medico e Fitzpatrick. Il dottor Snow cercher\u00e0 di scoprire perch\u00e9 cos\u00ec tante persone sono interessate a lui.\nUn anno dopo l'uscita di \"Arabesque\" di Donen ritroviamo una commedia spionistica da ridere con una coppia di star italo-americana come protagonista. A dirla tutta la Cardinale ed Hudson sono molto pi\u00f9 simpatici ed affiatati dei loro colleghi Loren e Peck, con la prima che stupisce per disinvoltura, sembrando molto a suo agio nella sua parte. La storia \u00e8 facile da seguire e riserva parecchi siparietti gustosi oltre ad alcune trovate slapstick quasi sempre collegati al dottore sciupafemmine di Hudson. Ma anche i funzionari della Cia non sono le persone pi\u00f9 serie del mondo.."}
{"id": "2031154", "revid": "547034", "url": "https://it.wikipedia.org/wiki?curid=2031154", "title": "EC 1.20", "text": "La EC 1.20.1 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni composti contenenti fosforo o arsenico.\nSotto-sottoclassi.\nEsistono quattro ulteriori sotto-sottoclassi:"}
{"id": "2031155", "revid": "88740", "url": "https://it.wikipedia.org/wiki?curid=2031155", "title": "Paul McGuigan", "text": ""}
{"id": "2031156", "revid": "1793900", "url": "https://it.wikipedia.org/wiki?curid=2031156", "title": "First Canadian Place", "text": "Il First Canadian Place \u00e8 un grattacielo di Toronto, in Canada. \u00c8 l'edificio pi\u00f9 alto del Paese e della citt\u00e0. Ospita la sede centrale della Bank of Montreal."}
{"id": "2031158", "revid": "228587", "url": "https://it.wikipedia.org/wiki?curid=2031158", "title": "Hey Joe", "text": "Hey Joe \u00e8 un brano blues attribuito inizialmente a Dino Valenti e, dal 1962, riconosciuto a Billy Roberts.\nStoria.\n\u00c8 assai probabile che Roberts trasse spunti per il brano da almeno tre pezzi precedenti: il primo \u00e8 una ballad tradizionale degli inizi del Novecento intitolata \"Little Sadie\" che racconta di un uomo in fuga dopo aver ucciso la sua donna, esattamente come in \"Hey Joe\": degno di nota il fatto che il testo di \"Little Sadie\" colloca gli eventi tra Thomasville, Carolina del Nord, e Jericho (nei pressi di Hollywood, in Carolina del Sud), e Roberts era originario del South Carolina; il secondo \u00e8 un brano country di Carl Smith risalente al 1953 ed intitolato appunto \"Hey Joe\" (ma scritto originariamente da Boudleaux Bryant): oltre a condividerne il titolo, il brano presenta un testo articolato anch'esso secondo la struttura a \"domanda e risposta\" che caratterizza la versione odierna; il terzo \u00e8 \"Baby, Please Don't Go To Town\" di Niela Miller (peraltro legata sentimentalmente a Roberts negli anni '50), risalente al 1955 e strutturato secondo un'analoga progressione di accordi. Il cantautore folk newyorkese Tim Rose (il quale registr\u00f2 una propria versione nel 1966) complic\u00f2 ulteriormente le cose quando afferm\u00f2 che la canzone fosse in realt\u00e0 un tradizionale brano blues che aveva sentito suonare sin dall'infanzia, sebbene non siano mai pervenute fonti o registrazioni di una versione precedente. Nel 2008 Andrew Roberts, figlio di Billy nato nel 1961, neg\u00f2 le accuse di plagio dell'ex fidanzata rivolte a suo padre, affermando che in realt\u00e0 il brano sia stato scritto come una parodia della ballata tradizionale \"Frankie and Johnny\" ironicamente dedicata a sua madre.\nCuriosamente, esisterebbero vari \"master tapes\" su cui Roberts ha inciso il brano - il primo \u00e8 da farsi risalire al 1961 - ma fino ad ora non \u00e8 stata pubblicata alcuna versione a suo nome.\nIl rilievo storico del brano \u00e8 ad ogni modo da attribuirsi alla \"cover\" che ne fece Jimi Hendrix nel suo album di esordio \"Are You Experienced?\" del 1967, nonch\u00e9 per il primo singolo che lo precedette, pubblicato il 16 dicembre 1966 in Europa. La canzone fu esclusa dalla pubblicazione europea, ma fu aggiunta a quella americana.\nLa versione di Jimi Hendrix.\nLa celeberrima versione di Jimi Hendrix trova spunto in quella, pi\u00f9 lenta, elaborata dal cantante folk Tim Rose, registrata nel 1966 la quale era stata accreditata come \"traditional\". Hendrix ed il suo manager Chas Chandler avevano assistito pi\u00f9 volte alle esibizioni di Rose al Cafe Wha? di New York, locale in cui lo stesso Hendrix ebbe modo di suonare pi\u00f9 volte.\nLe altre cover.\nOltre alla versione di Jimi Hendrix (1967, MCA Records) che ha raggiunto il 6\u00ba posto nella classifica inglese, le seguenti versioni sono entrate nella classifica pop inglese o americana:"}
{"id": "2031159", "revid": "767487", "url": "https://it.wikipedia.org/wiki?curid=2031159", "title": "N\u00e9 onore n\u00e9 gloria", "text": "N\u00e9 onore n\u00e9 gloria \u00e8 un film del 1966 diretto da Mark Robson, tratto dal romanzo \"I centurioni\" di Jean Lart\u00e9guy, ambientato durante la guerra d'Algeria.\nTrama.\nMaggio 1954: la Guerra d'Indocina tra Francia e i Viet Minh termina con i soldati francesi sconfitti a Dien Bien Phu. Il tenente colonnello Raspeguy e i suoi paracadutisti, sopravvissuti alla battaglia e a due mesi di campo di prigionia, sono rimpatriati.\nIl colonnello, aiutato da una contessa vedova di un commilitone caduto, si vede assegnare il comando del 10\u00ba Reggimento Paracadutisti Coloniale e dovr\u00e0 affrontare un'ennesima guerra coloniale, stavolta contro gli algerini. Sar\u00e0 per\u00f2 una guerra brutale, fatta di attentati, imboscate, rappresaglie, torture e tradimenti; entrambe le fazioni non si faranno scrupolo a colpire gli innocenti pur di prevalere. Per il colonnello la sfida sar\u00e0 ancor pi\u00f9 ardua, perch\u00e9 un suo ex tenente di origine algerina (decorato per il suo coraggio in Indocina) si \u00e8 unito ai ribelli per vendicare la morte di un fratello. Con spietata determinazione i paracadutisti eliminano le forze ribelli ed il loro ex commilitone. Il colonnello \u00e8 promosso generale. Ma il Fronte di Liberazione Nazionale Algerino, seppur sconfitto sul campo, non \u00e8 stato affatto distrutto. L'indipendenza algerina \u00e8 solo rinviata al 1962."}
{"id": "2031160", "revid": "73843", "url": "https://it.wikipedia.org/wiki?curid=2031160", "title": "Neuhausen (disambigua)", "text": ""}
{"id": "2031164", "revid": "149727", "url": "https://it.wikipedia.org/wiki?curid=2031164", "title": "Berge (Prignitz)", "text": ""}
{"id": "2031167", "revid": "1543377", "url": "https://it.wikipedia.org/wiki?curid=2031167", "title": "Omosessualit\u00e0 e Scientology", "text": "Il rapporto tra l'omosessualit\u00e0 e Scientology \u00e8 stato descritto da L. Ron Hubbard fondatore di Scientology; l'omosessualit\u00e0 \u00e8 considerata una devianza sessuale e la sua pratica costituisce un \"atto overt\" da sottoporre a terapia.\nConcetti chiave.\nPer \"atto overt\" si intende un atto che danneggia le cosiddette \u00ab\"dinamiche\"\u00bb, ovvero forze motrici (spinte, impulsi).\nSecondo Hubbard, le cosiddette \"dinamiche\" sono otto: la \"prima dinamica\" \u00e8 quella del s\u00e9, cio\u00e8 lo sforzo di sopravvivere in quanto individui e di essere un individuo. La \"seconda dinamica\" \u00e8 quella della creativit\u00e0, intesa come realizzazione di qualcosa per il futuro; ne fa parte il sesso, inteso come meccanismo per stimolare la sopravvivenza futura. La \"terza dinamica\" \u00e8 la sopravvivenza del gruppo. La \"quarta dinamica\" \u00e8 la specie. La \"quinta dinamica\" \u00e8 quella delle forme di vita, come gli animali, gli uccelli, gli insetti, i pesci e la vegetazione. La \"sesta dinamica\" corrisponde all'universo fisico. La \"settima dinamica\" \u00e8 quella spirituale. L'\"ottava dinamica\" \u00e8 la spinta a esistere in quanto infinito.\nSecondo Scientology l'omosessualit\u00e0 non favorisce la sopravvivenza dell'individuo (prima dinamica), non realizza qualcosa per il futuro (seconda dinamica), non consente di sopravvivere come gruppo perch\u00e9 le unioni omosessuali non generano figli (terza dinamica), non favorisce il progresso delle cause che determinano il benessere dell'umanit\u00e0 (quarta dinamica), non ha alcun valore pratico per la tutela dell'ambiente (quinta dinamica), non esprime l'impulso a sopravvivere (sesta dinamica), non comprende la capacit\u00e0 di creare e di causare sopravvivenza (settima dinamica), non risulta utile per comprendere l'assoluto (ottava dinamica).\nNel testo del 1950 Dianetics: The Modern Science of Mental Health, Hubbard classific\u00f2 l'omosessualit\u00e0 come malattia o perversione sessuale, citando testi di psicologi e psichiatri a lui contemporanei a supporto della sua tesi: \"\"il pervertito sessuale (e in questo termine Dianetics, per essere brevi, Dianetics comprende tutte le forme di deviazione dalla Dinamica Due, quali l'omosessualit\u00e0, il lesbismo, il sadismo sessuale cos\u00ecvia, fino a comprendere l'intero catalogo di Ellis e Krafft-Ebing) \u00e8 in effetti molto malato fisicamente. [...] \u00c8 ben lontano dall'essere colpevole della sua condizione, ma \u00e8 anche cos\u00ec lontano dall'essere normale ed \u00e8 cos\u00ec estremamente pericoloso per la societ\u00e0 che la tolleranza della perversione \u00e8 profondamente negativa, cos\u00ec come la sua punizione\".\nNel testo del 1951 Scienza della Sopravvivenza, Hubbard scrive \"Questo \u00e8 il livello del pervertito, dell'ipocrita, del voltagabbana. \u00c8 il livello a cui appartiene il sovversivo.\" - pi\u00f9 avanti con riferimento a pervertiti, ipocriti, pettegoli, mogli infedeli, bari e voltagabbana scrive: \"Questa gente dovrebbe essere allontanata dalla societ\u00e0 al pi\u00f9 presto possibile e internata in istituti, senza eccezioni, dato che questo \u00e8 il livello che propaga il contagio dell'immoralit\u00e0 e distrugge l'etica, questo il 'foraggio' usato dalle organizzazioni di polizia segreta per le loro sporche operazioni\" \".\nRuth Minshull negli anni settanta scrive: \"Gli omosessuali non praticano l'amore ... Le loro relazioni consistono in brevi, sordidi e impersonali incontri o in pi\u00f9 lunghe sistemazioni con drammatiche discordie, gelosie e frequenti infedelt\u00e0\".\nLa causa dell'omosessualit\u00e0 secondo Hubbard.\nIl fondatore di scientology, per curare l'omosessualit\u00e0 creo la quentin hubbard terapy, che sottopose a suo figlio (morto suicida) e che e la terapia/corso pi\u00f9 costosa di scientology. Esso pu\u00f2 essere fatto solo se la persona sottoposta, fa parte o ha parenti di alto livello nella chiesa che sono clear. Tutt'oggi rimane segreto la formula di tale \"terapia\" (causa la clausola di riservatezza e non divulgazione).\nL'origine dell'omosessualit\u00e0 viene spiegata da Scientology con il fatto che un essere non sempre \"assume\" lo stesso genere di corpi ad ogni nuova vita: pu\u00f2 capitare che \"l'assunzione di un corpo\" da parte di un Thetan (o Unit\u00e0 di Consapevolezza della Consapevolezza) al momento del parto, comporti una certa confusione e quindi un Thetan che per molto tempo \u00e8 abituato a \"interpretare\" ruoli maschili, quando si trovi invece si ad utilizzare un corpo femminile continui a provare attrazione per le donne o viceversa. Con la pratica dell'Auditing la persona dovrebbe arrivare ad accettare di \"interpretare\" il ruolo che il sesso del suo corpo attuale, secondo Scientology, esige.\n\"In Dianetics l'applicazione delle tecniche che permettono l'alleviamento degli engram che causano queste malattie ha portano uniformemente al miglioramento di tutti i pazienti trattati, senza ricadute. In breve, ora le malattie psicosomatiche possono essere curate. Tutte.\"\nMa la \"cura\" senza l'organizzazione sembra alquanto ardua visto che la sopravvivenza, secondo la stessa Scientology, si attua al meglio anche e soprattutto attraverso il piacere ed una persona si porta dietro il ricordo \"inconscio\" dei piaceri passati, ragione per cui ricerca gli stessi piaceri nel presente, dunque, l'unico modo per correggerli \u00e8 l'entrare a far parte della religione. Come sostiene Hubbard, gli episodi di piacere sono incancellabili mentre quelli dolorosi si possono e si debbono cancellare o ridurre e l'unico modo per avere la purezza delle emozioni e della mente \u00e9 entrare nella chiesa .\nPosizioni attuali.\nScientology ha un atteggiamento omofobico e contrario ai diritti LGBT."}
{"id": "2031168", "revid": "767487", "url": "https://it.wikipedia.org/wiki?curid=2031168", "title": "Una rosa per tutti", "text": "Una rosa per tutti \u00e8 un film del 1966 diretto da Franco Rossi, interpretato da Claudia Cardinale.\nTrama.\nNella ridente Rio de Janeiro vive l'affascinante Rosa, che ha una concezione piuttosto anormale della bont\u00e0 e dell'amore verso gli altri. Quasi senza rendersene conto, trascorre le sue giornate con sette uomini di differente et\u00e0 e condizione sociale, ai quali per\u00f2 equamente dispensa il suo amore. Sebbene vive con un solo uomo, resiste continuamente alle sue offerte di matrimonio, sostenendo che la sua capacit\u00e0 di amare \u00e8 troppo grande per essere dedicata a un singolo individuo."}
{"id": "2031172", "revid": "775372", "url": "https://it.wikipedia.org/wiki?curid=2031172", "title": "Referendum in Lituania del 2008", "text": "Il referendum in Lituania del 2008 si \u00e8 tenuto il 12 ottobre e aveva ad oggetto l'estensione dell'operativit\u00e0 della centrale nucleare di Ignalina per un periodo tecnicamente sicuro, fino al completamento della costruzione di una nuova centrale nucleare.\nLa Lituania, peraltro, era obbligata a chiudere i reattori di Ignalina per effetto del trattato di adesione all'Unione europea.\nIl referendum, svoltosi contestualmente alle elezioni parlamentari, \u00e8 stato dichiarato invalido in ragione del mancato raggiungimento del quorum."}
{"id": "2031176", "revid": "33689", "url": "https://it.wikipedia.org/wiki?curid=2031176", "title": "Antemio Isidoro", "text": "Biografia.\nOriginario dell'Egitto, Isidoro, nome col quale \u00e8 chiamato in quasi tutte le fonti, era il figlio di Flavio Antemio, console del 405 e nonno dell'imperatore Antemio, di cui Isidoro era dunque zio materno. Flavio Antemio Isidoro Teofilo era probabilmente suo figlio.\nIn un periodo indefinito tra il 405 e il 410 fu proconsole d'Asia, come attestato da alcune iscrizioni ritrovate a Hypaepa in Lidia. Tra il 4 settembre 410 e il 29 ottobre 412 fu \"praefectus urbi\" di Costantinopoli; in tale qualit\u00e0 ricevette alcune norme conservatesi nel \"Codice teodosiano\" e nel \"Codice giustinianeo\". Entrambe le cariche furono senz'altro dovute all'influenza del padre, che, in qualit\u00e0 di prefetto del pretorio d'Oriente deteneva effettivamente il potere.\nDopo essere stato in carica come Prefetto del pretorio dell'Illirico (22 aprile-10 ottobre 424), fu nominato all'influente carica di Prefetto del pretorio d'Oriente (29 gennaio 435-4 agosto 436); mentre era in carica, promulg\u00f2, insieme a Basso e a Simplicio Regino, un editto che metteva al bando gli scritti dell'esponente religioso Nestorio. Durante una carestia, forn\u00ec delle provviste alla citt\u00e0 di Efeso, che lo ringrazi\u00f2 in un'iscrizione. Nel 436 fu anche console \"prior\", assieme a Flavio Senator.\nMor\u00ec entro il 446/447."}
{"id": "2031178", "revid": "1442080", "url": "https://it.wikipedia.org/wiki?curid=2031178", "title": "NBA Playoffs 1994", "text": "Gli NBA Playoffs 1994 si conclusero con la vittoria degli Houston Rockets (campioni della Western conference) che sconfissero i campioni della Eastern Conference, i New York Knicks.\nEastern Conference.\nPrimo turno.\n(1) Atlanta Hawks - (8) Miami Heat.\nRISULTATO FINALE: 3-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) New York Knicks - (7) New Jersey Nets.\nRISULTATO FINALE: 3-1\nPRECEDENTI NEI PLAYOFF\n(3) Chicago Bulls - (6) Cleveland Cavaliers.\nRISULTATO FINALE: 3-0\nPRECEDENTI NEI PLAYOFF\n(4) Orlando Magic - (5) Indiana Pacers.\nRISULTATO FINALE: 0-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Atlanta Hawks - (5) Indiana Pacers.\nRISULTATO FINALE: 2-4\nPRECEDENTI NEI PLAYOFF\n(2) New York Knicks - (3) Chicago Bulls.\nRISULTATO FINALE: 4-3\nPRECEDENTI NEI PLAYOFF\nFinale.\n(2) New York Knicks - (5) Indiana Pacers.\nRISULTATO FINALE: 4-3\nPRECEDENTI NEI PLAYOFF\nWestern Conference.\nPrimo turno.\n(1) Seattle SuperSonics - (8) Denver Nuggets.\nRISULTATO FINALE: 2-3\nPRECEDENTI NEI PLAYOFF\n(2) Houston Rockets - (7) Portland Trail Blazers.\nRISULTATO FINALE: 3-1\nPRECEDENTI NEI PLAYOFF\n(3) Phoenix Suns - (6) Golden State Warriors.\nRISULTATO FINALE: 3-0\nPRECEDENTI NEI PLAYOFF\n(4) San Antonio Spurs - (5) Utah Jazz.\nRISULTATO FINALE: 1-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(5) Utah Jazz - (8) Denver Nuggets.\nRISULTATO FINALE: 4-3\nPRECEDENTI NEI PLAYOFF\n(2) Houston Rockets - (3) Phoenix Suns.\nRISULTATO FINALE: 4-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(2) Houston Rockets - (5) Utah Jazz.\nRISULTATO FINALE: 4-1\nPRECEDENTI NEI PLAYOFF\nNBA Finals 1994.\nHouston Rockets - New York Knicks.\nRISULTATO FINALE\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 4 ottobre 2021\"."}
{"id": "2031181", "revid": "179078", "url": "https://it.wikipedia.org/wiki?curid=2031181", "title": "Marsico Vetere", "text": ""}
{"id": "2031182", "revid": "125749992", "url": "https://it.wikipedia.org/wiki?curid=2031182", "title": "Governatore della California", "text": "Il governatore della California \u00e8 il capo dell'esecutivo e delle forze statali di polizia dello Stato Federato della California. Fino ad oggi solo Ronald Reagan, governatore dal 1967 al 1975, \u00e8 diventato presidente degli Stati Uniti. L'attuale governatore \u00e8 Gavin Newsom, del Partito Democratico.\nGovernatori.\nOriginariamente, la Costituzione californiana del 1849 prevedeva l'elezione del governatore ogni due anni, che diventarono quattro con una modifica nel 1862. La Costituzione del 1879 stabilisce come data di inizio mandato il primo luned\u00ec del mese di gennaio dopo le elezioni. Con un'ulteriore modifica, nel 1990, venne fissato il limite massimo di due mandati per ogni governatore. Prima di questo limite, solo un governatore, Earl Warren, ricopr\u00ec la carica per pi\u00f9 di due mandati. Jerry Brown pot\u00e9 essere eletto per un terzo mandato nel 2010 perch\u00e9 i suoi primi due mandati ebbero luogo prima della creazione del limite massimo.\nLa costituzione del 1849 ha inoltre creato la carica di Vicegovernatore, che, in caso di vacanza della carica di governatore, diventa governatore. Spesso \u00e8 capitato che il governatore in carica abbia dato le dimissioni per essere eletto a cariche pi\u00f9 alte, come membro del Congresso o della Corte Suprema.\nStoria.\nLa California \u00e8 stata ottenuta dagli Stati Uniti a seguito della cessione del Messico conseguenza della Guerra Messicano-Americana. A differenza di molti altri stati, non \u00e8 mai stato organizzato come un territorio, ed \u00e8 stato ammesso il 9 Settembre 1850.\nLista dei governatori.\nPartiti politici: \n \n "}
{"id": "2031183", "revid": "3082", "url": "https://it.wikipedia.org/wiki?curid=2031183", "title": "Flavio Antemio Isidoro", "text": ""}
{"id": "2031184", "revid": "179078", "url": "https://it.wikipedia.org/wiki?curid=2031184", "title": "Barricelle di Marsicovetere", "text": ""}
{"id": "2031187", "revid": "116229566", "url": "https://it.wikipedia.org/wiki?curid=2031187", "title": "Alexander Mackendrick", "text": "Biografia.\nAlexander Mackendrick inizi\u00f2 la sua carriera lavorativa a fine anni trenta, quando produceva spot pubblicitari. Il primo grande successo fu \"Whisky a volont\u00e0\" (1949), commedia con Basil Radford e Catherine Lacey. Continu\u00f2 a fare esperienze con \"Lo scandalo del vestito bianco\" (1951), \"La signora omicidi\" (1955) e \"Piombo rovente\" (1957)."}
