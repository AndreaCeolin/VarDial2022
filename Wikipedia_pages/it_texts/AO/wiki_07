{"id": "1997842", "revid": "298229", "url": "https://it.wikipedia.org/wiki?curid=1997842", "title": "Smoky Mountain Wrestling", "text": "La Smoky Mountain Wrestling (SMW) \u00e8 stata un'associazione di wrestling fondata nel 1991 da Jim Cornette con base a Knoxville, Tennessee.\nLa federazione fu fondata da Cornette e dai colleghi Stan Lane, Tim Horner e Sandy Scott quando furono allontanati dalla WCW. Qui nasceranno alcuni dei wrestler pi\u00f9 famosi, come Al Snow, Kane, New Jack e Balls Mahoney. Nel 1994, la federazione si un\u00ec brevemente alla National Wrestling Alliance quando la Extreme Championship Wrestling se ne distacc\u00f2. La SMW fall\u00ec nel dicembre 1995. Molti wrestler andarono poi a lavorare nella World Wrestling Federation.\nStoria.\nCornette fond\u00f2 la compagnia nell'ottobre 1991 dopo aver lasciato la World Championship Wrestling insieme a Stan Lane e Sandy Scott. La federazione ebbe il supporto finanziario del noto produttore musicale Rick Rubin, grande appassionato di wrestling. I primi eventi e registrazioni tv si svolsero tra ottobre e novembre 1991, ma furono mandati in onda solo nel febbraio 1992. Il primo Smoky Mountain Heavyweight Champion fu \"Primetime\" Brian Lee, che vinse il titolo in un torneo svoltosi a Volunteer Slam il 22 maggio 1992 a Knoxville, Tennessee. I campioni inaugurali Smoky Mountain Tag Team furono gli Heavenly Bodies che sconfissero i Fantastics nella finale di un torneo il 23 aprile 1992.\nAcquisizione del territorio.\nInizialmente Cornette aveva programmato di coprire il territorio che va dal Kentucky alla Carolina del Sud e alla Georgia. Sebbene gli eventi furono organizzati in gran parte di quelle zone, inclusi alcuni show al Cobb County Civic Center di Marietta, Georgia; le principali citt\u00e0 dove operava la federazione furono Knoxville, Tennessee e Johnson City, Tennessee. Gli eventi SMW si svolgevano anche nelle palestre di scuole superiori o durante le fiere in varie localit\u00e0 in Tennessee, Kentucky, Virginia Occidentale, Virginia e Carolina del Nord.\nNel 1993, la Smoky Mountain Wrestling firm\u00f2 un accordo di collaborazione con la World Championship Wrestling e la World Wrestling Federation per far comparire i suoi wrestler negli show di queste due federazioni maggiori. L'accordo port\u00f2 i Rock 'n' Roll Express a lottare con gli Heavenly Bodies (Tom Prichard &amp; Stan Lane) al ppv SuperBrawl III a febbraio. Altri avversari degli Heavenly Bodies (Prichard &amp; Jimmy Del Ray) furono The Steiner Brothers con in palio il WWF Tag Team Championship a SummerSlam 1993, e ancora i Rock 'n' Roll Express a Survivor Series 1993 dove i Bodies li sconfissero aggiudicandosi il titolo SMW Tag Team Championship.\nTalenti.\nNella compagnia lottavano molti wrestler che erano nomi noti nel sud-est degli Stati Uniti, e la SMW fu il luogo di nascita del tag team The Heavenly Bodies costituito da Stan Lane &amp; Tom Prichard prima e in seguito da Prichard &amp; Jimmy Del Ray. Gli Heavenly Bodies, con il manager Jim Cornette, furono protagonisti di vari feud nella federazione con The Rock 'n' Roll Express, The Fantastics e The Armstrong Family (soprattutto Bob Armstrong). Inoltre, la SMW lanci\u00f2 le carriere di molti giovani wrestler che sarebbero diventati famosi, inclusi Bob Holly, New Jack, Al Snow, Balls Mahoney, Chris Jericho, Glenn Jacobs (allora conosciuto come Unabomb, futuro Kane in WWE), Lance Storm, Chris Candido, Tammy Lynn Sytch, Brian Girard James (B.G. James / Road Dogg) e D'Lo Brown; ma in conclusione, come molte altre federazioni indipendenti, non avendo sufficienti fondi finanziari, Cornette fu costretto a firmare un accordo con la World Wrestling Federation circa lo sviluppo dei talenti, diventando territorio d'allenamento dei futuri wrestler della compagnia di Stamford.\nBrian Hildebrand era uno dei \"tuttofare\" pi\u00f9 attivi della Smoky Mountain, occupandosi di una miriade di incarichi come responsabile del merchandise, arbitro (usando il suo alter ego di Mark Curtis) e tecnico del suono.\nStile e polemiche.\nCornette, un tradizionalista, rivolse la propria attenzione ai fan del wrestling \"vecchia maniera\", che volevano una distinzione netta tra wrestler \"buoni\" e \"cattivi\", ed erano ancora capaci di infuriarsi se un lottatore \"imbrogliava\" con delle scorrettezze. Bob Caudle, annunciatore dei programmi tv della federazione, proclamava all'inizio di ogni show che la Smoky Mountain Wrestling era \"wrestling professionistico come era una volta, e come vi piaceva\". Questa filosofia era in netto contrasto con quanto proposto da compagnie quali Extreme Championship Wrestling, dove gli angle proponevano anti-eroi non chiaramente classificabili. La Smoky Mountain fu, tuttavia, il luogo di nascita della controversa gimmick dei \"Gangstas\", dove lottatori di colore come New Jack e Mustafa si autodefinivano \"niggers\" (\"negri\"), registravano promo e interviste parlando dell'attivista Medgar Evers, o ricorrevano a stereotipi razzisti come il pollo fritto e il cocomero (alimenti solitamente associati agli afroamericani).\nNational Wrestling Alliance.\nLa compagnia ebbe un breve periodo di associazione con la National Wrestling Alliance (NWA), quando la Eastern Championship Wrestling si stacc\u00f2 da essa nell'agosto 1994, lasciando la NWA senza nessun World Heavyweight Champion. A novembre venne indetto un torneo a dieci partecipanti a Cherry Hill (New Jersey), al quale parteciparono anche molti wrestler SMW: Tracy Smothers, Devon Storm, Eddie Gilbert, Johnny Gunn, Chris Candido, Al Snow, Dirty White Boy, Jerry Lawler, Lou Perez e Osamu Nishimura. Il vincitore fu Chris Candido, che difese il titolo principalmente a eventi SMW. Nel febbraio 1995 Candido perse la cintura con Dan Severn. Nell'aprile 1995, i The Rock 'n' Roll Express vinsero il titolo NWA World Tag Team Championship per la quinta volta, e difesero le cinture in qualche evento della SMW.\nJake \"The Snake\".\nNel 1994 Jake Roberts inizi\u00f2 a competere anche nella Smoky Mountain Wrestling. Il 2 maggio 1994, The Snake riusc\u00ec a sconfiggere il campione mondiale \"Dirty White Boy\" Tony Anthony, con l'aiuto del misterioso wrestler Kendo The Samurai. Diventato campione mondiale SMW, Jake cominci\u00f2 un regno di terrore che dur\u00f2 per due mesi, continuando sempre a scontrarsi con Dirty White Boy. Il suo nuovo look con la testa rasata (conseguenza forzata della sconfitta in un match contro Konnan) incuteva timore, e non mancarono alcune sue lunghissime interviste nelle quali ostentava la sua pericolosit\u00e0 e il suo dubbio stato di sobriet\u00e0 mentale. Inoltre Roberts si rese protagonista di episodi violenti e crudeli nella federazione di Cornette, come il DDT inflitto alla valletta e compagna di Anthony, la Dirty White Girl, davanti all'ex campione che assisteva impotente (una versione estremizzata di quello che era successo con Macho Man e Miss Elizabeth in WWF nel 1991). Roberts perse il titolo mondiale SMW il 5 luglio 1994 proprio contro Dirty White Boy.\nChiusura.\nSebbene la federazione si stesse facendo rapidamente un buon nome nell'industria del wrestling, fall\u00ec sempre nel negoziare un contratto televisivo favorevole che generasse profitti, e sfortunatamente oper\u00f2 in un momento di particolare recessione per il wrestling che sarebbe perdurato fino alla seconda met\u00e0 del 1996. Dopo anni di conti in rosso, e la perdita del sostegno economico di Rubin, Cornette fu costretto a chiudere la compagnia nel dicembre 1995 per andare a lavorare a tempo pieno nella WWF. L'ultimo show prodotto dalla SMW si svolse il 26 novembre 1995 a Cookeville, Tennessee (anche se ne furono annunciati altri due che non ebbero mai luogo), e vide l'intero roster SMW attaccare Jim Cornette, che alla fine fu schienato dall'arbitro Mark Curtis. Molti wrestler SMW confluirono nella WWF, inclusi Tracy Smothers, The Dirty White Boy e Boo Bradley.\nTitoli.\nTra parentesi viene indicato l'ultimo campione."}
{"id": "1997843", "revid": "767487", "url": "https://it.wikipedia.org/wiki?curid=1997843", "title": "Nicktoons Racing", "text": "Nicktoons Racing \u00e8 un simulatore di guida della Nickelodeon pubblicato per PlayStation, Nintendo 64, Game Boy Advance, Game Boy Color e PC. \nTrama e caratteristiche del gioco.\nLa trama del gioco \u00e8 molto semplice: un misterioso personaggio vestito di nero e con una macchina nera, che si fa chiamare il \"Cavaliere Misterioso\" (nella versione originale \"Mistery Racer\"), invita un gran numero di protagonisti dei cartoni Nickelodeon a partecipare ad una corsa di macchine; la ricompensa per il vincitore sar\u00e0 (secondo il manuale della versione italiana) il Premio Grande Focaccia Croccante di Granchi (in inglese \"Krusty Krab Big Bun Award\"). Il giocatore dovr\u00e0 affrontare in tutto 12 corse articolate in 3 gare di 4 corse ciascuna (nella prima gara, la pi\u00f9 facile, baster\u00e0 arrivare terzo nella classifica complessiva dopo 4 corse per essere ammesso alla seconda gara; nella seconda bisogna posizionarsi almeno secondo o primo; nell'ultima bisogna assolutamente essere primi). Alla fine si scoprir\u00e0 che il \"Cavaliere Misterioso\" \u00e8 Plankton.\nOgni personaggio, tranne il \"Cavaliere Misterioso\", pu\u00f2 essere utilizzato dal giocatore; una caratteristica \u00e8 la presenza di \"abilit\u00e0 speciali\" che il giocatore potr\u00e0 ottenere passando con l'automobile sopra dei pacchi regalo. Queste abilit\u00e0 permettono di stordire gli avversari, o aumentare temporaneamente la propria velocit\u00e0 e simili, e ricordano ironicamente i personaggi Nicktoons (ad esempio il borotalco di Tommy dei Rugrats, che per qualche secondo fa vedere tutto bianco alle macchine dietro, o la medusa di Spongebob che \"fulmina\" per qualche secondo facendolo fermare l'avversario davanti)."}
{"id": "1997848", "revid": "767487", "url": "https://it.wikipedia.org/wiki?curid=1997848", "title": "Tempio di Spes", "text": "Il Tempio di Spes, dea della speranza, si trovava sul colle Quirinale, lungo il \"Vicus Longus\" (equivalente all'attuale via Nazionale) a Roma.\nIl tempio, noto solo dalle fonti letterarie, era uno dei tre santuari vicini dedicati a divinit\u00e0 correlate: Fortuna, Febris e Spes."}
{"id": "1997849", "revid": "394", "url": "https://it.wikipedia.org/wiki?curid=1997849", "title": "Tempio di Febris", "text": "Il tempio di Febris, dea delle febbri, si trovava sul colle Quirinale, lungo il \"Vicus Longus\" (equivalente all'attuale via Nazionale) a Roma, pi\u00f9 o meno in prossimit\u00e0 delle terme di Diocleziano.\nIl tempio, noto solo dalle fonti letterarie, era uno dei tre santuari vicini dedicati a divinit\u00e0 correlate: Fortuna, Febris e Spes. Questo tempio, uno dei tre dedicati a Febris, si trovava alla sommit\u00e0 del \"Vicus Longus\". Gli altri due si trovavano sul Palatino (il pi\u00f9 importante della dea a Roma, di fondazione arcaica, lungo la via Sacra) e sulla collina Velia (lungo la via Sacra)."}
{"id": "1997850", "revid": "62004", "url": "https://it.wikipedia.org/wiki?curid=1997850", "title": "Marianne Vos", "text": "Atleta completa, capace di primeggiare nelle diverse specialit\u00e0 del ciclismo, \u00e8 considerata una delle migliori cicliste di tutti i tempi. Ai Giochi olimpici ha vinto due medaglie d'oro, nella corsa a punti su pista a Pechino 2008 e nella corsa in linea su strada a Londra 2012. \u00c8 stata inoltre campionessa del mondo in linea su strada nel 2006, nel 2012 e nel 2013, e argento nei cinque anni tra il 2007 ed il 2011, nonch\u00e9 otto volte campionessa del mondo di ciclocross (nel 2006, dal 2009 al 2014 e nel 2022) e due volte campionessa del mondo su pista.\nCarriera.\nI primi anni e le stagioni da Junior.\nRiceve la sua primi bicicletta a sei anni, e comincia ad allenarsi con il fratello maggiore Anton, anch'egli ciclista. Inizialmente si allena con la squadra del fratello, in quanto non ha ancora la possibilit\u00e0 di partecipare a gare ufficiali; durante l'inverno successivo inizia ad allenarsi anche nel ciclocross. Ad otto anni ha la possibilit\u00e0 di partecipare alla sua prima corsa. In giovent\u00f9 pratica anche pattinaggio di velocit\u00e0 e pattinaggio in linea.\nNell'ottobre 2001, all'et\u00e0 di quattordici anni, ottiene il primo successo in una gara open di ciclocross. Nel 2002 diventa campionessa nazionale Juniores sia su strada che nella mountain bike, mentre, nella medesima categoria, si piazza seconda nel campionato nazionale a cronometro dietro a Roxane Knetemann. L'anno dopo difende con successo il titolo nazionale Juniores della mountain bike; ai campionati nazionali a cronometro su strada di categoria chiude invece ancora seconda, questa volta dietro a Maxime Groenewegen. Per quanto concerne l'attivit\u00e0 nel ciclocross, nella stagione 2002-2003 si aggiudica nove gare, cogliendo anche alcuni piazzamenti in prove di Coppa del mondo, mentre nella stagione 2003-2004 ottiene tre successi; partecipa anche, tra le Elite, sia ai campionati europei che ai campionati del mondo, classificandosi rispettivamente seconda, alle spalle di Hanka Kupfernagel, e settima.\nNel 2004 \u00e8 terza nel campionato nazionale Juniores su strada, sia in linea che a cronometro, battuta in entrambe le prove da Ellen van Dijk; per la terza volta consecutiva diventa quindi campionessa nazionale Juniores nella mountain bike. Domina infine la gara Juniores ai campionati del mondo su strada a Verona: all'et\u00e0 di diciassette anni, e al primo anno nella categoria, diventa campionessa iridata battendo l'italiana Marta Bastianelli e la stessa Van Dijk. Nella stagione 2004-2005 di ciclocross coglie quindi due vittorie tra le Elite; partecipa anche ai campionati nazionali di ciclocross, terminando al secondo posto alle spalle di Daphny van den Brand.\n2005-2006: gli esordi da Elite su strada e il titolo mondiale di cross.\nDa campionessa mondiale su strada Juniores in carica, nel 2005 Vos conquista il suo primo titolo nazionale di categoria battendo la campionessa in carica Ellen van Dijk; chiude per\u00f2 ancora terza nella gara nazionale a cronometro, dietro alla stessa Van Dijk e a Maxime Groenewegen. Durante l'anno inizia occasionalmente a gareggiare nelle prove su strada della categoria Elite, ottenendo anche un successo, all'Omloop van Borsele, davanti ad Adrie Visser. Ai campionati mondiali Juniores su strada di Salisburgo cerca di difendere il titolo iridato, ma finisce seconda dietro alla danese Mie Bekker Lacota. In stagione vince anche il suo quarto nazionale titolo Juniores nella mountain bike.\nNella stagione 2005-2006 di ciclocross si aggiudica invece sette gare Elite. In ottobre vince il titolo europeo, nel gennaio seguente \u00e8 seconda al campionato nazionale e quindi medaglia d'oro al campionato del mondo di Zeddam. In quella gara solo Hanka Kupfernagel e Daphny van den Brand sono in grado di tenerle testa: la prova si decide negli ultimi metri, con Vos che supera allo sprint la tedesca aggiudicandosi la medaglia d'oro.\n2006: l'affermazione tra le Elite e il titolo mondiale su strada.\nDurante la stagione 2006 delle gare su strada, Vos comincia a vincere con regolarit\u00e0. Si aggiudica prima una tappa alla Gracia-Orlov\u00e1 in Repubblica Ceca, poi ancora l'Omloop van Borsele, quindi una tappa all'Emakumeen Bira in Spagna e il titolo nazionale Elite (il primo per lei) su strada davanti a Sharon van Essen e Suzanne de Goede. In giugno il NOC*NSF, il comitato olimpico olandese, la insignisce cos\u00ec del premio di \"Talento sportivo dell'anno 2006\"; Vos precede nella classifica del premio la pentatleta Laurien Hoos e il ginnasta Epke Zonderland. Vince a seguire il titolo europeo su strada Under-23, davanti all'italiana Tatiana Guderzo e due tappe e la classifica generale del Tour en Limousin. In agosto firma un contratto quinquennale con la squadra DSB-Ballast Nedam e poco tempo dopo vince la sua prima gara con la nuova maglia, aggiudicandosi una tappa al Troph\u00e9e d'Or.\nIl 23 settembre 2006 si presenta ai campionati del mondo su strada di Salisburgo per debuttare e gareggiare nella prova in linea Elite. Durante la gara rimane in gruppo nonostante l'attacco della britannica Nicole Cooke; tenta poi lei stessa l'attacco, ma viene ripresa. La gara si risolve in volata: \u00e8 la stessa Vos, appena diciannovenne, a vincere la maglia iridata, battendo le avversarie in volata. Nel finale di anno solare vince anche la medaglia di bronzo ai campionati europei di ciclocross, preceduta da Daphny van den Brand e Hanka Kupfernagel.\n2007-2008: il titolo olimpico su pista e gli argenti mondiali.\nNel 2007 Vos comincia ad affermarsi nelle principali prove mondiali. In stagione vince la Freccia Vallone e il Rund um die N\u00fcrnberger Altstadt, gare di Coppa del mondo, quattro tappe al Tour de l'Aude e una al Giro d'Italia, il suo secondo titolo europeo Under-23 in linea, ancora davanti a Bastianelli; si piazza inoltre terza al Giro delle Fiandre e al Ronde van Drenthe, e seconda al Berner Rundfahrt, ottenendo cos\u00ec la vittoria nella classifica di Coppa del mondo. Conclude la stagione con la medaglia d'argento in linea ai campionati del mondo di Stoccarda, anticipata da Bastianelli ma vincitrice della volata delle battute.\nApre la stagione 2008 con l'argento iridato di ciclocross a Treviso, e l'oro nella corsa a punti ai campionati del mondo su pista a Manchester. Su strada si piazza invece seconda al Ronde van Drenthe e si conferma vittoriosa alla Freccia Vallone; conquista poi tre tappe e la classifica finale alla Gracia-Orlov\u00e1, diverse gare nel Salvador, quattro tappe e la classifica finale alla Iurreta-Emakumeen Bira, e il suo secondo titolo nazionale in linea, staccando Mirjam Melchers e tutte le rivali. In agosto partecipa ai suoi primi Giochi olimpici, a Pechino: nella rassegna a cinque cerchi ottiene, nonostante le aspettative di podio, \"solo\" il sesto posto nella corsa in linea vinta da Nicole Cooke, si rif\u00e0 per\u00f2 otto giorni dopo vincendo il titolo olimpico nella corsa a punti su pista. Conclude la stagione con la medaglia d'argento in linea ai campionati del mondo su strada di Varese, battuta in volata ristretta proprio da Nicole Cooke.\n2012-2013: il titolo olimpico su strada e le doppiette mondiale-Coppe del mondo.\nNel 2012 vince il suo quinto titolo mondiale di ciclocross a Koksijde; su strada si impone invece al Trofeo Alfredo Binda, al Grand Prix Elsy Jacobs e in ben cinque tappe del Giro d'Italia, vincendo ancora la classifica generale della \"Corsa rosa\" e la relativa classifica a punti. Il 29 luglio a Londra conquista quindi, da grande favorita, il titolo olimpico nella corsa in linea, superando in una volata ristretta Elizabeth Armitstead e Ol'ga Zabelinskaja; \u00e8 il secondo oro olimpico per lei dopo quello nella corsa a punti a Pechino 2008. Dopo i Giochi conquista anche il Grand Prix de Plouay, lo Holland Tour e quindi, il 22 settembre sulle strade di Valkenburg, il suo secondo titolo mondiale su strada, a sei anni di distanza dal primo alloro; nell'occasione, sfruttando il percorso vallonato, anticipa tutte le rivali vincendo in solitaria. La stagione la vede prevalere anche nella classifica individuale di Coppa del mondo, e a fine anno viene scelta come \"Ciclista internazionale dell'anno\" dalla rivista \"Velo News\".\nL'anno dopo \u00e8 ancora protagonista gi\u00e0 dall'inverno, con il sesto titolo mondiale di ciclocross (quinto consecutivo) a Louisville, e le vittorie alla Ronde van Drenthe, al Giro delle Fiandre e alla Freccia Vallone. Vince poi anche il Grand Prix Elsy Jacobs, tre tappe e la classificaa punti al Giro d'Italia (in cui conclude per\u00f2 solo sesta), l'Open de Su\u00e8de Vargarda, tre tappe e la classifica del Troph\u00e9e d'Or, e il Grand Prix de Plouay. Il suggello all'ottima stagione arriva il 28 settembre, con la vittoria del titolo mondiale a Firenze, il terzo su strada per lei, superando sul traguardo Emma Johansson e Rossella Ratto. Grazie ai cinque successi su sette prove individuali, conquista per la quinta volta anche la Coppa del mondo su strada.\n2014-2016: il terzo Giro d'Italia, lo stop e il rientro.\nNel 2014, dopo aver saltato le classiche di primavera, si piazza seconda al Festival Elsy Jacobs, prima al Women's Tour e in tre corse in linea, seconda all'Emakumeen Euskal Bira e terza sia ai campionati olandesi in linea che a quelli a cronometro, cogliendo in tutto undici successi in diciotto giorni di corsa. Al successivo Giro d'Italia prende la maglia rosa gi\u00e0 al secondo giorno, con il successo a Santa Maria a Vico, e consolida il primato con altre tre vittorie parziali; conquista cos\u00ec il suo terzo Giro d'Italia in quattro anni, facendo sua anche, per la sesta volta, la classifica a punti. Dopo il Giro vince la prima edizione della Course by Le Tour de France, gara che si conclude sugli \"Champs-\u00c9lys\u00e9es\" poche ore prima della conclusione del Tour de France maschile. Si aggiudica quindi anche lo Sparkassen Giro Bochum e tappe delle corse di fine estate (portando a ventuno il bottino di successi stagionali), mentre ai campionati del mondo di Ponferrada, pur partendo da favorita per il titolo, \u00e8 solo decima nella volata vinta da Pauline Ferrand-Pr\u00e9vot.\nNel 2015 \u00e8 attiva fino a gennaio, partecipando ad alcune prove di ciclocross e ai campionati del mondo di specialit\u00e0 a T\u00e1bor, dove vince il bronzo; dopo aver partecipato a sole due gare su strada tra fine aprile e inizio maggio, rimane lontana dall'attivit\u00e0 per il prosieguo di stagione per riprendersi sia da un infortunio al ginocchio sinistro, che dalla fatica accumulata nelle stagioni precedenti. Ritorna alle corse nel 2016, senza per\u00f2 i ritmi e la mole di risultati pre-2015; si aggiudica comunque alcune corse, tra cui una frazione al Tour of California, una al Women's Tour (entrambe gare del neonato Women's World Tour), tre tappe al Th\u00fcringen Rundfahrt e una al Giro del Belgio. In stagione partecipa anche alla prova in linea dei Giochi olimpici di Rio de Janeiro, concludendo nona dopo aver svolto anche ruoli di gregariato, e ai campionati europei e mondiali, piazzandosi rispettivamente settima e ventiduesima.\nDal 2017: il titolo europeo e il ritorno ad alti livelli.\nDopo un inverno 2017 caratterizzato dall'argento ai campionati del mondo di ciclocross a Bieles (battuta dalla specialista Sanne Cant), e una primavera con tre vittorie in gare belghe di secondo piano e alcuni piazzamenti, nel giugno 2017 si frattura la clavicola in una caduta durante la terza tappa del Women's Tour. Rientrata alle corse dopo un mese, vince due tappe e la classifica finale del BeNe Tour, e la classifica finale del Tour of Norway; prima della gara norvegese, conquista sulle strade di Herning anche il titolo europeo Elite in linea precedendo Giorgia Bronzini in una volata ristretta.\nNella primavera 2018 si piazza terza al Trofeo Alfredo Binda e alla Freccia del Brabante, mentre alla Liegi-Bastogne-Liegi \u00e8 vittima di un'altra frattura alla clavicola. Dopo aver sfiorato il successo al Women's Tour in giugno (conclude seconda, vincendo anche la classifica a punti), conquista l'ottava tappa del Giro d'Italia, a Breganze, tornando cos\u00ec al successo nella \"Corsa rosa\" dopo quattro anni. Nella seconda parte di stagione ritorna ad altissimi livelli: si aggiudica il BeNe Tour, la Crescent V\u00e5rg\u00e5rda e le tre tappe e la classifica finale del Tour of Norway; conclude inoltre seconda alla RideLondon Classique, al Grand Prix de Plouay e nella prova in linea dei campionati europei a Glasgow, preceduta nella volata di gruppo da Marta Bastianelli. Grazie ai numerosi piazzamenti, \u00e8 anche seconda nella classifica individuale del World Tour, preceduta solo da Annemiek van Vleuten.\nNei primi mesi del 2019 si aggiudica la medaglia di bronzo ai campionati del mondo di ciclocross e, per la prima volta, la Coppa del mondo di specialit\u00e0. Su strada, con la maglia della nuova CCC-Liv, conquista invece in volata il suo quarto Trofeo Alfredo Binda; \u00e8 poi terza all'Amstel Gold Race e quarta alla Freccia Vallone. Dopo le classiche vince il Tour de Yorkshire e una tappa al Women's Tour; coglie quindi la medaglia d'argento nella prova in linea dei Giochi europei di Minsk e il secondo posto in linea ai campionati olandesi, battuta in entrambe le occasioni dalla giovane connazionale Lorena Wiebes."}
{"id": "1997852", "revid": "188323", "url": "https://it.wikipedia.org/wiki?curid=1997852", "title": "Codice colore CEI", "text": ""}
{"id": "1997854", "revid": "290948", "url": "https://it.wikipedia.org/wiki?curid=1997854", "title": "Codice colore", "text": ""}
{"id": "1997856", "revid": "188323", "url": "https://it.wikipedia.org/wiki?curid=1997856", "title": "Codice colore fili elettrici", "text": ""}
{"id": "1997857", "revid": "188323", "url": "https://it.wikipedia.org/wiki?curid=1997857", "title": "Colore fili elettrici", "text": ""}
{"id": "1997858", "revid": "188323", "url": "https://it.wikipedia.org/wiki?curid=1997858", "title": "Colore filo di neutro", "text": ""}
{"id": "1997859", "revid": "188323", "url": "https://it.wikipedia.org/wiki?curid=1997859", "title": "Colore filo di fase", "text": ""}
{"id": "1997861", "revid": "339392", "url": "https://it.wikipedia.org/wiki?curid=1997861", "title": "Borboni di Napoli", "text": ""}
{"id": "1997863", "revid": "767487", "url": "https://it.wikipedia.org/wiki?curid=1997863", "title": "Zeit (Tangerine Dream)", "text": "Zeit (\"Tempo\"), pubblicato nel 1972, \u00e8 il terzo album del gruppo di musica elettronica tedesco Tangerine Dream.\nIl disco.\n\"Zeit\" \u00e8 l'album pi\u00f9 sperimentale del gruppo, ed \u00e8 considerato una delle pietre miliari della musica cosmica. Le sue atmosfere sono simili al primo disco da solista di Klaus Schulze, \"Irrlicht\", pubblicato lo stesso anno. Alla realizzazione del disco hanno collaborato diversi artisti famosi, come Florian Fricke dei Popol Vuh.\nSignificato.\nCome spiegato da Paul Russell in un'intervista del 2002, \"Zeit\" si basa su un'antica filosofia, che dice che \"il tempo \u00e8 in realt\u00e0 immobile ed esiste solo nella nostra mente\".\nRistampe.\nPrima della ristampa del 2002, circolavano nel mercato due diverse versioni di \"Zeit\": una versione consisteva in un CD, mentre l'altra era composta da un doppio CD. La prima ristampa era molto simile all'album, anche se a causa di un problema ai nastri master il suono era di scarsa qualit\u00e0. La seconda, invece, presentava una migliore rimasterizzazione dei brani.\nNel 2011 \"Zeit\" venne ripubblicato insieme ad un disco contenente due brani tratti da un concerto dal vivo dei Tangerine Dream.\nCopertina.\nLa copertina dell'album raffigura un'eclissi solare.\nPubblicazioni.\nTracce.\nRistampa del 2018: 2 dischi, edizione limitata a 1500 copie stampate su vinile arancione traslucido, pubblicata in occasione del \"Record Store Day 2018\"\nTracce\nCrediti.\nComposto, suonato e prodotto da Chris Franke, Edgar Froese e Peter Baumann.\nRegistrato nel maggio 1972 allo Studio Dierks a Stommeln/K\u00f6ln.\nIngegnere del suono: Dieter Dierks.\nDisegno di copertina e pitture: Edgar Froese.\nFotografia: Monique Froese."}
{"id": "1997866", "revid": "1305772", "url": "https://it.wikipedia.org/wiki?curid=1997866", "title": "Regione augustea", "text": ""}
{"id": "1997877", "revid": "1543377", "url": "https://it.wikipedia.org/wiki?curid=1997877", "title": "Pietra runica di Saleby", "text": "La pietra runica di Saleby o Vg 67, situata in V\u00e4sterg\u00f6tland, Svezia, \u00e8 una delle poche pietre runiche erette in memoria di una donna. L'iscrizione termina con una maledizione su colui che distrugger\u00e0 il memoriale. Una simile maledizione appare anche sulla pietra runica di Tryggev\u00e6lde e sulla pietra di Glavendrup in Danimarca.\nVenne scoperta nel 1794, tra le mura della chiesa di Saleby. \u00c8 alta 2,7 metri e larga 45\u00a0cm.\nTraslitterazione in caratteri latini.\n+ fraustin + kar\u00fei + kubl * \u00feausi + afti + \u00feuru + kunu + sino + su ... ...(s) + tuti bast + mi\u00fe + altum + uar\u00fei at + rata + au=k + at arki '+ kunu + sa + ias haukui + krus + -... + uf + briuti\nTrascrizione in antico norreno.\nFr\u00f8yst\u00e6inn g\u00e6r\u00f0i kumbl \u00feausi \u00e6fti \u00deoru, konu sina. Su [va] ... dotti, b\u00e6zt me\u00f0 aldum. Ver\u00f0i at &lt;rata&gt; ok at argi konu sa es haggvi [i] krus, ... of briuti.\nTraduzione in italiano.\nFreysteinn costru\u00ec questo monumento in memoria di \u00de\u00f3ra, sua moglie. Lei fu ... figlia, la migliore della sua generazione. Possa colui che rompe a pezzi ... spacca ... diventare un demone ed una strega ..."}
{"id": "1997887", "revid": "6923", "url": "https://it.wikipedia.org/wiki?curid=1997887", "title": "This Is Noise", "text": "This Is Noise \u00e8 un EP pubblicato dai Rise Against mentre erano in tour nel 2007 nel Canada. \u00c8 stato pubblicato il 3 luglio 2007 nel Canada, e il 15 gennaio 2008 su iTunes dalla Geffen e caratterizzata da una canzone registrata nello stesso momento dell'album The Sufferer &amp; the Witness, una canzone mentre erano in tour per The Unraveling, e due canzoni dalla colonna sonora di Lords of Dogtown.\nUna lista traccia europea era stata annunciata su MySpace il 31 marzo 2008. Avrebbe contenuto differenti lavori e canzoni. La data di pubblicazione \u00e8 il 7 aprile 2008 in Germania, Gran Bretagna, Svizzera e Italia, e l'11 aprile 2008 per l'Austria."}
{"id": "1997889", "revid": "1305772", "url": "https://it.wikipedia.org/wiki?curid=1997889", "title": "Jump That Rock (Whatever You Want)", "text": "Jump That Rock (Whatever You Want) \u00e8 un brano inciso dalla rock band inglese Status Quo insieme alla techno band tedesca Scooter, uscito come singolo nel dicembre del 2008.\nLa canzone.\nIl brano \u00e8 il frutto dell'incontro tra due band assai diverse tra loro per genere e stile musicale ed \u00e8 fondato sulla rivisitazione in chiave techno di \"Whatever You Want\", uno dei brani pi\u00f9 celebri e ballati della storia del rock, in origine portato al successo dagli Status Quo nel 1979.\nPer la incisione di questa rinnovata versione, gli Status Quo registrano di nuovo i cori e le basi strumentali (predominante il sound delle chitarre elettriche) mentre gli Scooter modificano l'impostazione sonora con la tipica cadenza techno distintiva del loro stile.\nL'abbinamento, in apparenza stravagante, tra rock e techno (in particolare happy hardcore) ricorda per molti versi il fortunato sodalizio creato negli anni ottanta tra la rock band statunitense Aerosmith ed il gruppo rap Run DMC, grazie al quale la rivisitazione in chiave rap-elettronico del classico rock degli Aerosmith, \"Walk This Way\", divenne uno dei maggiori successi del decennio.\nIl brano ottiene un discreto successo commerciale in tutta Europa, ma si ferma al 57\u00ba posto delle classifiche inglesi.\nIl singolo \u00e8 stato inserito nella ristampa dell'album degli Scooter \"Jumping All Over the World\", re-intitolato \"Jumping All Over the World - Whatever You Want\", uscito il 3 ottobre del 2008, e poi anche dagli Status Quo nel loro album \"\", edito nel novembre del 2008."}
{"id": "1997891", "revid": "830939", "url": "https://it.wikipedia.org/wiki?curid=1997891", "title": "Tempio della Fortuna Primigenia (Roma)", "text": "Il tempio di Fortuna Publica Populi Romani Quiritium Primigenia (in breve tempio della Fortuna Primigenia) era un tempio di Roma antica, situato sul colle Quirinale al di fuori di porta Collina.\nDescrizione.\nSi tratta di uno dei tre templi di Fortuna sul Quirinale, dove si adorava la Fortuna Primigenia, divinit\u00e0 protettrice di Preneste (oggi Palestrina).\nIl tempio era stato votato nel 204 a.C. dal console Publio Sempronio Tuditano, prima della battaglia di Crotone contro Annibale (Livio XXIX, 36,8) e dedicato il 25 maggio 184 a.C. da Quinto Marcio Ralla (Livio XXXIV, 53).\nSi tratta probabilmente del tempio dove venne riportato un prodigio nel 169 a.C.: sempre Livio (XLIII, 13) riporta come un custode del tempio di Fortuna sul Quirinale avesse assistito a un albero di palma nascere miracolosamente nel tempio e a una goccia di sangue cadere in pieno giorno, mentre in un altro tempio di Fortuna un diverso custode aveva osservato l'apparizione prodigiosa di un serpente crestato."}
{"id": "1997892", "revid": "36426", "url": "https://it.wikipedia.org/wiki?curid=1997892", "title": "Tempio della Fortuna Euelpis", "text": ""}
{"id": "1997894", "revid": "196390", "url": "https://it.wikipedia.org/wiki?curid=1997894", "title": "Tempio di Fortuna Publica Populi Romani Quiritium Primigenia", "text": ""}
{"id": "1997907", "revid": "767487", "url": "https://it.wikipedia.org/wiki?curid=1997907", "title": "The Faust Tapes", "text": "The Faust Tapes \u00e8 il terzo album dei Faust, pubblicato nel 1973.\nL'album vendette bene nel Regno Unito (50.000 copie) grazie al fatto che la Virgin Records lo vendette al prezzo di un singolo.\nLa Recommended Records ristamp\u00f2 l'album nel 1980 su LP e su CD nel 1996 e 2001.\nLa struttura dell'album ricorda \"Thick as a Brick\" (1972) dei Jethro Tull."}
{"id": "1997908", "revid": "1305772", "url": "https://it.wikipedia.org/wiki?curid=1997908", "title": "Regione autonoma", "text": ""}
{"id": "1997909", "revid": "62004", "url": "https://it.wikipedia.org/wiki?curid=1997909", "title": "Nazionale italiana di ciclismo su strada maschile", "text": ""}
{"id": "1997913", "revid": "14691", "url": "https://it.wikipedia.org/wiki?curid=1997913", "title": "Oroscopo celtico", "text": ""}
{"id": "1997919", "revid": "161273", "url": "https://it.wikipedia.org/wiki?curid=1997919", "title": "C/2008 S3 Boattini", "text": "C/2008 S3 (Boattini) \u00e8 una cometa non periodica del Sistema solare, la quarta cometa scoperta dall'astronomo italiano Andrea Boattini. La scoperta \u00e8 avvenuta nel corso del programma \"MLS\" (Mt. Lemmon Survey) condotto dall'Osservatorio Steward."}
{"id": "1997922", "revid": "1568601", "url": "https://it.wikipedia.org/wiki?curid=1997922", "title": "Ghiacciaio del Tour", "text": "Il ghiacciaio del Tour \u00e8 un ghiacciaio situato sul lato francese delle Alpi del Monte Bianco (Alpi Graie).\nSalendo la valle dell'Arve (la valle di Chamonix) \u00e8 l'ultimo ghiacciaio della valle. Si trova sopra il villaggio \"Le Tour\" ed ai piedi dell'aiguille du Tour."}
{"id": "1997926", "revid": "255751", "url": "https://it.wikipedia.org/wiki?curid=1997926", "title": "Winchester M1897", "text": ""}
{"id": "1997928", "revid": "767487", "url": "https://it.wikipedia.org/wiki?curid=1997928", "title": "Carolina d'Assia-Darmstadt", "text": "Biografia.\nCarolina era la primogenita di Luigi IX d'Assia-Darmstadt, langravio di Assia-Darmstadt dal 1768 al 1790, e della prima moglie Carolina del Palatinato-Zweibr\u00fccken-Birkenfeld.\nVenne data in sposa a Federico V d'Assia-Homburg, langravio di Assia-Homburg dal 1751. Il matrimonio, celebrato a Darmstadt il 27 settembre 1768, fu semplicemente un'unione dettata da ragioni dinastiche e diplomatiche. Il nonno di Carolina, il langravio Luigi VIII aveva tenuto per conto di Federico, insieme alla di lui madre, la reggenza nell'Assia-Homburg durante la sua minore et\u00e0. Il matrimonio costitu\u00ec un compromesso, in cui l'Assia-Darmstadt rinunci\u00f2 ai suoi diritti sovrani sull'Assia-Homburg.\nAnche se il matrimonio produsse molti figli, Carolina e Federico rimasero sostanzialmente estranei l'una all'altro. La langravia non riusc\u00ec ad ottenere null'altro che la piccola casetta insulare eretta nel bosco di abeti di Homburg, raffigurata in un dipinto del pittore d'Homburg Wilhelm Thiery. Rimasta vedova il 7 febbraio 1751, vide succedere al marito loro figlio Federico Giuseppe col nome di Federico IV. Carolina mor\u00ec alcuni mesi dopo, il 18 settembre 1821.\nFigli.\nCarolina diede al marito tredici figli, contribuendo cos\u00ec alla sopravvivenza dei Brabante di Assia-Homburg:"}
{"id": "1997934", "revid": "62004", "url": "https://it.wikipedia.org/wiki?curid=1997934", "title": "Louis Bobet", "text": ""}
{"id": "1997937", "revid": "336956", "url": "https://it.wikipedia.org/wiki?curid=1997937", "title": "Arisaka Type 99", "text": ""}
{"id": "1997939", "revid": "339392", "url": "https://it.wikipedia.org/wiki?curid=1997939", "title": "FucileType 99", "text": ""}
{"id": "1997942", "revid": "1543377", "url": "https://it.wikipedia.org/wiki?curid=1997942", "title": "Pietra runica di Sparl\u00f6sa", "text": "La pietra runica di Sparl\u00f6sa si trova in V\u00e4sterg\u00f6tland, ed \u00e8 la seconda pi\u00f9 famosa pietra runica svedese dopo la pietra runica di R\u00f6k. Venne scoperta nel 1669 nel muro meridionale della chiesa di Sparl\u00f6sa.\nDescrizione.\nLa pietra \u00e8 famosa per le immagini ed il suo misterioso riferimento ad una grande battaglia, per i nomi \"Eric\" e \"Alrik\", il \"padre che abita a Uppsala\" ed il testo \"discendente degli dei\".\nLa pietra fornisce una prima citazione del nome del luogo di \"Uppsala\", ed i due nomi propri Eric (\"re assoluto\") e Alrik (\"re di tutti\") sono nomi di due sovrani citati nella semi-leggendaria dinastia svedese degli Ynglingar di Uppsala. Inoltre la citazione di una grande battaglia fa pesare alle altrettanto mitiche guerre tra Sueoni e Geati citate in \"Beowulf\".\nLa pietra \u00e8 alta 1,77 metri ed \u00e8 stata datata all'800 circa, ma contiene probabilmente una riga pi\u00f9 recente che recita: \"Gisli costru\u00ec questo memoriale per ricordare Gunnar, suo fratello\". La datazione si basa sullo stile delle immagini, ad esempio di una nave, che porterebbe a pensare all'VIII secolo, dato che immagini simili sono state ritrovate nel Gotland. Una vela sulla nave, per\u00f2, suggerirebbe una datazione successiva."}
{"id": "1997943", "revid": "729019", "url": "https://it.wikipedia.org/wiki?curid=1997943", "title": "Schempp-Hirth Discus", "text": "Lo Schempp-Hirth Discus \u00e8 un aliante monoposto classe Standard, progettato da Klaus Holighaus, prodotto inizialmente dall'azienda tedesca Schempp-Hirth Flugzeugbau GmbH tra il 1984 e il 1995, per poi trasferire la produzione nella Repubblica Ceca.\nStoria.\nSviluppo.\nLa generazione Discus \u00e8 stata la prima a possedere tratti distintivi tali da surclassare gli esemplari precedenti, alzando decisamente lo standard delle prestazioni per gli alianti della sua classe.\nGli studi avevano dimostrato che l'ala ideale per minimizzare la resistenza avrebbe dovuto avere pianta ellittica. Il Discus fu tra i primi ad adottare il nuovo profilo; le Winglets (aletta d'estremit\u00e0) invece vennero aggiunte solo in seguito e furono quindi disponibili solo verso la fine del ciclo produttivo, anche se molti le installarono anche su esemplari \"pre-winglet\". La fusoliera e la coda furono adattati dallo Schemmp-Hirth Ventus. Una versione con fusoliera stretta \u00e8 denominato \"Discus-a\", mentre la fusoliera pi\u00f9 ampia si trova sulla versione\" b\" .\nIl Discus ha dominato la classe standard degli anni '80 e vinse le edizioni 1985, 1987 e 1989 del Campionato Mondiale Volo a vela. Oltre 30 anni dopo la sua introduzione, rimane tra gli alianti pi\u00f9 competitivi nella sua classe. Nel 1999 domin\u00f2 negli Stati Uniti in classe Standard, classificandosi primo, terzo e sesto. Un altro modello \"A\" conquist\u00f2 il secondo piazzamento nel 2002 nella US Nationals Standard Class.\nCostruito in pi\u00f9 di 850 esemplari, il Discus rimane in produzione ancora oggi, nonostante l'introduzione del suo successore, il Schempp-Hirth Discus-2. Circa 12 esemplari all'anno sono costruiti su licenza dalla Schempp-Hirth v\u00fdroba letadel s.r.o. nella Repubblica Ceca come Discus modello CS. Alcuni modelli sono dotati di piccoli motori di sostentamento (turbos) e sono designati Discus T.\nCaratteristiche di volo.\nLa migliore scorrevolezza del flusso offre un'efficienza pari a 42,5. Mentre \u00e8 considerato un aliante ad alte prestazioni, le sue caratteristiche di volo ne fanno un mezzo alla portata del pilota inesperto. Docile ed istintivo, ha diruttori efficaci e una bassa velocit\u00e0 di atterraggio. Facile, rapido e sicuro da montare, con agganci automatici dei comandi ed un unico perno per le semiali, il Discus \u00e8 un modello molto popolare anche nei club di volo a vela.\nDescrizione tecnica.\nLa fusoliera \u00e8 in vetroresina rinforzata attorno ad un telaio tubolare in acciaio. Le ali e l'impennaggio di coda a T sono anche composte in vetroresina con l'eccezione di alcuni componenti realizzati in fibra di carbonio. Vi \u00e8 un serbatoio di acqua di zavorra da 6,5 L in fusoliera, mentre le ali contengono cisterne di zavorra da 184 L, per un carico alare massimo di ~ 50\u00a0kg/m\u00b2.\nIl carrello d'atterraggio \u00e8 un classico monotraccia.\nVersioni.\nDiscus b\nVersione con fusoliera ed abitacolo di dimensioni ordinarie, adatta ad accogliere anche piloti alta statura e corporatura.\nDiscus bT\nVersione identica alla b ma dotato di motore retrattile per solo sostentamento (no decollo autonomo)\nDiscus bM\nVersione identica alla b ma dotato di motore retrattile che consente anche il decollo autonomo e non solo il sostentamento.\nDiscus CS\nVersione identica alla versione b (fusoliera ed abitacolo largo) ma prodotta su licenza in Repubblica Ceca\nDiscus K\nRara versione concepita espressamente per l'acrobazia, con limiti di carico incrementati (+7g -5g) ed apertura alare ridotta (13,7 mt).\nQuesta versione ha evidenziato doti acrobatiche particolarmente deludenti. I pochi esemplari esistenti sono soprattutto utilizzati come normali alianti veleggiatori, sia pur con mediocri prestazioni rispetto alle versione a e b."}
{"id": "1997946", "revid": "697352", "url": "https://it.wikipedia.org/wiki?curid=1997946", "title": "Uwe Nettelbeck", "text": "\u00c8 noto per essere stato il produttore della krautrock band tedesca Faust e per aver influenzato significativamente la musica tedesca nella fine degli anni settanta.\n\u00c8 stato anche uno dei pi\u00f9 importanti critici cinematografici degli anni sessanta.\nSi \u00e8 sposato con la produttrice cinematografica e attrice Petra Nettelbeck e sua figlia Sandra Nettelbeck \u00e8 una regista e autrice cinematografica.\nUwe Nettelbeck \u00e8 morto di cancro a Bordeaux il 17 gennaio 2007."}
{"id": "1997947", "revid": "1031201", "url": "https://it.wikipedia.org/wiki?curid=1997947", "title": "\u00c8 vero/Perdoniamoci/Non sei felice/Invoco te", "text": "\u00c8 vero/Perdoniamoci/Non sei felice/Invoco te \u00e8 il quarto Extended Play della cantante italiana Mina, pubblicato nel gennaio 1960 dall'etichetta discografica Italdisc.\nPubblicato, con stessa sequenza e numero di brani ma copertine diverse, in Spagna con titolo \"\u00c8 vero\" dall'etichetta Discophon (17.015) nel 1960, e successivamente in Francia come \"Festival De San Remo\" dalla Disques Festival (IT 45 1010 S). L'edizione italiana (Italdisc EPMH 1016) si intitola \"Al Festival di Sanremo\".\nIl disco.\nContiene 4 brani che avevano partecipato al Festival di Sanremo 1960, anche se il solo \"\u00c8 vero\", presentato da Mina stessa e Teddy Reno, ebbe accesso alla serata finale terminando all'ottavo posto.\nDei brani esclusi dalla fase finale, \"Perdoniamoci\" e \"Invoco te\" sono cover degli originali presentati rispettivamente dalle coppie Nilla Pizzi e Achille Togliani, Gino Latilla e Miranda Martino; mentre \"Non sei felice\" era gi\u00e0 stato interpretato in quel Festival dalla stessa Mina e anche da Betty Curtis.\nLe versioni di Mina di tutte le canzoni erano gi\u00e0 state pubblicate sui due 45 giri, \u00c8 vero/Perdoniamoci (Italdisc MH 44) e Non sei felice/Invoco te (Italdisc MH 45), sempre a gennaio del 1960. \"\u00c8 vero\" e \"Non sei felice\" sono state anche inserite nel primo album di Mina \"Tintarella di luna\". Le 4 tracce sono contenute nell'antologia del 2010 \"\", che raccoglie tutti i singoli pubblicati dall'inizio al 1964.\nSul lato A Giulio Libano accompagna dirigendo la sua orchestra."}
{"id": "1997951", "revid": "767487", "url": "https://it.wikipedia.org/wiki?curid=1997951", "title": "Tempio di Serapide (Quirinale)", "text": "Il tempio di Serapide del Quirinale a Roma era il pi\u00f9 grande e sontuoso tempio del colle, i cui resti sono tuttora visibili tra palazzo Colonna e l'Universit\u00e0 Gregoriana.\nStoria e descrizione.\nIl santuario, che si trovava tra le attuali piazza della Pilotta e piazza del Quirinale, fu dedicato da Caracalla sulle pendici orientali del Quirinale ed era uno dei templi pi\u00f9 grandi e sontuosi di Roma, sviluppandosi su un'area di 13.320 metri quadrati (135x98 m). Fu probabilmente ricostruito dai Severi su un precedente impianto fondato, come santuario dinastico, dai Flavi.\nIl forzato abbandono del culto isiaco (come degli altri culti pagani) causato dai Decreti teodosiani a partire dalla fine del IV secolo contribu\u00ec a fare del colle Quirinale un'altra gigantesca cava di marmi preziosi e lavorati, i cui prodotti furono rinvenuti fino a piazza del Grillo e a via dei Due Macelli. Nell'area del tempio fu costruita anche, secondo Pirro Ligorio, la chiesa di San Silvestro al Quirinale.\nIl Serapeo era composto da un lungo cortile colonnato e dal santuario vero e proprio, decorato con statue ed obelischi. Da una grandiosa scalinata si raggiungeva l'edificio al di sopra del dislivello naturale. Le colonne erano alte 21,17 metri ciascuna, per un diametro di due metri. \nAppartiene al complesso un enorme frammento di trabeazione, di circa cento tonnellate di peso e di pi\u00f9 di 34 metri3, il pi\u00f9 grande esistente a Roma.\nRiferibili al complesso templare sono le statue del Nilo e del Tevere, collocate da Michelangelo davanti al palazzo Senatorio in piazza del Campidoglio."}
{"id": "1997952", "revid": "1652635", "url": "https://it.wikipedia.org/wiki?curid=1997952", "title": "Niente di nuovo sul fronte occidentale (film)", "text": "Niente di nuovo sul fronte occidentale (\"All Quiet on the Western Front\") \u00e8 un film TV del 1979 diretto da Delbert Mann.\nAnalisi.\n\u00c8 tratto dall'omonimo romanzo di Erich Maria Remarque ed \u00e8 un remake di \"All'ovest niente di nuovo\" di Lewis Milestone (1930).\nTrama.\nLe vicende si svolgono nel 1916, in Germania, dove Paul Baumer e i suoi amici, affascinati ed influenzati dalla figura del proprio professore di liceo, decidono di offrirsi volontari per entrare nell'esercito tedesco. La dura realt\u00e0 dell'addestramento e dell'ancor pi\u00f9 dura vita di trincea faranno presto cambiare idea a Paul, che vedr\u00e0 cadere ad uno ad uno i suoi commilitoni (uno dopo l'amputazione di una gamba, l'altro impazzito in un ospedale e il veterano ucciso dai colpi di un aereo da caccia). Il protagonista, Paul, perder\u00e0 la vita negli ultimi giorni del conflitto per mano di un cecchino francese, sporgendosi fuori dalla propria trincea intento a ritrarre un uccello posato su un albero, mentre il rapporto dell'alto comando tedesco trasmette la notizia: \"niente di nuovo sul fronte occidentale\"."}
{"id": "1997955", "revid": "287204", "url": "https://it.wikipedia.org/wiki?curid=1997955", "title": "Pittsburgh Ironmen", "text": "I Pittsburgh Ironmen furono una squadra di pallacanestro statunitense che prese parte al campionato Basketball Association of America 1946-1947 (poi divenuta NBA)\nLa squadra aveva sede a Pittsburgh in Pennsylvania, e giocava al Duquesne Gardens. Gli Ironmen conclusero la loro prima e unica stagione con una serie di 15 vittorie e 45 sconfitte, finendo al quinto e ultimo posto della Western Conference con la serie peggiore della lega."}
{"id": "1997972", "revid": "773636", "url": "https://it.wikipedia.org/wiki?curid=1997972", "title": "Abbuono (disambigua)", "text": ""}
{"id": "1997973", "revid": "106376", "url": "https://it.wikipedia.org/wiki?curid=1997973", "title": "Ernesto Fontana", "text": "Biografia.\nDi origini milanesi, ancora giovane Ernesto Fontana decise di intraprendere la carriera ecclesiastica, venendo ordinato presbitero per mano dell'arcivescovo Carlo Bartolomeo Romilli il 1\u00ba aprile 1850 nel duomo di Milano.\nTra il 1877 e il 1878 ricopr\u00ec l'incarico di prefetto degli studi nel seminario teologico milanese in un periodo di acute tensioni e divisioni all'interno della chiesa ambrosiana fra rosminiani (o conciliatoristi, \"transigenti\" cio\u00e8 nei confronti del nuovo stato italiano) e tomisti (o \"intransigenti\") e don Fontana, da convinto tomista, guid\u00f2 indirettamente gli studenti alla sommossa contro i loro compagni rosminiani. Per questo motivo sorsero non pochi contrasti con l'arcivescovo Luigi Nazari di Calabiana, considerato un esponente conciliatorista, il quale, per sedare gli animi degli studenti, decise di allontanare il suo prefetto promuovendolo alla direzione del Pontificio Seminario Lombardo di Roma nel 1878.\nIl 18 maggio 1894 venne nominato vescovo di Crema e \u00abtra la fine dell'800 e i primi anni del '900 rinnov\u00f2 profondamente\u00bb la sua nuova diocesi, prima con una minuziosa visita pastorale a tutte le parrocchie (1896-1897) e poi convocando un sinodo diocesano (4-6 maggio 1897), dopo quasi centosessant'anni dal precedente, in cui sollecit\u00f2 esplicitamente l'educazione del popolo, la lotta contro la stampa antireligiosa, la frequenza ai sacramenti e la disciplina del clero.\nFu un deciso atto di riforma interna, in piena conformit\u00e0 con quanto sostenuto dal cardinale Andrea Carlo Ferrari, arcivescovo di Milano, nonostante tra i due presuli proprio quello stesso anno fosse sorto un contrasto per la soppressione del seminario monzese del Villoresi (diretto per un certo periodo dallo stesso Fontana). Il vescovo di Crema ne segu\u00ec comunque le direttive anche in seguito, di fronte alla crisi del modernismo che invest\u00ec pesantemente la realt\u00e0 ambrosiana e tocc\u00f2, sia pure in forme molto minori, la diocesi cremasca. Nel 1906 condusse una seconda visita pastorale per verificare l'attuazione delle linee dettate dal sinodo.\nDurante la propria esperienza episcopale fu tra gli altri guida spirituale di rilievo del servo di Dio padre Lodovico Longari.\nMor\u00ec a Crema il 4 novembre 1910 e le sue spoglie furono traslate in cattedrale dal cimitero il 3 ottobre 1923.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1997983", "revid": "287204", "url": "https://it.wikipedia.org/wiki?curid=1997983", "title": "Ochotona curzoniae", "text": "Il pica dell'altopiano o pica dalle labbra nere (\"Ochotona curzoniae\" ) \u00e8 un mammifero lagomorfo della famiglia degli Ocotonidi.\nDistribuzione.\nLa specie \u00e8 endemica dell'altopiano tibetano: per questo motivo viene a volte chiamato anche pica tibetano, tuttavia tale nome pu\u00f2 originare confusione con la specie \"Ochotona thibetana\", talvolta denominata allo stesso modo. Predilige le aree pianeggianti prative o steppose, con vegetazione rada.\nDescrizione.\nDimensioni.\nMisura poco meno di venti centimetri di lunghezza, per un peso che sfiora i 200\u00a0g.\nAspetto.\nSi tratta di animali di costituzione massiccia, simili a dei grossi criceti. Il pelo, corto e folto, \u00e8 grigio-brunastro con sfumature rossicce su spalle e posteriore, mentre il ventre \u00e8 di colore grigio chiaro. Attorno alle labbra la pelle \u00e8 nera: da questa caratteristica deriva il nome comune della specie.\nBiologia.\nQuesti animali sono diurni e vivono in gruppi familiari, comprendenti una coppia riproduttrice ed una decina di esemplari giovani: ciascun gruppo delimita un territorio di circa 10 ettari, all'interno del quale scava una tana che si pu\u00f2 ramificare per oltre otto metri, pur non scendendo mai al di sotto dei 40\u00a0cm di profondit\u00e0 nel terreno. Ciascuna tana ha generalmente un'unica entrata e alcune uscite adibite a latrine all'aperto. La difesa e la sorveglianza del territorio sono competenza esclusiva del maschio, mentre la femmina passa la maggior parte del tempo a nutrirsi, per far fronte al suo stato praticamente perpetuo di gestazione e allattamento.\nAlimentazione.\nSi tratta di animali erbivori, che si nutrono di qualsiasi tipo di materiale vegetale riescano a trovare, dalle erbe ai licheni. Durante le settimane antecedenti il periodo invernale, questi animali tendono ad ammassare il cibo per farne una scorta da consumare nei periodi di magra: tale operazione, tuttavia, pu\u00f2 dimostrarsi assai ardua sia a causa della naturale scarsit\u00e0 di cibo di alcune zone, che a causa dei venti che spazzano frequentemente queste aree.\nRiproduzione.\nQuesti animali sono prevalentemente monogami, tuttavia sono stati osservati pi\u00f9 di una volta casi di poliandria e poliginia: questo avviene perch\u00e9 quando uno dei due \"partner\" muore, il restante si unisce solitamente ad altri gruppi.\nLa gestazione dura, per l'appunto tre settimane, et\u00e0 alla quale avviene anche lo svezzamento dei cuccioli e la loro virtuale indipendenza dai genitori: i cuccioli, infatti, passano generalmente un altro periodo coi genitori, in particolare col maschio, per imparare come cavarsela da soli. La femmina va in estro una settimana dopo il parto: durante i mesi estivi, essa arriva a tirare su una cucciolata ogni tre settimane, ciascuna delle quali comprendente dai quattro agli otto cuccioli.\nA causa di questa prolificit\u00e0, un tempo si pensava che fra questi animali l'incesto fosse una pratica assai comune: recenti ricerche sul campo, invece, hanno dimostrato che il 97% dei cuccioli lascia il proprio gruppo natale in primavera, appena prima di raggiungere la maturit\u00e0 sessuale, abbattendo cos\u00ec il rischio di incesto.\nLa speranza di vita di questi animali raramente oltrepassa i due anni, a causa delle condizioni climatiche proibitive nelle quali gli animali vivono e delle numerose malattie a cui sono sensibili (in particolare le parassitosi. Studi in proposito hanno dimostrato che solo il 15% degli animali sopravvive al primo anno, ed un decimo di coloro che ci riescono vivono anche oltre i due anni."}
{"id": "1997984", "revid": "106376", "url": "https://it.wikipedia.org/wiki?curid=1997984", "title": "Francesco Sabbia", "text": "Biografia.\nIl 27 ottobre 1871 venne nominato vescovo di Crema.\nCome i predecessori, si interess\u00f2 particolarmente all'istruzione religiosa del popolo sostenendo il catechismo e la stampa cattolica. Riguardo alla vita pubblica, riteneva che i cattolici dovessero avere un ruolo attivo preferibilmente nell'amministrazione piuttosto che nella politica. Il suo episcopato vide l'insediamento a Crema delle Suore di Ges\u00f9 Buon Pastore.\nPartecip\u00f2 alla prima Conferenza Episcopale Lombarda che si tenne nel Convento dei Padri Oblati di Rho nel settembre 1891.\nLe sue spoglie riposano nel Duomo di Crema, ai piedi dell\"'altare del Crocifisso\".\nGenealogia episcopale.\nLa genealogia episcopale \u00e8:"}
{"id": "1997988", "revid": "101201", "url": "https://it.wikipedia.org/wiki?curid=1997988", "title": "Coriandoli/Briciole di baci/Il cielo in una stanza/Una zebra a pois", "text": "Coriandoli/Briciole di baci/Il cielo in una stanza/Una zebra a pois, pubblicato nel 1963, \u00e8 un extended play della cantante italiana Mina."}
{"id": "1997995", "revid": "287204", "url": "https://it.wikipedia.org/wiki?curid=1997995", "title": "Pietra runica di Sparlosa", "text": ""}
{"id": "1998000", "revid": "767487", "url": "https://it.wikipedia.org/wiki?curid=1998000", "title": "Status Quo &amp; Friends - 40th Anniversary Souvenir", "text": "Status Quo &amp; Friends - 40th Anniversary Souvenir \u00e8 un album rarit\u00e0 del gruppo inglese Status Quo, uscito nel 2005.\nIl disco.\nSi tratta di un doppio CD raccolta e racchiude incisioni realizzate dal vivo dalla band nel 2005, in occasione del Liverpool Pops del 27.07.2005 alternate a brani di altri artisti. Il primo CD \u00e8 apparso al sabato in omaggio della copia del Daily Mirror, con la doppia copertina, mentre il secondo CD \u00e8 apparso la domenica in omaggio alla copia del Sunday Mirror."}
{"id": "1998006", "revid": "287204", "url": "https://it.wikipedia.org/wiki?curid=1998006", "title": "Pietra runica di Norra Harene", "text": ""}
{"id": "1998011", "revid": "1272592", "url": "https://it.wikipedia.org/wiki?curid=1998011", "title": "Nota", "text": ""}
{"id": "1998012", "revid": "149726", "url": "https://it.wikipedia.org/wiki?curid=1998012", "title": "Macropodiformi", "text": ""}
{"id": "1998013", "revid": "767487", "url": "https://it.wikipedia.org/wiki?curid=1998013", "title": "Maial Zombie - Anche i morti lo fanno", "text": "Maial Zombie - Anche i morti lo fanno (\"Die Nacht der lebenden Loser\") \u00e8 una commedia horror del 2004 di Mathias Dinter. Rientra nel genere \"commedia zombie\" e il titolo originale, traducibile letteralmente come \"La notte dei perdenti viventi\", \u00e8 un chiaro riferimento al genere parodiato.\nTrama.\nPhilip, Konrad e Wurst sono tre tipici liceali sfortunati che non sono rispettati da nessuno. Una notte vengono involontariamente coinvolti in un rituale necromantico di Rebecca, la migliore amica di Philip, e si trasformano in zombie in seguito ad un incidente mortale. Dopo l'iniziale spavento, per\u00f2, scoprono che essere non-morti ha molti lati positivi: forza sovrumana, resistenza illimitata, invulnerabilit\u00e0 alle malattie.\nGrazie alle loro nuove capacit\u00e0, i tre guadagnano presto il rispetto dei loro compagni di scuola, ma Konrad, desideroso di prendersi una lunga serie di vendette, si spinge pi\u00f9 in l\u00e0 del dovuto, arrivando a divorare il loro sadico insegnante di ginnastica. I ragazzi scoprono anche i lati negativi della loro nuova condizione (prima fra tutti la decomposizione e il bisogno di carne umana) e cercano un modo per tornare umani. Quella sera, Konrad viene rinchiuso nello scantinato della casa di Philip mentre i suoi due amici danno un party (all'insaputa dei genitori di Philip). Ma Wolff, il ragazzo pi\u00f9 popolare della scuola e principale aguzzino del trio, penetra nella casa e nasconde della droga, per poi avvisare la polizia. Sul pi\u00f9 bello della festa, accadono tre fatti imprevisti: Wurst riesce finalmente a conquistare la disinibita professoressa per la quale stravede, Philip fa una pessima figura con Uschi, la bella bionda del liceo, e irrompe la polizia. Ma, a sorpresa, nello scantinato non si trova n\u00e9 la droga n\u00e9 Konrad: il ragazzo ha mangiato tutte le anfetamine in un attacco di fame, si \u00e8 liberato e si \u00e8 lanciato in una moonwalk in mezzo agli altri ospiti. La polizia se ne va, e con essa gli ospiti, ma Konrad, desideroso di vendicarsi delle angherie subite da Wolff, lo morde, infettando anche lui, per poi fuggire. Philip e Wurst nascondono Wolff nel freezer.\nIl giorno seguente, Rebecca, Philip e Wurst preparano un filtro in grado di annullare gli effetti del rituale. Dopo averlo assunto, i due ragazzi si mettono alla ricerca di Konrad, per trovarlo all'ospedale (condotto l\u00ec dai genitori di Philip che lo avevano investito mentre tornavano a casa dalle vacanze). Dopo un lungo inseguimento, i quattro si ritrovano nell'obitorio. Konrad, stanco di essere sempre maltrattato e deriso, in un impeto di rabbia colpisce Philip con un coltello. Rendendosi conto di ci\u00f2 che ha fatto, decide di ritrasformare Philip in uno zombie grazie al suo sangue e accetta di prendere il filtro.\nNel finale i tre ragazzi vedono avverarsi i loro sogni: Wurst \u00e8 felice assieme alla sua professoressa, Konrad ha consumato tutte le sue vendette (compresa quella contro Wolff, che \u00e8 ancora chiuso nel congelatore a casa di Wurst), e Philip si \u00e8 fidanzato con Rebecca.\nIl film finisce con Konrad e Wurst che giocano a Tekken 4 e prendono da bere nel frigorifero dove c'\u00e8 ancora il corpo di Wolff ormai ibernato."}
{"id": "1998014", "revid": "123178232", "url": "https://it.wikipedia.org/wiki?curid=1998014", "title": "Rolf-Ulrich Kaiser", "text": "Biografia.\nRolf-Ulrich Kaiser ha studiato letteratura tedesca a Colonia ed \u00e8 poi divenuto un apprezzato giornalista musicale. Nel 1964, ad appena 21 anni, \u00e8 gi\u00e0 collaboratore di alcune importanti riviste musicali tedesche; i suoi articoli dell'epoca, molti dei quali scritti con svariati pseudonimi, riguardano tutti la musica folk. Dopo un viaggio negli Stati Uniti nel 1965, scrive il suo primo libro \"Das Song-Buch\" pubblicato nel 1967, che contiene una panoramica internazionale della canzone folk arricchita da interviste a Joan Baez, Pete Seeger e molti altri. Parallelamente all'attivit\u00e0 di scrittore e giornalista \u00e8 tra gli ideatori e responsabili del programma prima radiofonico e poi televisivo \"Panoptikum\", un mensile di cultura musicale che and\u00f2 in onda ininterrottamente dal 1968 al 1975 nelle TV tedesche NDR e WDR.\nAssieme a Martin Degenhardt e Tom Schroeder organizza nel 1968 il festival musicale \u201c\"Internationalen Essener Songtage\"\u201d, in Italia ricordato come \u201c\"le cinque giornate di Essen\"\u201d; parteciparono all'evento importanti collettivi musicali ed artisti internazionali dell'epoca come Frank Zappa, The Fugs e Brian Auger. Tuttavia il festival \u00e8 ricordato come la prima vetrina per molte formazioni musicali alternative tedesche che sino ad allora non avevano trovato grande spazio d'espressione attraverso i canali ufficiali, tra questi: Amon D\u00fc\u00fcl, Floh de Cologne, Guru Guru (all'epoca ancora denominati Guru Guru Groove) e Tangerine Dream. A seguito della partecipazione al festival di Essen, che si tenne dal 25 al 29 settembre, queste formazioni ottennero successo in patria e, a distanza di pochi anni, contratti discografici.\nKaiser continua anche l'attivit\u00e0 di scrittore di saggi, quaderni e volumi interamente dedicati alla musica, soprattutto a quella di protesta, riservando particolare attenzione al rock underground americano e alla controcultura statunitense. Tra le pi\u00f9 importanti opere figurano le monografie dedicate a Frank Zappa \"Zapzapzappa das buch der Mothers Of Invention\" (1968), ai Fugs \"Fuck The Fugs\" (1969), e una delle prime enciclopedie dedicate alla musica pop, \"Das buch der neuen Pop-Musik\" (1969). Quest'ultimo rimane ad oggi l'unico lavoro di Kaiser tradotto in italiano, pubblicato per la prima volta nel 1971 dalla Arnoldo Mondadori Editore con il titolo \"Guida alla Musica Pop\".\nCaratteristica principale di Kaiser critico musicale \u00e8 la sottile vena ironica e la continua polemica contro il business musicale; estremamente abile nel condensare molte informazioni e suggerimenti in poche righe, contemporaneamente traccia le linee del percorso artistico di molte formazioni musicali degli anni sessanta, mettendo in evidenza come molti musicisti entrino in contraddizione con i propri ideali nel momento in cui ottengono il successo commerciale.\nTra il 1968 ed il 1969, con il sostegno economico della televisione tedesca WDR e della compagnia aerea Lufthansa, organizza il Concorso Musicale IEST riservato ai gruppi emergenti; nella giuria figurano, oltre allo stesso Kaiser, Reinhard Hippen e Henryk Broder. Contrariamente a quanto viene riportato da pi\u00f9 fonti, Kaiser non fu tra i fondatori dell'etichetta discografica indipendente Ohr, un progetto realizzato invece dai fratelli Thomas e Peter Meisel, gi\u00e0 fondatori della casa discografica Hansa Records, in collaborazione con vari produttori musicali tedeschi, utilizzando il sostegno economico della major Metronome. Rolf-Ulrich Kaiser fu il produttore di alcune formazioni tedesche che pubblicarono inizialmente dischi per la Ohr, tra cui Witth\u00fcser &amp; Westrupp, Ash Ra Tempel ed Annexus Quam. Cur\u00f2 inoltre, sempre per la Ohr, la stampa tedesca del disco solista del cantautore olandese Roger Bunn, e la realizzazione di quattro compilation.\nViene erroneamente ricordato anche come direttore artistico di un'altra etichetta indipendente, la Pilz, incarico in realt\u00e0 affidato a J\u00fcrgen Schmeisser che, in collaborazione con la major Basf, pubblic\u00f2 inizialmente album di gruppi tedeschi spacciandoli come produzioni indipendenti, mentre dietro alle operazioni commerciali Ohr e Pilz vi erano ingenti capitali stanziati da Metronome e Basf. Dopo le prime quattro pubblicazioni della Pilz, la Basf obiett\u00f2 sullo scarso successo di vendite e, volendo emulare la concorrente Metronome e soprattutto il successo della sub-label Ohr, chiam\u00f2 in soccorso lo stesso Kaiser. Come produttore, Rolf-Ulrich Kaiser dirott\u00f2 alla Pilz il duo Witth\u00fcser &amp; Westrupp e produsse per la Pilz/Basf dischi di successo di formazioni quali Br\u00f6selmaschine, H\u00f6lderlin, Emtidi, Wallenstein e Jerry Berkers. Anche per la Pilz Kaiser cur\u00f2 la realizzazione di una \"compilation\" di successo.\nDopo i notevoli successi ottenuti sia con la Pilz che con la Ohr, Kaiser aveva maturato grande esperienza come \"talent scout\" e produttore. Convince quindi la Metronome a finanziare interamente e a distribuire i dischi del suo personale progetto discografico, l'etichetta Kosmische Kuriere. Per questa nuova casa discografica, Kaiser e la compagna Gerlinde Lettmann produssero pochi album ma di grandissimo successo sia con la critica che nelle vendite. Furono pubblicati due dischi degli Ash Ra Tempel, un doppio live del duo Witth\u00fcser &amp; Westrupp, un album dei Wallenstein e uno dei Mythos. Contemporaneamente produsse, assieme al tecnico del suono Dieter Dierks, tutte le sessioni di registrazione dei cosiddetti \"corrieri cosmici\", una serie di dischi (firmati a nome Cosmic Jokers, Sergius Golowin e Walter Wegm\u00fcller) realizzati da un supergruppo i cui componenti provenivano dai Wallenstein, dai Witth\u00fcser &amp; Westrupp, dai Mythos e con la partecipazione di Klaus Schulze. Fu con queste realizzazioni discografiche che coni\u00f2 il termine \"Kosmische Musik\" o \"musica cosmica\", dopo aver coniato il termine \"Kosmische Volk\" con la pubblicazione dell'album \"Saat\" degli Emtidi.\nNel 1975, dopo essere stato l'oggetto di una campagna denigratoria pubblicata su alcuni quotidiani tedeschi da molti dei musicisti che aveva contribuito a lanciare a livello internazionale, la Metronome interrompe i finanziamenti a Kaiser e la sua etichetta Kosmische Kuriere viene chiusa. Rolf-Ulrich Kaiser, assieme a Gille Lettmann, cerca di trovare nuovi finanziamenti negli Stati Uniti, riuscendo a pubblicare solo un disco promozionale, la compilation \"Take Your Headphones\", proposta ad etichette statunitensi realmente indipendenti come la ESP-Disk.\nNel 1976, gli ultimi dischi incisi ma non pubblicati dalla Kosmische Kuriere vengono ceduti all'italiana PDU, tra questi gli album \"Aguirre\" e \"Yoga\" dei Popol Vuh, le raccolte \"Perlenkl\u00e4nge\", sempre dei Popol Vuh, e \"Communication\" degli Ash Ra Tempel, nonch\u00e9 il primo album solista dell'italiano Roberto Cacciapaglia: \"Sonanze\".\nVita privata.\nQuello che Rolf-Ulrich Kaiser aveva sostenuto nei propri libri in merito al tradimento degli ideali da parte degli artisti quando ottengono successo, si concretizza anche verso la sua figura di produttore. Nel 1976, a seguito della campagna diffamatoria, vide tutte le porte chiudersi dietro e davanti alla sua persona. Disgustato dall'ambiente musicale professionale, si ritir\u00f2 dalla vita pubblica e tagli\u00f2 i legami con i mezzi di comunicazione e l'intera societ\u00e0. Si stabilisce a Colonia assieme alla compagna Gille Lettmann e per un periodo i due vivono con le entrate di lei, di professione astrologa e cartomante.\nNel 1979, costretto da problemi finanziari, vende tutti i diritti musicali di sua propriet\u00e0 a Bernhard Mikulski, proprietario dell'etichetta Pop Import, l'attuale ZYX Music. Dopo la separazione dalla Lettmann, Kaiser continua a rifiutare ogni contatto sociale e si trova nuovamente in precarie situazioni economiche; in suo aiuto viene l'unico musicista che gli \u00e8 rimasto amico, Walter Westrupp, che gli trova una sistemazione presso un convento di frati cattolici nei pressi di Arnsberg dove ancora oggi vive nel totale anonimato, rifiutando interviste e la sua versione dei fatti relativi allo scandalo che lo travolse.\nControversie.\nA met\u00e0 degli anni settanta vengono lanciate accuse pesanti a mezzo stampa contro Rolf-Ulrich Kaiser e la compagna Gille Lettmann. Tutti i collettivi musicali e gli artisti prodotti dagli stessi, ad eccezione di Bernd Witth\u00fcser e Walter Westrupp, si coalizzano reclamando maggiori compensi e il pagamento delle royalties, rimproverano inoltre a Kaiser di averli confinati nel ghetto artistico da lui stesso ideato, la \u201c\"musica cosmica\"\u201d, genere nel quale non vogliono pi\u00f9 riconoscersi.\nSembra tuttavia che il vero motivo siano stati i nuovi contratti che Tangerine Dream, Ash Ra Tempel e Klaus Schulze avevano firmato con l'etichetta inglese Virgin Records o con altre label non tedesche, dovendo in questo modo chiudere i rapporti/contratti ancora in vigore sia con la Kosmische Kuriere che con la Ohr. Proprio da Klaus Schulze e Edgar Froese dei Tangerine Dream e da Manuel G\u00f6ttsching degli Ash Ra Tempel arrivano le accuse pi\u00f9 pesanti. Nei giornali tedeschi dell'epoca, i giovani musicisti accusano tra l'altro Rolf-Ulrich Kaiser di averli pagati non in denaro ma attraverso la cessione di stupefacenti.\nLa figura di Kaiser, critico musicale, talent scout e produttore, viene demolita pubblicamente. L'onta verr\u00e0 rimarcata da Julian Cope nel suo volume del 1995 dedicato al krautrock \"Krautrocksampler\" e nell'enciclopedia del 2012 \"Made in Germany\" di Gianluigi Gasparetti. In tutte le pubblicazioni che hanno trattato lo scandalo, tuttavia non sono mai state riportate in contraddittorio le versioni dei fatti secondo Kaiser.\nLeggende metropolitane.\nIl rifiuto a rilasciare interviste, il lungo periodo di silenzio e la condizione di isolamento volontario di Rolf-Ulrich Kaiser, hanno fatto sorgere un gran numero di inesattezze che riguardano la sua vita privata. Sparse in giornali e in rete si leggono svariate dicerie riguardanti il periodo in cui ebbe successo; da sfatare sono i falsi miti che lo vorrebbero esser divenuto un boh\u00e8mienne di strada, un uomo afflitto da turbe e problemi psichici a seguito dell'assunzione continua di LSD e un condannato da tribunali. Kaiser in realt\u00e0 non sub\u00ec alcun processo a seguito delle accuse che diffamarono la sua persona nel 1975, inoltre \u00e8 completamente infondata la notizia secondo la quale la sua etichetta musicale sia stata chiusa a seguito di una sentenza di un tribunale il cui giudice gli avrebbe tolto i diritti d'autore quale produttore musicale. Gli stessi vennero ceduti volontariamente dallo stesso Kaiser nel 1979."}
{"id": "1998015", "revid": "120954574", "url": "https://it.wikipedia.org/wiki?curid=1998015", "title": "Vienna hotVolleys Volleyballteam", "text": "Il Vienna hotVolleys Volleyballteam \u00e8 una societ\u00e0 pallavolistica maschile austriaca, con sede a Vienna: milita nel campionato di 2. Bundesliga."}
{"id": "1998016", "revid": "235890", "url": "https://it.wikipedia.org/wiki?curid=1998016", "title": "Rolf Ulrich Kaiser", "text": ""}
{"id": "1998017", "revid": "1904508", "url": "https://it.wikipedia.org/wiki?curid=1998017", "title": "Luisa Augusta d'Assia-Darmstadt", "text": "Era figlia di Luigi IX, langravio di Assia-Darmstadt dal 1768 al 1790, e della prima moglie, Carolina del Palatinato-Zweibr\u00fccken-Birkenfeld. Il 3 ottobre 1775, a Karlsruhe, venne data in sposa a Carlo Augusto, duca di Sassonia-Weimar e Sassonia-Eisenach, in seguito granduca di Sassonia-Weimar-Eisenach..\nEssa era portata ad essere seria ed introversa, ma era anche compassionevole ed empatica, soprattutto nelle conseguenze della battaglia di Jena che le garant\u00ec una parte nel cosiddetto \"Mito di Weimar\" (\"Weimarmythos\").\nBiografia.\nInfanzia ed educazione.\nLuisa Augusta era un membro del Casato di Darmstadt, che reggeva il langraviato assiano; la Principessa nacque il 30 gennaio 1757 nella capitale prussiana di Federico II, Berlino, dove si trovavano i suoi genitori a causa della Guerra dei sette anni. Suo padre Luigi IX succedette alla guida del Langraviato nel 1768 e, al momento della nascita di Luisa Augusta, combatteva come generale nelle file dell'esercito prussiano. Per questo motivo egli era spesso assente e quindi l'educazione della Principessina venne affidata alla madre Enrichetta Carolina, che la educ\u00f2 nella tradizione evangelica protestante e le comunic\u00f2 l'interesse per la letteratura e la musica.\nIn quanto figlia pi\u00f9 giovane di una schiera di otto fratelli e sorelle, l'educazione di Luisa fu particolarmente rilevante per accrescere le sue prospettive matrimoniali; dal momento che Luigi IX dimostrava scarso interesse per i figli, era di vitale importanza che Luisa si sposasse in fretta e la questione venne posta nelle mani della madre, che divenne nota come la \"Grande Langravia\" per via della sua esperta politica dinastica internazionale nell'Europa dell'\"Ancien Regime\". Nel 1773 Luisa Augusta si rec\u00f2 con la madre e le sorelle Amalia e Guglielmina a Beschau ed in seguito fino alla corte di San Pietroburgo; la zarina Caterina II trov\u00f2 Luisa inadatta per il ruolo di moglie del granduca, e futuro zar, Pavel Petrovi\u010d, preferendole la sorella Guglielmina. Il rifiuto subito e la sua relazione con il futuro cognato Paolo I formarono il carattere di Luisa Augusta, garantendole una persistente influenza nello stato russo.\nIn ogni caso il viaggio non fu privo di conseguenze per Luisa Augusta dal momento che la madre, durante il viaggio, fece la conoscenza di una reggente di due piccoli stati tedeschi, i Ducati di Sassonia-Weimar e Sassonia-Eisenach: la duchessa Anna Amalia di Brunswick-Wolfenb\u00fcttel.\nMatrimonio.\nAl termine di questa conoscenza, grazie all'influenza di Karl Theodor von Dalberg, arcivescovo di Magonza e \"statthalter\" di Erfurt, la diciottenne Luisa Augusta venne promessa in sposa al giovane cavaliere Carlo Augusto di Sassonia-Weimar; il matrimonio venne celebrato il 7 ottobre 1775 presso la corte di Karlsruhe, dove, nella qualit\u00e0 di nuova principessa consorte, Luisa venne assorbita nella corte ernestina di Weimar.\nIl matrimonio fu un'unione prettamente dinastica negli obiettivi, con le sorelle sposate agli eredi del regno di Prussia e dell'impero russo, che consolid\u00f2 la posizione del Ducato di Sassonia-Weimar nel cuore del Sacro Romano Impero Germanico. Fonti primarie e secondarie sono concordi nell'affermare che il matrimonio fu infelice, dal momento che Luisa Augusta, nota per la sua delicatezza e timidezza, ebbe difficolt\u00e0 ad integrarsi nella corte e rimase nell'ombra della suocera, la duchessa madre Anna Amalia. Nella sua nuova patria, Luisa frequentava spesso i conventi.\nRomantica \"ante litteram\", a Luisa Augusta d'altronde non piaceva lo stile di vita romantico; Goethe era poeta di corte e ministro di suo marito (nonch\u00e9 compagno nelle sue scappatelle extraconiugali), ma venne colpito dal fascino e dal cuore nobile di Luisa, e dai suoi occhi del \u00abcolore dei fiordalisi\u00bb. Goethe le dedic\u00f2 le seguenti parole:\nNel 1779 Luisa Augusta diede alla luce una principessina, che mor\u00ec all'et\u00e0 di cinque anni, ed altri figli morirono in pochi giorni. La freddezza emotiva che ne risult\u00f2 non contribu\u00ec a migliorare il rapporto coniugale di Luisa e Carlo Augusto, che umili\u00f2 la moglie intrattenendo una relazione di lungo termine con l'attrice Karolne Jagemann. Luisa fu in grado di dargli un erede nel 1783 con la nascita di Carlo Federico; quando nel 1792 nacque il principe Bernardo, il matrimonio aveva raggiunto il suo scopo di garantire la successione al trono ducale e la continuit\u00e0 della dinastia.\nIn futuro Carlo Federico avrebbe sposato Marija Pavlovna Romanova, sorella di Alessandro I di Russia, e la loro figlia Augusta sarebbe divenuta la prima imperatrice di Germania come moglie del principe Guglielmo di Prussia.\nGuerre napoleoniche ed elevazione a Granduchessa.\nLuisa Augusta ebbe il suo grande momento nell'ottobre 1806: nonostante la sua infanzia e le sue prime esperienze a Weimar, essa arriv\u00f2 ad avere una grande influenza all'interno dei circoli letterari. La battaglia di Jena-Auersted del 14 ottobre vide la sconfitta delle forze prussiane e sassoni e la completa sottomissione degli stati tedeschi alla Francia, portando alla definitiva rovina del Sacro Romano Impero. Poco tempo dopo la battaglia, le truppe francesi vittoriose avanzarono verso Weimar; tutti gli altri membri della famiglia regnante erano fuggiti o si trovavano altrove per combattere nelle file dell'esercito prussiano, cosicch\u00e9 Luisa si ritrov\u00f2 sola a Weimar nelle vesti di madre e protettrice della nazione.\nDue giorni dopo la battaglia essa si trov\u00f2 a dover affrontare Napoleone stesso; egli insisteva affinch\u00e9 il marito di Luisa rassegnasse le dimissioni dal servizio nell'esercito di Prussia, ma, con scarsa diplomazia, essa chiar\u00ec che la cosa non era possibile. Ciononostante, dietro richiesta del marito e ispirata dall'esempio della patriota tedesca, la regina Luisa di Prussia, essa riusc\u00ec a gestire il saccheggio della zona cosicch\u00e9 Weimar ne risent\u00ec solo in piccola misura a differenza della citt\u00e0 universitaria di Jena. Se Napoleone si ammorbid\u00ec nei confronti di Luisa Augusta o se egli ag\u00ec in questo modo sulla base di un suo piano politico \u00e8 ancora una questione aperta.\nIl Ducato di Sassonia-Weimar-Eisenach mantenne le alleanze strette con il Trattato di Pozna\u0144 e sopravvisse all'et\u00e0 napoleonica grazie ad un abile diplomazia; da quel momento Luisa fu considerata la guida della nazione ed i suoi sudditi e contemporanei contribuirono a mantenere quest'immagine di lei, assieme alla sua parte nel mito di Weimar.\nUltimi anni e morte.\nNel 1815, al Congresso di Vienna, gli accordi politici stretti durante le guerre napoleoniche permisero al piccolo ducato di suo marito non solo di mantenere tutti i suoi territori, ma esso venne anche elevato a granducato (gli altri parenti turingiani della Casa di Sassonia mantennero il loro rango di duchi). Da quel momento Luisa Augusta si dedic\u00f2 ai doveri di ambasciatrice, anche se l'alleanza con la Russia termin\u00f2 con la sua succeditrice, Maria Pavlovna. \nIl giubileo del suo governo e le sue nozze d'ore, entrambi celebrati nel 1825, passarono con pochi festeggiamenti e, gi\u00e0 ritirata a vita privata da qualche tempo, Luisa Augusta mor\u00ec il 14 febbraio 1830 all'et\u00e0 di settantr\u00e9 anni.\nDiscendenza.\nLuisa Augusta e Carlo Augusto di Sassonia-Weimar-Eisenach ebbero sette figli:\nAlla morte del marito, avvenuta a Graditz il 14 giugno 1828, Luisa vide succedere al Granducato loro figlio Carlo Federico."}
{"id": "1998019", "revid": "682087", "url": "https://it.wikipedia.org/wiki?curid=1998019", "title": "Razz", "text": "Razz, una variante del 7 card stud, \u00e8 una particolare specialit\u00e0 del poker il cui scopo \u00e8 formare la combinazione di 5 carte dal punteggio minore con le 7 carte (tre coperte e quattro scoperte) che vengono distribuite a ciascun giocatore. In questo tipo di gioco non avere nessuna combinazione batte avere una coppia, una coppia bassa batte una coppia alta, una qualsiasi coppia batte un tris e cos\u00ec via.\nLe regole non prevedono valutazione di punteggio per scale e colori, cio\u00e8 scale e colori non sono considerati punti fatti, e l'asso \u00e8 sempre considerato la carta pi\u00f9 bassa (una coppia di assi sar\u00e0 perci\u00f2 la coppia minima). Da tutto ci\u00f2 deriva che la migliore combinazione possibile nel Razz \u00e8 costituita da 5-4-3-2-A (indifferentemente dello stesso seme o meno).\nPer quanto riguarda le puntate e la dinamica di gioco, essa \u00e8 identica a quella del 7 card stud, tenendo presente che la prima puntata obbligatoria nel primo giro di puntate spetta a chi ha la carta pi\u00f9 alta scoperta (perch\u00e9 \u00e8 la mano scoperta peggiore), mentre nei giri di puntate successivi tocca aprire alla mano pi\u00f9 bassa scoperta (perch\u00e9 \u00e8 la mano scoperta migliore).\nIl Razz \u00e8 inserito nell'H.O.R.S.E."}
{"id": "1998021", "revid": "767487", "url": "https://it.wikipedia.org/wiki?curid=1998021", "title": "Aiguille du Tour", "text": "L'Aiguille du Tour (3.540\u00a0m s.l.m.) \u00e8 una montagna delle Alpi del Monte Bianco. Si trova nella parte settentrionale del massiccio (gruppo Chardonnet-Tour) lungo la frontiera tra la Svizzera e la Francia.\nDescrizione.\nAi piedi della montagna dalla parte svizzera si trova il ghiacciaio del Trient; dalla parte francese il ghiacciaio del Tour.\nSalita alla vetta.\nLa montagna fu salita per la prima volta nel 1926 da M. Dreyfus, R. Duval, P. Henry e M. Ichac.\nOggi la vetta pu\u00f2 essere salita tanto dal versante francese come da quello svizzero. Dal versante svizzero si pu\u00f2 partire dal rifugio del Trient (3.170\u00a0m) mentre da quello francese dal Rifugio Alberto Primo (2.702\u00a0m)."}
{"id": "1998024", "revid": "729019", "url": "https://it.wikipedia.org/wiki?curid=1998024", "title": "Schleicher ASK 13", "text": "Lo Schleicher ASK 13 \u00e8 un aliante biposto appartenente alla categoria A (acrobatica) prodotto dall'azienda tedesca Alexander Schleicher GmbH &amp; Co dagli anni settanta.\n\u00c8 stato, ed \u00e8 tuttora, ampiamente utilizzato per la scuola e la formazione dei piloti. Numerosi esemplari sono ancora impiegati nelle scuole di volo a vela italiane per il conseguimento della licenza di pilota privato di aliante.\nStoria.\nSviluppo.\nNel 1965 Rudolf Kaiser, continuando lo sviluppo del Ka 2 e dello Schleicher Ka 7, progett\u00f2 l'ASK 13, utilizzando pi\u00f9 materiali: metallo, legno e fibra di vetro. Innovativo per l'epoca, offriva un'eccellente visibilit\u00e0 ad entrambi i piloti.\nIl primo prototipo venne portato in volo per la prima volta nel luglio 1966 e la produzione ebbe inizio nel gennaio 1967; ad oggi un totale di circa 700 ASK 13 sono stati costruiti da Schleicher.\nDall'ASK 13 deriva il pi\u00f9 recente ASK 21.\nCaratteristiche di volo.\nDi superba concezione, l'ASK 13 \u00e8 adatto all'esecuzione della vite che con questo aliante \u00e8 di facile esecuzione e gestione, come lo \u00e8 per lo stallo nelle varie configurazioni; per questo motivo \u00e8 stato impiegato per la scuola, cosa che lo ha reso popolare nei club di tutto il mondo; la posizione dell'ala consente al secondo pilota di essere seduto vicino al baricentro, il che permette di ottenere lo stesso comportamento sia nel volo in doppio che in quello solista.\nI fattori di carico limite vanno da +4 a -2,5 g.\nCaratteristiche costruttive.\nL'ala, leggermente con freccia negativa di 6 gradi e dotata di profilo alare G\u00f6ttingen 535/549, \u00e8 a struttura in legno con rivestimento in legno e tela ; i diruttori metallici sono sia sopra che sotto l'ala, e gli alettoni sono a struttura in legno con rivestimento in tela. Parte della struttura \u00e8 in abete rosso e la fusoliera \u00e8 una struttura tubolare in acciaio saldato coperta di tela, fatta eccezione per il muso che \u00e8 in fibra di vetro. Gli impennaggi hanno struttura in compensato con rivestimento in tela per le parti mobili e in legno per quelle fisse.\nIl carrello monotraccia era originariamente formato da una ruota principale con pattino sotto il muso, poi sostituito su alcuni esemplari con una seconda ruota."}
{"id": "1998027", "revid": "124781086", "url": "https://it.wikipedia.org/wiki?curid=1998027", "title": "Agitation Free", "text": "Gli Agitation Free sono stati un gruppo musicale tedesco sorto nel 1967 ed attivo fino al 1974, poi riunitosi brevemente nel 1999 e nel 2007. Sono considerati tra i pi\u00f9 noti esponenti della \"kosmische musik\" tedesca.\nStoria.\nFormazione tedesca di rock d'avanguardia (ossia della famosa \"Scuola di Berlino\"), gli Agitation Free si formano a Berlino nel 1967. Nati dall'incontro di Lutz Ulbrich e Michael G\u00fcnther, gli Agitation Free portano avanti la sperimentazione elettroacustica del periodo, con armonie orientali, free e insoliti light show.\nAcquisiti Michael Hoenig, J\u00f6g Schwenke e Burghard Raush, il gruppo pubblica l'album di debutto, Malesch, nel 1972.\nIl numero dei fan aumenta anche grazie ai tour in Germania e Francia, grazie anche al crescente apprezzamento delle sperimentazioni progressive e strumenti esotici.\nIl secondo album, 2nd, \u00e8 maggiormente incentrato sull'elettronica che riscontra scarsi esiti commerciali.\nQuesti, aggiunti a screzi nel gruppo riguardo all'identit\u00e0 musicale di esso, portano allo scioglimento nel 1974. \nGunther e Ulbrich formano i Lagoona However, mentre Hoenig si unisce al progetto Time Wind. Dopo lo scioglimento vengono pubblicati altri quattro album, di cui tre negli anni novanta. Nel 1999 viene realizzato da Ulbrich, G\u00fcnther e il chitarrista Gustl Lutjens, il quale rimpiazza Schwenke e Raush, l'album River of Return.\nIl gruppo si \u00e8 poi riunito una seconda volta per dei concerti in Giappone nel 2007."}
{"id": "1998028", "revid": "117896575", "url": "https://it.wikipedia.org/wiki?curid=1998028", "title": "Pietro Maria Ferr\u00e8", "text": "Biografia.\nPietro Maria Ferr\u00e8 nacque a Verdello il 5 luglio 1815.\nIl 19 marzo 1857 fu eletto vescovo di Crema.\nFu trasferito alla sede episcopale di Pavia il 20 giugno 1859, ma per l'opposizione del governo non pot\u00e9 prendere possesso della sede e ritenne la sede di Crema come amministratore apostolico.\nLa situazione si risolse il 27 marzo 1867, quando fu trasferito alla diocesi di Casale Monferrato.\nMor\u00ec a Casale Monferrato il 13 aprile 1886.\nGenealogia episcopale.\nLa genealogia episcopale \u00e8:"}
{"id": "1998029", "revid": "143348", "url": "https://it.wikipedia.org/wiki?curid=1998029", "title": "Festa de' Noantri", "text": ""}
{"id": "1998030", "revid": "599013", "url": "https://it.wikipedia.org/wiki?curid=1998030", "title": "Leonardo Sierra", "text": "Professionista dal 1989 al 1996, si distinse vincendo in Italia Giro del Trentino, Giro del Friuli, Gran Premio Industria e Commercio di Prato e una tappa al Giro d'Italia 1990. Vinse anche la Vuelta al T\u00e1chira (1993) e fu tre volte Campione nazionale in linea, dal 1991 al 1993."}
{"id": "1998031", "revid": "161374", "url": "https://it.wikipedia.org/wiki?curid=1998031", "title": "ROLLADEN Schneider-e LS4", "text": ""}
{"id": "1998033", "revid": "767487", "url": "https://it.wikipedia.org/wiki?curid=1998033", "title": "Carlos Romero", "text": "Carriera.\nGiocatore del Danubio, esord\u00ec in Nazionale il 7 aprile 1950. Fu convocato per i Mondiali del 1950, ma non scese mai in campo. In totale conta 11 partite e 4 gol in Nazionale, l'ultima il 1\u00ba luglio 1956."}
{"id": "1998039", "revid": "287204", "url": "https://it.wikipedia.org/wiki?curid=1998039", "title": "Rajahmundry", "text": "Rajahmundry \u00e8 una suddivisione dell'India, classificata come \"municipal corporation\", di 313.347 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 58' 60 N e 81\u00b0 46' 60 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Rajahmundry assommava a 313.347 persone, delle quali 158.027 maschi e 155.320 femmine. I bambini di et\u00e0 inferiore o uguale ai sei anni assommavano a 31.064, dei quali 15.634 maschi e 15.430 femmine. Infine, coloro che erano in grado di saper almeno leggere e scrivere erano 219.868, dei quali 117.558 maschi e 102.310 femmine."}
{"id": "1998040", "revid": "181699", "url": "https://it.wikipedia.org/wiki?curid=1998040", "title": "Carlo Macchi", "text": "Biografia.\nCarlo Macchi nacque a Milano il 23 settembre 1802.\nIl 20 giugno 1859 venne nominato vescovo di Crema.\nNon pot\u00e9 prendere possesso della diocesi perch\u00e9 il suo predecessore, Pietro Maria Ferr\u00e8, impedito a prendere possesso della diocesi di Pavia a cui era stato trasferito, ritenne la sede di Crema come amministratore apostolico.\nCarlo Macchi venne trasferito alla sede episcopale di Reggio Emilia il 27 marzo del 1867, quando il Ferr\u00e8 fu eletto vescovo di Casale Monferrato e l\u00e0 trasferito.\nMor\u00ec a Reggio Emilia il 23 maggio 1873.\nGenealogia episcopale.\nLa genealogia episcopale \u00e8:"}
{"id": "1998041", "revid": "5245", "url": "https://it.wikipedia.org/wiki?curid=1998041", "title": "The 'burbs", "text": ""}
{"id": "1998044", "revid": "287204", "url": "https://it.wikipedia.org/wiki?curid=1998044", "title": "Rajam", "text": " \nRajam \u00e8 una suddivisione dell'India, classificata come \"census town\", di 23.258 abitanti, situata nel distretto di Srikakulam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Rajam assommava a 23.258 persone, delle quali 11.816 maschi e 11.442 femmine. I bambini di et\u00e0 inferiore o uguale ai sei anni assommavano a 2.460, dei quali 1.236 maschi e 1.224 femmine. Infine, coloro che erano in grado di saper almeno leggere e scrivere erano 15.419, dei quali 8.804 maschi e 6.615 femmine."}
{"id": "1998045", "revid": "287204", "url": "https://it.wikipedia.org/wiki?curid=1998045", "title": "Arcus Novus", "text": "L'Arcus Novus era un antico arco di Roma, situato sulla via Lata (attuale via del Corso), probabilmente eretto in onore degli imperatori Diocleziano e Massimiano. Fu eretto nel 293 e demolito nel 1491 durante i lavori di ingrandimento dell'adiacente basilica di Santa Maria in Via Lata.\nStoria e descrizione.\nL'arco fu eretto nel 293 e dedicato a Diocleziano e Massimiano per i loro \"decennalia\", la celebrazione dei primi anni di regno. Il nome \u00abArco Nuovo\u00bb deriva probabilmente dal voluto collegamento con il precedente arco di Claudio, che sorgeva poco distante sulla stessa via.\nL'arco era decorato di rilievi reimpiegati da un grande altare di epoca giulio-claudia (probabilmente l\"ara Pietatis\"), mentre due piedistalli di colonne decorati con Vittorie, barbari prigionieri e i Dioscuri provenivano forse dalla facciata del vicino tempio del Sole di Aureliano.\nL'arco venne distrutto nel 1491 per ordine di papa Innocenzo VIII per favorire l'ingrandimento della basilica di Santa Maria in Via Lata.\nFrammenti dei rilievi furono rinvenuti nel 1523 e passarono alla collezione Della Valle e quindi alla collezione Medici: i due piedistalli furono utilizzati nei Giardino di Boboli a Firenze, mentre gli altri frammenti (di epoca antoniniana) furono riadoperati da Diocleziano e poi finiti nella facciata posteriore di Villa Medici a Roma. Altri frammenti dei rilievi dell'altare furono rinvenuti in scavi del 1923-1933 e sono attualmente conservati nella sede della Centrale Montemartini dei Musei Capitolini."}
{"id": "1998046", "revid": "181073", "url": "https://it.wikipedia.org/wiki?curid=1998046", "title": "Estinzione di massa", "text": "Una transizione biotica, altrimenti conosciuta come estinzione di massa (dalla descrizione dell'evento pi\u00f9 caratteristico e disastroso), \u00e8 un periodo geologicamente breve durante il quale vi \u00e8 un massiccio sovvertimento dell'ecosistema terrestre, con scomparsa di un grande numero di specie viventi e sopravvivenza di altre che divengono dominanti.\nIl tasso di estinzione \u00e8 calcolato come numero di famiglie biologiche di invertebrati marini e vertebrati estinte in ogni milione di anni. Normalmente tale tasso rimane su 2-5 famiglie, ma si sono osservati almeno cinque grandi picchi di estinzione, definiti appunto \"estinzione di massa\" o \"transizione biotica\".\nFino ad oggi si considerano dunque cinque grandi estinzioni di massa (chiamate anche big five), intervallate l'un l'altra rispettivamente da circa 69, 124, 71 e 115 milioni di anni.\nGrandi estinzioni.\nOrdoviciano-Siluriano (circa 450 milioni di anni fa).\nIn un periodo di tempo di pochi milioni di anni, probabilmente a causa di imponenti glaciazioni, il livello marino si abbass\u00f2 drasticamente causando l'estinzione di molte specie marine, in particolare quelle residenti nei fondali bassi e nelle acque calde. Depositi glaciali di questo periodo sono stati trovati persino in prossimit\u00e0 dell'Equatore, nel deserto del Sahara, suggerendo un drastico raffreddamento del clima mondiale. Si pensa infatti che, a causa della deriva dei continenti, il supercontinente Gondwana, transitando vicino al Polo Sud dell'epoca, sia stato oggetto di una prolungata glaciazione. Gli impulsi glaciali furono almeno due, separati tra loro da circa 500.000-1.000.000 di anni, durante i quali il livello del mare risal\u00ec rapidamente. Si stima che l'estinzione abbia riguardato circa l'85% delle specie allora esistenti fra invertebrati e pesci primitivi.\nSecondo un'ipotesi avanzata da Adrian L. Melott dell'Universit\u00e0 del Kansas, questa estinzione di massa sarebbe stata causata da lampi di raggi gamma dovuti all'esplosione di una supernova relativamente \"vicina\" (qualche migliaio di anni luce) particolarmente massiccia, che avrebbe causato gravissimi squilibri nella catena alimentare e nel clima.\nDevoniano superiore (circa 375 milioni di anni fa).\nAl passaggio Frasniano-Famenniano (Devoniano superiore) si verific\u00f2 un'estinzione di massa, chiamata evento Kellwasser che interess\u00f2 una percentuale stimata in circa l'82% delle specie viventi. Anche se alcuni ricercatori suggeriscono come causa dell'estinzione alcuni impatti asteroidali, non dovrebbe in realt\u00e0 essersi trattato di un evento improvviso in quanto le estinzioni si svilupparono durante un periodo di circa 3 milioni di anni. . Secondo uno studio statistico cinese il tempo in cui si consum\u00f2 l'evento sarebbe di ben 50 milioni di anni, un periodo talmente lungo da indurre a considerare l'evento non tanto come una vera e propria estinzione di massa, ma pi\u00f9 come un lungo periodo caratterizzato da una forte diminuzione di biodiversit\u00e0. Secondo un'altra ricerca che ha trovato danni da radiazione ultravioletta nei fossili dell'epoca, la causa potrebbe essere un forte deterioramento dello strato di ozono che protegge la terra innescato da un riscaldamento climatico globale.\nPermiano-Triassico (circa 250 milioni di anni fa).\nSi tratta sicuramente dell'estinzione di massa pi\u00f9 catastrofica di tutti i tempi. Al limite del Permiano-Triassico, circa il 96% delle specie animali marine si estinse e complessivamente scomparve il 50% delle famiglie animali esistenti. Secondo alcuni ricercatori questa estinzione avvenne in un periodo rapidissimo, secondo altri invece si sono verificati tre o pi\u00f9 episodi durante un periodo di tempo di circa 3 milioni di anni.\nNel sottosuolo australiano \u00e8 stato scoperto un antico cratere da impatto, largo circa 120 chilometri, che risale all'epoca della grande estinzione. Costruire ipotesi riguardo a questo cratere e affermare che sia stata la causa scatenante \u00e8 senz'altro prematuro, in quanto la durata dell'estinzione del Permiano-Triassico \u00e8 ancora incerta. Alcuni scienziati sono convinti che a provocare l'estinzione sia stato un episodio di vulcanismo intenso che si \u00e8 verificato proprio 250 milioni di anni fa; in effetti la possibilit\u00e0 di correlare tale picco di attivit\u00e0 vulcanica con gli effetti tettonici connessi ad un impatto di grandi proporzioni esiste ed ha una sua valenza. Infatti a Noril'sk in Siberia \u00e8 stata individuata un'enorme colata di basalto, spessa 4\u00a0km e ampia 2,5 milioni di km\u00b2, che altri non \u00e8 che il grande trappo siberiano, una delle pi\u00f9 grandi province ignee.\nUna prova all'ipotesi dell'asteroide che avrebbe provocato l'estinzione \u00e8 stata fornita dall'enorme cratere della Terra di Wilkes di 450\u00a0km di diametro rilevato in Antartide e risalente proprio, secondo gli esperti, a 250 milioni di anni fa. La scoperta \u00e8 avvenuta grazie al satellite della NASA, Grace, che avrebbe rintracciato, sotto lo strato di ghiaccio, materiale proveniente dal mantello che fu portato in superficie dall'impatto.\nLa scoperta di una anomalia gravitazionale terrestre (a forma di \"rosa\") al largo delle Isole Falkland, farebbe ipotizzare che ci sia un enorme cratere sottomarino stimato 250-300 km di diametro, generato dall'impatto di un asteroide avvenuto circa 250 milioni di anni fa.\nUn'ulteriore ipotesi, proposta da alcuni studiosi, prevede che al seguito del periodo di intenso vulcanismo la percentuale di anidride carbonica presente in atmosfera potesse essere aumentata oltre un valore limite stimato in 1000 ppm. In conseguenza di ci\u00f2, il chemioclino (zona di equilibrio tra acque sature d'acido carbonico e acque ricche d'ossigeno) avrebbe lambito la superficie oceanica, rendendo di fatto anossico il mare e liberando grandi quantit\u00e0 di idrogeno solforato (H2S) e di solfuri; su tutto il pianeta, con effetti deleteri anche sullo scudo dell'ozono. Questa ipotesi sembra giustificare l'enormit\u00e0 dell'estinzione in ambiente marino cui sarebbe poi conseguita un'analoga estinzione in ambiente terrestre.\nTriassico-Giurassico (circa 200 milioni di anni fa).\nAl termine del Triassico, la temperatura sal\u00ec di circa 5 gradi Celsius e si estinse circa il 76% delle specie viventi, tra le quali la quasi totalit\u00e0 dei terapsidi e molti anfibi primitivi, e l'84% dei bivalvi. Tra le cause proposte per spiegare questa estinzione, oltre a impatti di corpi extraterrestri, ricordiamo variazioni climatiche verso una crescente aridit\u00e0, variazioni del livello del mare e diffusa anossia dei fondi marini a causa della divisione di Pangea o, con l'ultima ipotesi in ordine di tempo, rilascio di grandi quantit\u00e0 di metano dal fondo degli oceani, come suggerirebbe una ricerca sviluppata da Antony Cohen e colleghi della britannica Open University. Nel corso dei successivi 150.000 anni, il riscaldamento globale del pianeta avrebbe provocato un aumento dell'erosione delle rocce sulla superficie terrestre di almeno un 400%, causando reazioni chimiche che consumarono il biossido di carbonio in eccesso ponendo fine al riscaldamento globale.\nCretaceo-Paleocene (circa 65 milioni di anni fa).\nAl limite tra Secondario e Terziario \u00e8 stimata l'estinzione di circa il 75% di tutte le specie viventi, compresi i dinosauri.\nLa causa di questa estinzione rimase un mistero a cui si diedero le spiegazioni pi\u00f9 diverse e assurde, finch\u00e9, nel 1980, il premio Nobel per la fisica Luis \u00c1lvarez, suo figlio Walter e Frank Asaro misurarono in alcuni livelli geologici risalenti al limite K-T (abbreviazione per Cretaceo-Terziario), campionati vicino a Gubbio, la presenza di una concentrazione insolita di iridio, un elemento chimico piuttosto raro sulla Terra, ma comune nelle meteoriti. Si avanz\u00f2 pertanto l'ipotesi che l'estinzione di massa fosse stata provocata dall'urto con un asteroide.\n\u00c8 stata scoperta un'enorme struttura circolare sotterranea situata nella penisola dello Yucat\u00e1n, vicino alla cittadina di Chicxulub Puerto presso M\u00e9rida. Lo studio su questo cratere ha portato alla conclusione che il meteorite che avrebbe colpito la Terra alla velocit\u00e0 stimata di 30\u00a0km/s, avrebbe avuto un diametro di almeno 10\u00a0km e avrebbe liberato un'energia pari a 10.000 volte quella generabile da tutto l'arsenale nucleare ai tempi della guerra fredda. Secondo la rivista Le Scienze, Paul Renne nel 2008 e altri ricercatori dell'Universit\u00e0 della California a Berkeley e del Berkeley Geochronology Center, grazie a una nuova e sofisticata tecnica di datazione argo-argo sono riusciti a ridurre l'incertezza nella misurazione dal 2,5 allo 0,25 %. Questo ha permesso di fornire la pi\u00f9 precisa datazione assoluta anche per l'estinzione del Cretaceo, ora stimata in 65,95 milioni di anni fa, con un margine d'errore di 40.000 anni.\nUn'altra possibile struttura candidata a essere la testimonianza dell'impatto di un corpo celeste con la Terra, provocando l'estinzione di fine cretaceo \u00e8 il cratere di Shiva, oggi localizzato sul fondo dell'oceano Indiano, a ovest di Mumbai. Il suo cratere, dal diametro di circa 500\u00a0km, sarebbe stato prodotto da un meteorite avente un diametro di circa 40\u00a0km.\nAnalisi geochimiche, svolte in una sequenza argillosa Paleogenica campionata a Kulstirenden, in (Danimarca), depositatasi immediatamente al di sopra del limite K-T, hanno misurato la concentrazione di paleo-molecole organiche (sterani algali, opanoidi batterici, isotopi di carbonio e azoto) indicando che la produttivit\u00e0 biologica marina riprese in breve tempo dopo l'evento catastrofico, e la produttivit\u00e0 algale primaria, con la fissazione della CO2, ritorn\u00f2 ad alti livelli probabilmente in meno di un secolo.\nPiccole estinzioni.\nOltre alle grandi estinzioni, vi sono stati periodi in cui si sono verificate estinzioni di minore entit\u00e0. Fra le piccole estinzioni si possono annoverare quelle avvenute 2, 11, 35-39, 90-95 e 170 milioni di anni fa. Per spiegare queste estinzioni sono state proposte diverse ipotesi:\nSia per le grandi che per le piccole estinzioni, \u00e8 possibile che si sia verificata una concomitanza di eventi, per esempio un impatto asteroidale che come conseguenza avrebbe potuto attivare un intenso vulcanismo."}
{"id": "1998049", "revid": "287204", "url": "https://it.wikipedia.org/wiki?curid=1998049", "title": "Rajendranagar", "text": " \nRajendranagar \u00e8 una suddivisione dell'India, classificata come \"municipality\", di 143.184 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Rajendranagar assommava a 143.184 persone, delle quali 74.843 maschi e 68.341 femmine. I bambini di et\u00e0 inferiore o uguale ai sei anni assommavano a 21.966, dei quali 11.107 maschi e 10.859 femmine. Infine, coloro che erano in grado di saper almeno leggere e scrivere erano 78.806, dei quali 46.148 maschi e 32.658 femmine."}
{"id": "1998050", "revid": "767487", "url": "https://it.wikipedia.org/wiki?curid=1998050", "title": "Pietra runica di Velanda", "text": "La pietra runica di Velanda \u00e8 una pietra runica risalente alla fine del X secolo o all'inizio dell'XI secolo, situata nel villaggio di Velanda in V\u00e4sterg\u00f6tland, Svezia. \u00c8 scritta in antico norreno con caratteri dell'alfabeto runico chiamato Fu\u00feark recente.\nDescrizione.\nVenne eretta da una donna di nome \u00deyrv\u00e9 in memoria del marito \u00d6gmundr. Aggiunse che si trattava di un buon thegn. L'esatto ruolo dei thegn in Svezia meridionale \u00e8 oggetto di dibattito, ma secondo una teoria indica che si trattava di un guerriero in servizio presso il Re di Svezia ad Uppsala. Avrebbe quindi potuto essere il responsabile della riscossione dei tributi che i Geati locali del V\u00e4sterg\u00f6tland dovevano pagare al Re di Svezia.\nInfine, \u00deyrv\u00e9 chiede al dio Thor di santificare la pietra runica.\nTraslitterazione in caratteri latini.\n\u00d7 \u00feurui: ris\u00fei: stin: ifti : ukmut: buta: sin: miuk: ku\u00fean: \u00feikn \u00d7 \u00feur: uiki \u00d7\nTrascrizione in antico norreno.\n\u00deyrvi r\u00e6isti st\u00e6in \u00e6fti Ogmund, bonda sinn, miok go\u00f0an \u00feegn. \u00deorr vigi.\nTraduzione.\n\u00deyrv\u00e9 eresse la pietra in memoria di \u00d4gmundr, suo marito, un \u00deegn molto buono. Possa \u00de\u00f3rr santificarlo."}
{"id": "1998052", "revid": "106376", "url": "https://it.wikipedia.org/wiki?curid=1998052", "title": "Giuseppe Sanguettola", "text": "Biografia.\nLaureato \"in utroque iure\" (aveva studiato giurisprudenza all'universit\u00e0 di Pavia), venne nominato vescovo di Crema il 6 aprile 1835.\nNel 1840 introdusse nella sua diocesi le Canossiane, ovvero le Figlie della carit\u00e0 che aiutavano le ragazze povere e inabili dando loro un sostegno morale. Grazie ai lasciti del marchese Monticelli Strada ebbe modo di prendersi cura dell'educazione maschile con la creazione di un oratorio dedicato a San Luigi.\nFu sepolto nella cripta del duomo di Crema.\nGenealogia episcopale.\nLa genealogia episcopale \u00e8:"}
{"id": "1998053", "revid": "173469", "url": "https://it.wikipedia.org/wiki?curid=1998053", "title": "Jaime de Mora y Arag\u00f3n", "text": "Biografia.\nFratello maggiore della regina Fabiola del Belgio, don Jaime sin da giovanissimo dimostra di essere pi\u00f9 interessato alla musica, al cinema e alla bella vita che non alle convenzioni della vita nobiliare. Da adolescente scappa di casa e viene ritrovato una settimana dopo mentre si guadagna da vivere dirigendo un'orchestrina da caff\u00e8 a Madrid.\nSi trasferisce a Roma alla fine degli anni cinquanta e in breve tempo diventa uno dei personaggi pi\u00f9 noti della vita mondana (che Federico Fellini rappresenter\u00e0 nel suo film \"La dolce vita\"), sia per il suo aspetto da dandy, elegante e con i baffetti, che per le sue frequenti apparizioni sui rotocalchi rosa per la sua attivit\u00e0 di playboy. In breve tempo viene soprannominato, a causa di sua sorella, Fabiolo.\nDi s\u00e9 stesso dice: \u00abPotrei vivere da milionario in Spagna, ma sarei infelice, preferisco fare debiti all'estero\u00bb.\nIl suo esordio come cantante avviene in seguito a un episodio che riguarda il matrimonio della sorella: a causa della sua vita sregolata, la sua presenza non \u00e8 infatti gradita, e gli intrallazzi della corte belga fanno s\u00ec che gli venga ritirato il passaporto proprio qualche giorno prima, impedendogli di partecipare; don Jaime scrive, in merito, \"Baldovino cha cha cha\", dedicato all'illustre cognato re Baldovino del Belgio.\nNel 1961 debutta come attore, grazie a Vittorio De Sica, recitando ne \"Il giudizio universale\" nella parte dell'ambasciatore.\nDue anni dopo una sua canzone a tempo di beguine, \"Cristine\", diventa un successo in tutta Europa, finendo per\u00f2 sotto gli strali della censura e venendo bandita dalla BBC. La canzone \u00e8 dedicata a Christine Keeler, nota per il suo coinvolgimento nello scandalo Profumo, che caus\u00f2 le dimissioni di John Profumo e la caduta del governo di Harold Macmillan. Il pianoforte di don Jaime, accreditato con lo pseudonimo di Der Graaf, \u00e8 accompagnato dalla voce di Miss X, pseudonimo che nasconde l'attrice britannica Joyce Blair. Anche la copertina del disco, uno dei singoli pi\u00f9 venduti del 1963, \u00e8 per quei tempi decisamente sexy.\nDopo altre apparizioni cinematografiche e dischi, verso la fine del decennio scappa da Roma, dopo alcune vicende legate a una truffa e a una successiva condanna a due anni di reclusione; continua comunque l'attivit\u00e0 artistica, interpretando anche spot pubblicitari e fotoromanzi. \nNegli anni settanta dirada progressivamente le apparizioni, dedicandosi a un'attivit\u00e0 di rappresentante per il miliardario arabo Adnan Khashoggi. Dopo un infarto nel 1978, trascorre gli ultimi anni della sua vita a Marbella, dove muore nel 1995.\nVita privata.\nSi sposa una prima volta con l'attrice messicana Rosa Arenas (19 agosto 1933, Caracas) e, in seconde nozze, con la fotomodella svedese Margit Olhson."}
{"id": "1998055", "revid": "287204", "url": "https://it.wikipedia.org/wiki?curid=1998055", "title": "Ramachandrapuram (Medak)", "text": " \nRamachandrapuram \u00e8 una suddivisione dell'India, classificata come \"census town\", di 52.586 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Ramachandrapuram assommava a 52.586 persone, delle quali 27.273 maschi e 25.313 femmine. I bambini di et\u00e0 inferiore o uguale ai sei anni assommavano a 6.117, dei quali 3.160 maschi e 2.957 femmine. Infine, coloro che erano in grado di saper almeno leggere e scrivere erano 36.653, dei quali 20.566 maschi e 16.087 femmine."}
{"id": "1998057", "revid": "729019", "url": "https://it.wikipedia.org/wiki?curid=1998057", "title": "Isole Tupinambarana", "text": "Le Isole Tupinambarana (in portoghese: Ilha Tupinambarana) veniva applicato a un'isola fluviale circondata dal Rio delle Amazzoni nei suoi bracci (Rio delle Amazzoni, Madeira, Sucunduri e Abacaxis) nello Stato Amazonas del Brasile. \nGeografia.\nAttualmente, \u00e8 stata tagliata in quattro parti completamente separate da canali naturali come quello che la isolava dal resto della terraferma del Sud America. Dunque non si tratta pi\u00f9 di un'unica isola, ma di quattro isole. L'area totale di queste isole ammonta a circa 11.850\u00a0km\u00b2, rendendola l'Isola Tupinambarana la seconda maggiore isola fluviale nel mondo, dopo l'Isola Bananal.\nIl gruppo di isole \u00e8 per la maggior parte coperto dalla selva, ed \u00e8 accessibile soltanto per fiume o aria. Ha una piccola catena montuosa, e vi si trova la citt\u00e0 di Parintins, nota per il suo festival folklorico. Esistono resti di un villaggio costruito negli anni trenta del XX secolo da coloni giapponesi che coltivavano la juta."}
{"id": "1998059", "revid": "287204", "url": "https://it.wikipedia.org/wiki?curid=1998059", "title": "Ramachandrapuram (Godavari Orientale)", "text": "Ramachandrapuram \u00e8 una suddivisione dell'India, classificata come \"municipality\", di 41.279 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 51' 0 N e 82\u00b0 1' 0 E e ha un'altitudine di 9 .\nSociet\u00e0.\nEvoluzione demografica.\nAl censimento del 2001 la popolazione di Ramachandrapuram assommava a 41.279 persone, delle quali 20.663 maschi e 20.616 femmine. I bambini di et\u00e0 inferiore o uguale ai sei anni assommavano a 4.311, dei quali 2.228 maschi e 2.083 femmine. Infine, coloro che erano in grado di saper almeno leggere e scrivere erano 28.850, dei quali 15.211 maschi e 13.639 femmine."}
{"id": "1998060", "revid": "287204", "url": "https://it.wikipedia.org/wiki?curid=1998060", "title": "Don Jaime de Mora y Aragon", "text": ""}
{"id": "1998061", "revid": "125237040", "url": "https://it.wikipedia.org/wiki?curid=1998061", "title": "Suomi KP-31", "text": "Il Suomi Kone Pistooli 31 (\"Pistola Mitragliatrice Finlandese 31\") \u00e8 una pistola mitragliatrice di fabbricazione finlandese adoperata nella seconda guerra mondiale. La Suomi-konepistooli KP-31 \u00e8 solitamente abbreviata in \"Suomi KP\".\n\u00c8 considerata una delle migliori pistole mitragliatrici della seconda guerra mondiale; ebbe un tale successo che l'Unione Sovietica ne copi\u00f2 alcune caratteristiche nella pistola mitragliatrice PP\u0160-41, come il caricatore. L'arma finlandese vantava un'accuratezza di lavorazione molto superiore, comparata con la rustica produzione di massa del PP\u0160-41. Possedeva una durabilit\u00e0 superiore rispetto all'analogo russo.\nStoria.\nNegli anni venti del XX secolo venne fondata in Finlandia la \"Konepistooli Oy\" (letteralmente \"Compagnia Pistola Mitragliatrice\" in finlandese), una commissione militare per le armi portatili diretta dal maestro armaiolo Aimo Johannes Lahti, e da tre suoi colleghi (capitano V. Korpela, tenente Y. Koskinen e tenente L. Boyer-Spoof). L'obiettivo era di produrre un moschetto automatico con un calibro efficace, facile da usare e trasportare, abbastanza robusto da sopportare le tremende condizioni dell'inverno finlandese e il cui volume di fuoco fosse tale da permettere a ogni soldato di provvedere da s\u00e9 al fuoco d'appoggio o di sbarramento, alle distanze normali di combattimento.\nCi si rese presto conto che per tali caratteristiche l'arma doveva essere il pi\u00f9 semplice possibile (per garantire la facilit\u00e0 di addestramento) ma al tempo stesso estremamente robusta e ben fatta (per funzionare in ogni condizione) e anche precisa. Inizialmente vennero prodotti dei prototipi nel calibro 7,65 Parabellum allora usato dall'esercito finlandese, come la m/22 (1924) e la \"Kone Pistooli 26\" (KP-26 o m/26) dalla quale, nel 1931, scatur\u00ec la pistola mitragliatrice KP-31 disegnata dal duo Koskinen e Lahti. Fu scelto il calibro 9x19mm Parabellum, che allora si imponeva come il pi\u00f9 adatto a tale categoria di armi, e vennero presentati ai militari i primi esemplari che non presentavano nessuna caratteristica d'avanguardia, ma erano eccezionalmente ben fatti; ci\u00f2 che era davvero rimarchevole erano i caricatori impiegati, ad astuccio da 30 e 50 colpi e a tamburo da 71 colpi, fra i pi\u00f9 efficienti e affidabili mai prodotti e che vennero intensamente studiati dagli esperti. Per soddisfare le richieste dei militari, l'arma era molto precisa e il volume di fuoco di 750 colpi al minuto era elevato per i suoi tempi.\nIl Suomi KP-31 fu accettato dall'esercito ed entr\u00f2 in produzione nel 1931, prodotto presso la societ\u00e0 \"Tikkakoski Oy\", cui Lahti e i suoi soci cedettero la licenza di produzione, non avendo gli impianti per produrre l'arma su scala industriale. All'inizio della guerra d'Inverno del 1939-40 le forze finlandesi ricevettero quattromila KP-31. Il famoso cecchino Simo H\u00e4yh\u00e4 usava spesso quest'arma, assieme al fucile Mosin-Nagant. Nel corso della guerra, il KP-31 si rivel\u00f2 capace di sopportare qualsiasi maltrattamento e di funzionare con sicurezza anche nelle pi\u00f9 proibitive condizioni. I soldati finlandesi lo giudicarono ideale per i combattimenti nelle foreste finniche, dove gli scontri, spesso a distanza ravvicinata, con le truppe sovietiche si accendevano improvvisi e violentissimi: celebri furono i reportage dell'inviato di guerra Indro Montanelli che descrisse le incursioni dei reparti sciatori finlandesi, con le lampade appese al petto e i mitra che sommergevano di raffiche le colonne sovietiche.\nEntro il 1944, il Suomi KP-31 venne prodotto in Finlandia in oltre 50.000 esemplari; fu anche prodotto sotto licenza in Svezia, Danimarca, e Svizzera. Alcuni esemplari vennero acquistati dalla polizia polacca nel 1939 e il KP-31 apparve anche nella guerra civile spagnola, da ambo gli schieramenti. Alcuni esemplari erano ancora in servizio in Scandinavia nel 1990, il che testimonia la qualit\u00e0 costruttiva dell'arma. \nTecnica.\nMeccanicamente il Suomi KP-31 non presenta nessuna caratteristica notevole: il funzionamento \u00e8 il classico a massa battente (\"blowback\") quindi a sfruttamento diretto della forza di rinculo. Castello e manicotto di raffreddamento sono tubolari, ciascuno in un unico pezzo di acciaio forgiato, e l'otturatore con la sua molla di recupero \u00e8 alloggiato nel castello. Il tutto \u00e8 avvitato al calcio di legno in un solo pezzo. Gli organi di mira sono un mirino a lama, fisso, e un raffinato alzo a tangente graduato fino a 500 m, il che contribuisce alla notevole precisione balistica dell'arma. La manetta di armamento \u00e8 posta all'estremit\u00e0 posteriore del castello, in modo da essere facilmente azionata anche con i guanti, il che elimina anche la necessit\u00e0 di una fessura nel castello attraverso la quale terra, polvere e sporcizia potrebbero penetrare nell'arma.\nCi\u00f2 che \u00e8 notevole \u00e8 il livello qualitativo dei materiali, forgiati e fresati nei migliori acciai disponibili. La canna \u00e8 lavorata massicciamente e con alta precisione. Il calcio \u00e8 di frassino o noce, trattato in modo da essere insensibile agli agenti atmosferici. Caratteristica interessante del Suomi \u00e8 che il manicotto di raffreddamento pu\u00f2 essere smontato, ruotando una levetta posta all'estremit\u00e0 anteriore del fusto, in modo da scoprire la canna che pu\u00f2 cos\u00ec essere rimossa: questo sia per facilitare la pulizia sia per sostituirla in caso di fuoco prolungato. Un selettore di tiro posto di fronte al ponticello del grilletto permette di selezionare il fuoco semiautomatico, automatico o di mettere l'arma in sicura. Il grilletto se non \u00e8 premuto tiene bloccato l'otturatore anche in chiusura oltre che in apertura, allo scopo di impedire spari accidentali in caso di urti.\nI caricatori sono l'elemento pi\u00f9 interessante poich\u00e9 sono fra i pi\u00f9 affidabili e robusti mai prodotti e coniugano autonomia di fuoco con sicurezza d'uso: il caricatore standard del KP-31 \u00e8 a tamburo da 71 colpi con molla a spirale, preferito dai soldati perch\u00e9 sebbene pesante (circa 2,5 kg) consentiva un'eccellente autonomia di fuoco. Ma vennero largamente impiegati anche dei caricatori ad astuccio da 50 colpi, e dopo la guerra venne introdotto un caricatore pi\u00f9 tradizionale da 36 colpi.\nAltre versioni che apparvero nel corso della guerra furono il KP-31 SJR, munito alla volata di un compensatore di rinculo a intagli verticali, che aumentava la lunghezza a 910 mm, e il KP-31 Korsu, versione accorciata lunga 745 mm. Il KP-31 forn\u00ec prestazioni eccellenti per tutto il suo lunghissimo servizio nelle forze armate finlandesi e per i suoi tempi fu una delle armi pi\u00f9 ammirate e copiate."}
{"id": "1998064", "revid": "599013", "url": "https://it.wikipedia.org/wiki?curid=1998064", "title": "Andrej Teterjuk", "text": ""}
{"id": "1998066", "revid": "228587", "url": "https://it.wikipedia.org/wiki?curid=1998066", "title": "Arco di Claudio", "text": "LArco di Claudio era un antico arco di Roma, situato sulla via Lata (attuale via del Corso), all'altezza di piazza Sciarra, subito dopo via del Caravita. Potrebbe essere stato dedicato ai trionfi contro i Britanni, ma anche al padre dell'imperatore, Druso maggiore (nel 41), per le vittorie conseguite \"de Germanis\" (sui Germani). Un pannello appartenuto all'arco di Claudio della Guardia pretoriana (che aveva elevato Claudio ad Imperatore dopo la morte di Caligola), \u00e8 conservato oggi al Museo del Louvre di Parigi.\nStoria e descrizione.\nL'arco era stato eretto nel 51 o 52 per commemorare la conquista della Britannia del 43 ad opera di Claudio, monumentalizzando un'arcata dell'acquedotto dell\"Aqua Virgo\"\nSi trattava di un arco a un solo fornice, decorato con statue dei membri della famiglia imperiale e con trofei. Un grande frammento dell'iscrizione si trova oggi nel cortile del palazzo dei Conservatori (Musei Capitolini), mentre altri frammenti scultorei si trovano sia al Museo Capitolino che nella galleria Borghese."}
{"id": "1998067", "revid": "7336", "url": "https://it.wikipedia.org/wiki?curid=1998067", "title": "Cocciniglie", "text": ""}
{"id": "1998069", "revid": "289247", "url": "https://it.wikipedia.org/wiki?curid=1998069", "title": "Estinzioni di massa", "text": ""}
{"id": "1998071", "revid": "1005847", "url": "https://it.wikipedia.org/wiki?curid=1998071", "title": "Agalega e Saint Brandon", "text": "Agalega e Saint Brandon \u00e8 una dipendenza della Repubblica di Mauritius. Ha una superficie di 71\u00a0km\u00b2 e circa 350 abitanti. Il territorio \u00e8 formato dai due arcipelaghi di Agalega e di Saint Brandon. Il capoluogo \u00e8 Vingt Cinq, sull'isola nord di Agalega."}
{"id": "1998072", "revid": "446353", "url": "https://it.wikipedia.org/wiki?curid=1998072", "title": "Internati Militari Italiani", "text": "Internati Militari Italiani (in tedesco \"Italienische Milit\u00e4rinternierte\" - IMI) \u00e8 la definizione attribuita dalle autorit\u00e0 tedesche ai soldati italiani catturati, rastrellati e deportati nei territori della Germania nei giorni immediatamente successivi alla proclamazione dell'armistizio dell'Italia, l'8 settembre 1943.\nDopo il disarmo, soldati e ufficiali vennero posti davanti alla scelta di continuare a combattere nelle file dell'esercito tedesco o, in caso contrario, essere inviati in campi di detenzione in Germania. Solo il 10 per cento accett\u00f2 l'arruolamento. Gli altri vennero considerati prigionieri di guerra. In seguito cambiarono status divenendo \u201cinternati militari\u201d (per non riconoscere loro le garanzie delle Convenzioni di Ginevra), e infine, dall'autunno del 1944 alla fine della guerra, lavoratori civili, in modo da essere utilizzati come manodopera coatta senza godere delle tutele della Croce Rossa loro spettanti.\nI 600.000 Internati Militari Italiani non furono i soli italiani a popolare i campi di concentramento e di lavoro nazisti. La condizione peggiore fu riservata agli 8.564 deportati per motivi razziali (quasi tutti ebrei), che furono condotti a morire ad Auschwitz e di cui solo in piccola parte furono selezionati per il lavoro coatto (ne moriranno 7.555, quasi il 90%). Ad essi si aggiungono almeno altri 23.826 deportati politici italiani (22.204 uomini e 1.514 donne) i quali non erano condotti direttamente nelle camere a gas, ma erano condannati a morire di sfinimento attraverso le durissime condizioni di lavoro (ne morranno 10.129, circa la met\u00e0).\nL'atteggiamento tedesco.\nNei documenti tedeschi, il proposito di catturare tutti i militari italiani in caso di defezione dell'alleato si manifesta almeno fin dal 28 luglio 1943. Il proposito \u00e8 di farne \"prigionieri di guerra\". Il 20 settembre \u00e8 proprio Hitler a intervenire d'arbitrio affinch\u00e9 la condizione giuridica degli italiani sia ridotta da \"prigioniero\" a \"internato\", e questo nonostante l'avvenuta liberazione di Mussolini dalla prigionia su Gran Sasso e la conseguente immediata proclamazione di uno Stato fascista nei territori italiani occupati dalla Wehrmacht.\nLa derubricazione da \"prigionieri\" a \"internati\" implicava la sottomissione dei deportati a un regime giuridico non convenzionale secondo gli accordi di Ginevra del 1929, e - sebbene formalmente riconosciuti da altre convenzioni - gli \"internati\" in realt\u00e0 venivano a trovarsi in un limbo giuridico legato all'arbitrio totale di Berlino. Il 20 novembre 1943, infatti, il responsabile tedesco respinge le richieste della Croce Rossa Internazionale di poter assistere gli internati perch\u00e9 essi \"non erano considerati prigionieri di guerra\"\nI tedeschi infatti consideravano gli italiani \"traditori\" poich\u00e9 il governo italiano aveva siglato un armistizio con gli anglo-americani (l'armistizio di Cassibile, annunciato dal proclama Badoglio dell'8 settembre 1943). Le truppe internate furono spregiativamente definite \"Badoglio-truppen\" dai tedeschi e reputate infide. Inoltre non era estraneo alle decisioni tedesche anche un fondo di razzismo anti-italiano, come testimonia il diario di Goebbels. Infine Hitler, nonostante la personale amicizia con Mussolini, non intendeva rinunciare a quella che - nei fatti - si rivelava un'ulteriore arma di ricatto verso l'Italia mussoliniana: sostanzialmente si trattava di avere in mano 800.000 ostaggi.\nAl momento della proclamazione dell'Armistizio, l'Italia e la Germania non si potevano considerare formalmente in guerra, cosicch\u00e9 i soldati italiani, definiti giuridicamente dai tedeschi \"franchi tiratori\", furono catturati e internati sotto un regime legale non convenzionale. Dopo la creazione della RSI - non intendendo riconoscere al Regno d'Italia legittimit\u00e0 nel dichiarare guerra alla Germania, il 70% degli ufficiali e il 78% dei soldati internati non prestarono giuramento alla Repubblica Sociale, rimanendo fedeli al giuramento fatto al Re furono lasciati dalle autorit\u00e0 naziste in campi e installazioni \"punitive\". In particolare, gli ufficiali superiori e i generali furono sottoposti a durissime vessazioni e crudelt\u00e0, fra le quali si ricorda particolarmente la marcia dei generali, una \"marcia della morte\", mentre ripiegavano dalla prigionia in Polonia, costellata di vittime.\nLe autorit\u00e0 del Terzo Reich, inoltre, vedevano nella cattura di centinaia di migliaia di italiani una preziosa risorsa di manodopera sfruttabile a piacere. Per questo motivo ostacolarono ogni tentativo da parte della Repubblica Sociale di riportare in Italia grossi contingenti di internati e sabotarono anche il reclutamento dei volontari, cosicch\u00e9 il loro numero fra gli internati rimase estremamente basso.\nIn tutto, vennero formate quattro divisioni:\n1\u00aa Divisione Bersaglieri Italia,\n2\u00aa Divisione Granatieri Littorio,\n3\u00aa Divisione fanteria di marina San Marco,\n4\u00aa Divisione Alpina Monterosa,\nper circa 62.500 effettivi tra truppa e ufficiali.\nTuttavia si nota che - con una delle tante improvvise resipiscenze di Hitler - gi\u00e0 il 15 ottobre 1943 il \"f\u00fchrer\" ordinava di reclutare battaglioni di \"milizia\" fra gli internati italiani, prima ancora dell'arrivo della missione militare della RSI a Berlino, contemporaneamente disponendo di \"isolare\" e \"mettere al sicuro\" coloro i quali facessero propaganda contraria all'arruolamento nelle nuove formazioni\nGli internati furono cos\u00ec impiegati nei campi e nelle fattorie, nelle industrie belliche (alcuni anche nella produzione di V2, incarico nel quale moltissimi persero la vita in condizioni disumane di lavoro), nei servizi antincendio delle citt\u00e0 bombardate.\nSecondo Lutz Klinkhammer il rifiuto di accettare l'aiuto della Croce rossa internazionale per i militari italiani internati in Germania fu basato sul pretesto che la Repubblica Sociale Italiana si era autodichiarata loro \"potenza tutelatrice\", il che port\u00f2 a un netto peggioramento delle loro condizioni. Tale situazione diplomatico-istituzionale condizion\u00f2 negativamente la vita di centinaia di migliaia di italiani, molti dei quali morirono in prigionia. Secondo Klinkhammer questo episodio, come altri, testimonia la natura collaborazionista e persecutoria della RSI.\nI rapporti con la RSI.\nNonostante poi la creazione della RSI, legata a doppio filo con il Terzo Reich, l'atteggiamento tedesco nei confronti degli internati si mantenne rigido, e ben pochi miglioramenti vennero apportati alle condizioni di vita di questi soldati. Secondo lo Schreiber le condizioni giuridiche e reali degli internati furono tali che essi meriterebbero meglio l'appellativo di \"schiavi militari\".\nNei fatti, l'azione personale di Mussolini, di suo figlio Vittorio e dell'ambasciatore repubblicano a Berlino Filippo Anfuso, si risolse in un mezzo fallimento: la missione militare di Rodolfo Graziani, tesa a convincere la Germania a favorire la costituzione di 25 divisioni italiane coi militari internati riusc\u00ec a ottenere solo il permesso di reclutamento fra gli ufficiali, con criteri insindacabili di scelta. Il 26 ottobre, in uno sfogo telefonico, il generale Canevari, comandante della missione militare RSI in Germania, aveva risposto all'ennesimo rifiuto da parte di Keitel di voler concedere alla RSI di procedere ad arruolamenti volontari, \"mi sentirei disonorato se fra tanti internati non si trovassero cinquantamila volontari\".\nFinalmente, nell'estate del 1944, con l'incontro fra il dittatore tedesco e quello italiano in Germania, Mussolini riusc\u00ec a ottenere da Hitler la conversione degli IMI in \"lavoratori civili\", mitigandone le condizioni di vita. Agli ex-IMI tuttavia non fu concesso di rientrare in Italia. La memorialistica dei reduci e le carte dell'ambasciata italiana a Berlino conservate presso la National Archives and Records Administration di College Park (Stati Uniti) dimostrano come stenti, vessazioni e abusi fossero pane quotidiano anche per i soldati che ottennero lo status di \"lavoratore militarizzato\".\nCondizioni di vita e di lavoro.\nI soldati italiani vennero avviati al lavoro coatto nell'industria bellica (35,6%), nell'industria pesante (7,1%), nell'industria mineraria (28,5%), nell'edilizia (5,9%) e nel settore alimentare (14,3%).\nLe condizioni di lavoro degli IMI erano estremamente disagevoli. L'orario settimanale nell'industria pesante era in media di 57,4 ore, nelle miniere di 52,1 (circa nove ore giornaliere), ma spesso si aggiungevano turni lavorativi domenicali. Le professionalit\u00e0 pi\u00f9 richieste erano gli operai specializzati, gli elettricisti, gli artigiani e i meccanici, mentre molti dei non specializzati erano utilizzati nei lavori agricoli. Il luogo di lavoro poteva distare dal campo di internamento dai due ai sei chilometri, sovente da percorrersi a piedi.\nA fronte di un intenso impegno lavorativo non corrispondeva un'alimentazione adeguata. Dai racconti dei reduci si apprende che era prassi comune cercare bucce di patate e rape nelle immondizie, o cacciare piccoli animali come topi, rane e lumache per integrare le magre razioni. Gli internati, secondo le testimonianze, avrebbero dovuto ricevere un salario spettante ai prigionieri di guerra sottoposti a lavoro coatto secondo le Convenzioni internazionali, ma quel salario veniva indicato solo sulla carta e mai corrisposto. Era quasi impossibile procurarsi prodotti per l'igiene personale oppure tabacco da usare a fini personali o come merce di scambio con le guardie.\nLa vita quotidiana era scandita da numerosi controlli e ispezioni e frequenti erano le punizioni anche di carattere corporale con percosse che in alcuni casi provocavano lesioni mortali. Non infrequenti erano le punizioni collettive bench\u00e9 ufficialmente vietate come anche l'inasprimento delle condizioni lavorative o la riduzione del vitto. Gli alloggi consistevano in baracche prive di servizi igienici che ospitavano brande di due o tre piani. A ogni internato veniva assegnato un pagliericcio e due coperte corte.\nAnche l'abbigliamento era insufficiente, gli internati disponevano perlopi\u00f9 della divisa con la quale erano stati catturati. Cosicch\u00e9 quelli che provenivano dal fronte greco o balcanico indossavano divise estive, inadatte all'inverno tedesco. La malattia era spesso una conseguenza delle dure condizioni di vita. Le patologie principali erano la tubercolosi, polmonite, pleurite e disturbi gastro-intestinali. In alcuni lager scoppiarono anche epidemie di tifo.\nFra gli IMI si articol\u00f2 ben presto anche una rete di resistenza, anche solo in modo \"passivo\" vista la situazione coercitiva, contro il nazismo e il fascismo. Furono organizzate cellule e perfino delle radio clandestine.\nNumero degli internati e perdite.\nLo storico tedesco Gerhard Schreiber calcola il numero degli internati militari italiani in circa 800\u00a0000. Marco Palmieri e Mario Avagliano forniscono dati pi\u00f9 dettagliati:\nNon \u00e8 stato stabilito ufficialmente il numero degli IMI deceduti durante la prigionia. Gli studi in proposito stimano cifre che oscillano tra 37\u00a0000 e 50\u00a0000. Fra le cause dei decessi vi furono:\nNavi affondate mentre trasportavano prigionieri italiani dopo l'Armistizio.\nFonti: \nFatti di eroismo.\nMolti internati militari italiani furono protagonisti di fatti o episodi eroici verso altri compagni, nella fede verso la Patria, sempre rifiutando la collaborazione con il nazismo, la R.S.I. e i tedeschi.\nTra questi si ricordano:\nIl ritorno in Patria.\nAlla fine della guerra risultavano 700.000 gli IMI in Germania e in Austria, oltre a 380.000 prigionieri in mano all'esercito britannico.\nLa maggior parte di essi ritorn\u00f2 in patria tra l'estate del 1945 e il 1946. Almeno 40 centri d'accoglienza furono creati nell'Italia settentrionale.\nFurono le stazioni ferroviarie, e i centri d'accoglienza a esse collegati, di Modena, Bologna e Firenze, a smistare la gran massa dei rientranti. Il rientro avvenne su treni merci sovraccarichi. Il 6 giugno fu riaperta la ferrovia del Brennero, da cui cominciarono a defluire 3.000 italiani al giorno, numero che aument\u00f2 a 4.500 a partire da agosto. Nello stesso periodo furono riaperti i varchi svizzeri del San Gottardo e del Sempione, da cui defluirono molti altri ex internati.\nNel complesso, tra maggio e settembre 1945 furono rimpatriati 850.000 ex prigionieri italiani. Le autorit\u00e0 considerarono completo il rimpatrio di massa degli internati italiani alla fine di settembre 1945. A quella data circa l'80% degli IMI erano rientrati in Italia.\nAlcune migliaia di ex IMI finirono nelle mani degli eserciti russo e iugoslavo e, anzich\u00e9 essere liberati, continuarono la prigionia per alcuni mesi dopo la fine della guerra. Le autorit\u00e0 sovietiche, in particolare, rilasciarono i prigionieri italiani solo a partire da settembre 1945. In quel mese ritornarono in patria 10.000 italiani, cui si aggiunsero altri 52.000 che partirono nel mese di ottobre.\nRinvenimenti di salme.\nIn un cimitero di guerra a Dresda sono state trovate le salme di 300 soldati italiani, che si presume siano stati internati nel campo di concentramento di Zeithain, in una zona militare in passato destinata all'addestramento di reparti corazzati sovietici; i corpi di altri internati militari italiani, che erano stati destinati a un lager i cui prigionieri venivano utilizzati in una fabbrica di armi, sono stati rinvenuti nelle fosse di Koselitz e Gr\u00f6ditz. Fra essi il tenente colonnello Michele Toldo, matricola di prigioniero 28195.\nEx internati diventati personaggi noti.\nTra gli IMI si annoverano alcune tra le maggiori personalit\u00e0 della cultura e della politica italiana del dopoguerra:"}
{"id": "1998073", "revid": "767487", "url": "https://it.wikipedia.org/wiki?curid=1998073", "title": "Alpha Centauri (album)", "text": "Alpha Centauri, pubblicato nel 1971, \u00e8 il secondo album del gruppo di musica elettronica tedesco Tangerine Dream.\nDescrizione.\nLa musica presente nell'album \u00e8 molto diversa rispetto al precedente \"Electronic Meditation\", a causa dell'uso massiccio delle tastiere e degli strumenti elettronici, anche se gli strumenti in primo piano restano ancora organo e flauto. L'altra grande differenza rispetto al primo lavoro della band \u00e8 che in questo album vengono creati dei \"paesaggi sonori\" spaziali e oscuri. Infatti \"Alpha Centauri\" \u00e8 considerato seminale per la \"kosmische musik\".\nIl disco vendette 20.000 copie in Germania, ed \u00e8 stato ristampato su CD nel 2000 con una bonus track, \"Ultima Thule Teil 1/2\", al giorno d'oggi singolo quasi introvabile.\nFormazione.\nCrediti.\nComposto, suonato e prodotto da Chris Franke, Edgar Froese e Steve Schroeder.\nRegistrato nel gennaio del 1971 allo Studio Dierks di Stommelen/Koeln.\nIngegnere del suono: Dieter Dierks.\nPittura di copertina: Monique ed Edgar Froese.\nUscite Discografiche in LP.\nNote per i collezionisti.\nLa prima stampa tedesca in LP ha copertina apribile. Le ristampe giapponesi in CD cartonate sono repliche fedeli della copertina originale del vinile, inoltre contengono un bonus CD (Mini-CD 5\") che risulta una replica grafica e musicale fedele al singolo Ultima Thule Teil 1/2. La prima ristampa in CD europea della Jive Electro possiede front cover e copertina differente dall'originale. Le stampa italiana in LP della PDU, come le altre ristampe europee e mondiali, non hanno la copertina apribile e quindi non possiedono le note, soltanto i crediti sul retro di copertina. Nella ristampa in vinile della Virgin Records l'album \u00e8 stato affiancato dal quarto LP dei Tangerine Dream intitolato Zeit, la copertina in questo caso \u00e8 apribile ma la foto interna non \u00e8 quella originale. Le ristampe in CD, dal 1996 in poi, sono tutte rimasterizzate e possiedono note aggiuntive sulla band e sull'album, sono tuttavia carenti dei crediti originali che si possono rilevare nelle stampe in LP della OHR, della PDU e della Relativity Records. Nell'edizione in CD del 2002 \u00e8 stata aggiunta una \"bonus track\" ricavata dal singolo \"Ultima Thule\"."}
{"id": "1998074", "revid": "287204", "url": "https://it.wikipedia.org/wiki?curid=1998074", "title": "Universit\u00e0 degli studi di Antananarivo", "text": "L'Universit\u00e0 degli Studi di Antananarivo (in francese \"Universit\u00e9 de Tananarive\") \u00e8 la principale universit\u00e0 pubblica del Madagascar, che si trova nella capitale Antananarivo. \nSi afferm\u00f2 come il principale centro per l'istruzione nel paese, e venne ribattezzata Universit\u00e0 degli Studi del Madagascar nel 1961. \nL'universit\u00e0 principale apr\u00ec cinque sedi distaccate a Antsiranana, Fianarantsoa, Toamasina, Toliara e Mahajanga.\nNel 1988, tutte le filiali distaccate sono diventate indipendenti l'una dall'altra; l'Universit\u00e0 degli studi del Madagascar \u00e8 da allora rinominata Universit\u00e0 di Antananarivo."}
{"id": "1998080", "revid": "729019", "url": "https://it.wikipedia.org/wiki?curid=1998080", "title": "Carcinoma embrionale", "text": "Il carcinoma embrionale \u00e8 una forma tumorale maligna non seminomatosa del testicolo.\nEpidemiologia.\nCompare pi\u00f9 frequentemente tra i 20 e i 30 anni, i fattori di rischio sono quelli condivisi da altre forme del tumore del testicolo.\nAnatomia patologica.\nSi mostra come formazione solida, ha zone necrotiche ed emorragiche.\nLe cellule possono avere un diverso grado di displasia e alterazioni nucleari, si notano figure mitotiche e crescita in cordoni anche in forme anaplastiche."}
{"id": "1998081", "revid": "599013", "url": "https://it.wikipedia.org/wiki?curid=1998081", "title": "Roberta D'Adda", "text": "Ha fatto parte della rosa della nazionale italiana che ha partecipato ai campionati europei nel 2009 e nel 2013, vestendo la maglia azzurra della nazionale in 87 incontri e realizzando 2 reti.\nCarriera.\nClub.\nEsordi.\nD'Adda si avvicina allo sport fin da giovanissima, praticando dai 4 ai 12 anni ginnastica artistica, nuoto e pallavolo, tuttavia condivide con il fratello la passione per il calcio giocando con i maschietti all'oratorio parrocchiale. Riuscendo a superare la diffidenza dei genitori, scoperta l'esistenza di una squadra di calcio interamente femminile vicino a casa, decise di proporsi all'A.S. Verderio di Verderio Inferiore, squadra della provincia di Lecco, iniziando cos\u00ec il suo percorso calcistico. Dopo un primo periodo in cui si limit\u00f2 ad allenarsi,dai 14 anni venne inserita in rosa prima con le giovanili e, dalla stagione 1997, con la prima squadra, ricoprendo il ruolo di come trequartista e iniziando a condividere le sorti della squadra nella scalata dalla Serie D alla Serie C fino al 1999.\nFiammamonza.\nDurante il calciomercato estivo 2000 avviene il passaggio alla , appena ritornata in Serie A dopo un anno di cadetteria, dove rimane per otto stagioni consecutive, condividendo con un organico competitivo importanti traguardi sia personali che per la societ\u00e0. Al termine del campionato di Serie A 2005-2006 D'Adda e compagne festeggiano il primo scudetto per la societ\u00e0 monzese e all'inizio della stagione successiva la Supercoppa italiana 2006 battendo per 1-0 il , detentore della Coppa Italia 2005-2006. Grazie ai risultati acquisiti in campionato D'Adda ha l'opportunit\u00e0 di debuttare in UEFA Women's Cup, l'allora denominazione del torneo internazionale per club organizzato dalla Union of European Football Associations, per la stagione 2006-2007. Scende in campo gi\u00e0 l'8 agosto 2006, in occasione del primo incontro del primo turno di qualificazione, dove a \u0160iauliai la Fiamma supera per 1-0 le avversarie del SFK 2000.\nBardolino Verona.\nNel 2008, assieme alla compagna di reparto Viviana Schiavi, si trasferisce alle campionesse in carica del Bardolino Verona, dove all'apertura della stagione 2008-2009 vince subito un'altra Supercoppa e contribuisce a far conquistare al termine del campionato il quarto scudetto, nonch\u00e9 il secondo personale, alla societ\u00e0 veronese. D'Adda veste la maglia gialloblu anche per la stagione successiva\nBrescia.\nNell'estate 2010 \u00e8 uno dei nuovi acquisti del , assieme a Valentina Boni, Venusia Paliotti, Carla Brunozzi, provenienti dal Bardolino Verona, e Monica Gamba, proveniente dall'.\nAl termine della stagione 2011-2012 conquista la Coppa Italia nella sofferta finale del 2 giugno 2012, dove il Brescia supera le avversarie del per 3-2 solo ai tempi supplementari. Nel campionato 2013-2014 vince con la maglia delle leonesse il suo terzo scudetto personale, mentre nella stagione successiva conquista la Supercoppa 2014 e la Coppa Italia. Nell'annata 2015-2016 arriva il \"double\" campionato-Coppa Italia, che si aggiunge alla vittoria della Supercoppa 2015. Al termine della stagione 2016-2017, che si era aperta con la conquista della Supercoppa 2016, lascia il Brescia. Chiude la sua esperienza in biancazzurro con 176 presenze in campionato e 6 reti, alle quali si aggiungono le 11 presenze in Champions League.\nSassuolo.\nDurante il calciomercato estivo 2017 decide di trasferirsi al neopromosso in Serie A. D'Adda, che indossa la fascia di capitano, contribuisce alla sofferta salvezza della squadra che, giunta nona in campionato, \u00e8 costretta a giocarsi la permanenza in massima divisione nel play-out sulla (vinto 3-0). Al termine della stagione 2017-2018 D'Adda decide di lasciare la societ\u00e0 dopo aver collezionato 21 presenze in campionato, pi\u00f9 quella nel play-out, e 4 presenze in Coppa Italia.\nInter.\nNel luglio 2018 passa quindi all', che nell'ottobre successivo cede il titolo sportivo all'Inter. Con le nerazzurre vince il campionato di Serie B, ottenendo la promozione in massima serie. Dopo una stagione in Serie A a inizio luglio 2020 annuncia il ritiro dal calcio giocato, all'et\u00e0 di 38 anni.\nNazionale.\nPer D'Adda la convocazione con la nazionale italiana arriva piuttosto avanti nella carriera. L'allora commissario tecnico Pietro Ghedin la inserisce in rosa nella squadra impegnata alla fase di qualificazione del campionato europeo di Finlandia 2009 facendola debuttare il 27 ottobre 2007, nell'incontro vinto per 3-1 sulle avversarie dell'. Condivide con le compagne il percorso che vede l'Italia conquistare l'accesso alla fase finale e, inserita nel gruppo C, superare al secondo posto la fase a gironi, per poi essere eliminata per 2-1 dalla che al termine del torneo si aggiudicher\u00e0 il settimo titolo, ai quarti di finale. Ghedin continua a convocarla anche durante le qualificazioni al Mondiale di Germania 2011. La speranza della qualificazione alla fase finale, che alle Azzurre manca dall'edizione di USA 1999, si infrange proprio con gli che nell'ultimo incontro di play-off tra le rappresentanti di UEFA e CONCACAF, vede prevalere le statunitensi per 2-0.\nCon l'avvicendamento di Ghedin con il Campione del Mondo 1982 Antonio Cabrini nel 2012, D'Adda continua a ricevere la fiducia dal nuovo selezionatore, inserendola fin dalle qualificazioni dell'Europeo di Svezia 2013. Nuovamente condivide con le compagne il percorso che vede l'Italia prevalere nel gruppo 1, conquistando l'accesso alla fase finale e, inserita nel gruppo A, superare al secondo posto la fase a gironi, per poi essere nuovamente eliminata ai quarti di finale dalla Germania, nell'incontro del 21 luglio 2013 perso a V\u00e4xj\u00f6 per 1-0, che al termine del torneo porter\u00e0 a otto i trofei in bacheca.\nD'Adda continua ad essere impiegata fino alle qualificazioni al Mondiale di Canada 2015, dove l'Italia \u00e8 inserita nel Gruppo 2. In quella fase \u00e8 anche autrice di una rete nell'incontro vinto dalle Azzurre 15-0 sulle avversarie della Repubblica di , che rimarr\u00e0 l'unica in tutta la sua carriera in maglia azzurra. Gioca fino alla doppia finale di play-off per l'ultimo posto disponibile, dovendo ancora una volta cedere l'accesso questa volta in favore dei quando nell'incontro di ritorno del 27 novembre 2014 le \"Oranje\" superano l'Italia per 2-1. Quella per D'Adda sar\u00e0 anche l'ultima partita in un incontro ufficiale UEFA.\nAlle convocazioni ufficiali per i tornei UEFA e FIFA si aggiungono quelle nei tornei a invito, dove D'Adda viene pi\u00f9 volte inserita in rosa per la Cyprus Cup, con l'ultima convocazione di Cabrini all'edizione 2014."}
{"id": "1998082", "revid": "599013", "url": "https://it.wikipedia.org/wiki?curid=1998082", "title": "Gianfranco De Bernardi", "text": "Carriera.\nEsordisce in Serie B con la squadra della sua citt\u00e0, la Pro Patria, non ancora diciottenne a fianco del cannoniere Muzzio che giocher\u00e0 con lui anche in futuro, sotto la guida tecnica di Franco Pedroni.\nDi lui si interessa Paolo Mazza della SPAL che vuole dare a Fabbri i migliori giovani che pu\u00f2 rastrellare sul mercato per le sue formazioni De Martino e Primavera.\nEsordisce in Serie A il 27 ottobre 1963 in un derby casalingo contro i futuri campioni d'Italia del . In quel campionato scende in campo 4 volte ma iniziano alcuni acciacchi che lo perseguiteranno per tutta la sua breve carriera.\nRetrocessa la SPAL in Serie B, De Bernardi inizia come titolare a diciannove anni. Vince anche, sempre con Fabbri allenatore, lo scudetto Primavera accanto ad altri calciatori, nati tra il 1945 ed il 1947, che poi esordiranno tutti in prima squadra come Capello, Pasetti, Moretti, Pezzato, Bertuccioli e Reja.\nDe Bernardi seguita per\u00f2 ad avere problemi fisici che lo fanno spesso allontanare dall'orbita della prima squadra. Promossa la SPAL in Serie A, viene ceduto in prestito alla Reggiana, in Serie B, dove gioca una manciata di partite. Le sue prestazioni verranno sempre limitate dagli infortuni.\nTornato alla SPAL nel 1967, viene impiegato nel campionato De Martino che vede la SPAL ancora una volta aggiudicarsi lo scudetto. A fine campionato Petagna tenta anche un rilancio di De Bernardi in Serie A, schierandolo 3 volte ma la SPAL retrocede. L'ultima partita di De Bernardi in Serie A \u00e8 quella del 28 aprile 1968 nella gara interna vinta contro l'Atalanta.\nTorna poi di nuovo in C con la Del Duca Ascoli assieme a Moretti, anch'egli con la carriera stroncata da un grave infortunio, per poi passare di nuovo alla Pro Patria e chiudere nel 1972, a soli 27 anni, la sua carriera.\nRitiratosi dal calcio si \u00e8 stabilito in provincia di Ferrara."}
{"id": "1998086", "revid": "123733263", "url": "https://it.wikipedia.org/wiki?curid=1998086", "title": "Stato di democrazia classica", "text": "Lo Stato di democrazia classica \u00e8 la forma di stato (l'insieme dei rapporti intercorrenti tra governanti e governati) adottata dalle rivoluzioni nordamericane e francesi a oggi in gran parte dell'Occidente.\nPremessa.\nL'ordinamento giuridico \u00e8 l'insieme delle norme giuridiche che regolano la vita di una societ\u00e0. Lo Stato \u00e8 l'ordinamento giuridico integrato da un governo, cio\u00e8 da un apparato autoritario che, essendo munito di un potere \"originario\" (indipendente da ogni altro potere esterno allo Stato) e \"di signoria\" (superiore a ogni altro potere interno allo Stato - la sovranit\u00e0 dello Stato), \u00e8 idoneo a curare la generalit\u00e0 degli interessi dello Stato (la politicit\u00e0 dello Stato), da un popolo, cio\u00e8 una collettivit\u00e0 sottoposta al governo (la corporativit\u00e0 dello Stato), da un territorio, cio\u00e8 uno spazio sottoposto al governo (la \"territorialit\u00e0 dello Stato\"), e da una continuit\u00e0, cio\u00e8 un tempo sottoposto al governo (la continuativit\u00e0 dello Stato).\nPrincipi fondamentali.\nI principi fondamentali dello Stato di democrazia classica sono:\nIstituti fondamentali.\nGli istituti fondamentali dello Stato di democrazia classica hanno origine britannica, francese e nordamericana.\nAl contributo della Gran Bretagna sono da attribuire la monarchia costituzionale (la monarchia caratterizzata dalla presenza, accanto al capo dello stato, di altri organi quali le assemblee legislative, con lui esercitanti in rango paritario la potest\u00e0 di governo), l'irresponsabilit\u00e0 del capo dello stato, il parlamento bicamerale (con almeno una camera eletta a suffragio universale) e la tutela giurisdizionale delle pi\u00f9 essenziali libert\u00e0 civili, che la Francia avrebbe teorizzato come assolutamente irrinunciabile e insopprimibile da parte dello Stato.\nAl contributo della Francia sono da attribuire il principio della divisione dei poteri (il principio secondo il quale le funzioni dello Stato devono essere distribuite tra gruppi di organi diversi \u2013 potere legislativo, potere esecutivo e potere giudiziario \u2013 e che gli Stati Uniti d'America avrebbero attuato in modo particolarmente rigido) e il principio della sovranit\u00e0 popolare.\nAl contributo degli Stati Uniti d'America sono da attribuire la struttura federale dello stato (con una seconda camera che rappresenti paritariamente gli stati-membri) e il controllo giurisdizionale della costituzionalit\u00e0 delle leggi."}
{"id": "1998088", "revid": "125106823", "url": "https://it.wikipedia.org/wiki?curid=1998088", "title": "Phaedra (album)", "text": "Phaedra \u00e8 il quinto album in studio del gruppo musicale tedesco Tangerine Dream, pubblicato dalla Virgin nel 1974.\nPrimo album del gruppo ad adottare il Moog e i sequencer, \"Phaedra\" inaugur\u00f2 il successo internazionale per i Tangerine Dream, raggiungendo nel Regno Unito la posizione numero 15 nella classifica degli album pi\u00f9 venduti dell'anno e ottenendo un disco d'oro in Australia (il primo della formazione). Nonostante ci\u00f2, in Germania vendette solo 6.000 unit\u00e0, la met\u00e0 di \"Alpha Centauri\".\nIl titolo dell'album fa riferimento all'omonimo personaggio mitologico.\nI brani.\nPhaedra.\nFrutto di una jam session, la title-track, presenta un'introduzione inquietante, alla quale seguono un crescendo costante del ritmo di un pattern, e l'assolo di un sintetizzatore. Dopo circa dieci minuti, un coro interrompe la prima parte della composizione e introduce la seconda, che termina con una melodia dei moog.\nMysterious Semblance at the Strand of Nightmares.\nDopo cinquanta secondi, in cui si sentono le voci di bambini che giocano, in \"Mysterious Semblance at the Strand of Nightmares\" vi \u00e8 un brevissimo silenzio colmato dagli accordi di un mellotron che danno inizio al pezzo vero e proprio. Il brano si sviluppa interamente sullo stesso tema melodico.\nMovements of a Visionary.\nLa terza \"Movements of a Visionary\", pur seguendo la vena musicale del gruppo, inizia in modo assai sperimentale e \"cosmico\", sfruttando il riverbero della voce di Christopher Franke. In un secondo momento, la traccia diviene pi\u00f9 dinamica e simile alla prima parte della title track.\nSequent C.\nLa conclusiva e brevissima \"Sequent C\" \u00e8 stato composto e suonato dal solo Peter Baumann, che esegue una melodia con il flauto, su cui poi ne costruisce un'altra, dando al pezzo un'atmosfera malinconica.\nLa copertina.\nLa copertina, piuttosto indefinita, \u00e8 stata sottoposta a varie interpretazioni: alcuni credono che sia il profilo alterato di una persona, altri pensano che sia la veduta panoramica di un paesaggio extraterrestre.\nRiconoscimenti.\nNel giugno del 2015 la rivista \"Rolling Stone\" ha collocato l'album alla ventitreesima posizione dei 50 migliori album progressive di tutti i tempi."}
{"id": "1998089", "revid": "204012", "url": "https://it.wikipedia.org/wiki?curid=1998089", "title": "Corionepitelioma", "text": ""}
{"id": "1998093", "revid": "287204", "url": "https://it.wikipedia.org/wiki?curid=1998093", "title": "Sattenapalle", "text": "Sattenapalle \u00e8 una suddivisione dell'India, classificata come \"municipality\", di 51.350 abitanti, situata nel distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 23' 60 N e 80\u00b0 10' 60 E e ha un'altitudine di 70 .\nSociet\u00e0.\nEvoluzione demografica.\nAl censimento del 2001 la popolazione di Sattenapalle assommava a 51.350 persone, delle quali 25.617 maschi e 25.733 femmine. I bambini di et\u00e0 inferiore o uguale ai sei anni assommavano a 6.234, dei quali 3.186 maschi e 3.048 femmine. Infine, coloro che erano in grado di saper almeno leggere e scrivere erano 30.975, dei quali 17.547 maschi e 13.428 femmine."}
{"id": "1998096", "revid": "697352", "url": "https://it.wikipedia.org/wiki?curid=1998096", "title": "TCF (rete televisiva)", "text": "TCF, precedentemente conosciuta come Tele Cine Forum, \u00e8 un'emittente televisiva locale con sede a Messina.\nL'editore era la cooperativa \"Telecineforum\", che dal 1984 si occupava di produzione e post produzione video, presieduta dal presidente Ubaldo Vinci. TCF fu costituita inizialmente come emittente comunitaria presso la sede di Messina dell'Istituto Don Orione con la realizzazione di tutti gli impianti di bassa e alta frequenza a cura di tre tecnici: Angelo Di Russo, Piero Ingegnoso e Antonino Carrisi.\nNel mese stesso di luglio iniziarono le prime dirette, tramite una regia mobile, in occasione del torneo internazionale di tennis, e in seguito anche eventi musicali e folkloristici.\nLa programmazione, basata principalmente su film, telefilm, cartoni animati e produzioni proprie (documentari in maggior parte realizzati dalla cooperativa), andr\u00e0 avanti senza nessun legame a syndication.\nPer diversi mesi TCF ha intrapreso uno scambio di programmi con l'emittente pugliese Telenorba e successivamente viene potenziato l'organico interno permettendo l'80% di autoproduzioni.\nI tecnici di quel periodo erano: Antonino Carrisi (tecnico audio e montatore rvm), Piero Ingegnoso (responsabile tecnico, responsabile del personale tecnico e regista), Angelo Di Russo (regista e coordinatore mezzo mobile), Roberto Travia, Francesco Gambadoro, Domenico Giacoppo, Gianfranco Arn\u00f2, Natale Teletta, Geri Sorrenti, Giacomo Molonia (operatori di ripresa), Luisa Giunta, Valentina Anastasi, Ivan Vinci (montatori rvm).\nNel 1992 la crisi della cooperativa port\u00f2 alla cessione del ramo d'azienda all'imprenditore messinese Alfredo Schipani che la condusse fino al 1998, quando venne rilevata dall'imprenditore radiofonico di Studio 55, Emanuele Giaimo, che la possiede ancora oggi.\nL'emittente \u00e8 stata la prima sul territorio messinese dotarsi di una regia interamente digitale basata su acquisizione in Mpeg2 e di quattro postazioni di montaggio con server e macchine player digitali."}
{"id": "1998099", "revid": "767487", "url": "https://it.wikipedia.org/wiki?curid=1998099", "title": "Teste rasate", "text": "Teste rasate \u00e8 un film del 1993, diretto da Claudio Fragasso e tra gli altri interpretato da Gianmarco Tognazzi e Giulio Base.\nLa storia fa da sfondo ad uno scenario molto cupo e violento, nel quale vengono narrate le vicende di un gruppo di skinhead nazisti che agisce nella degradata periferia sud di Roma.\nTrama.\nMarco \u00e8 un ventiduenne nullafacente proveniente dalla malfamata periferia sud di Roma. Un giorno, su un autobus, assiste ad un episodio in cui uno zingaro ubriaco infastidisce alcune donne. A salvarle interviene uno skinhead del quartiere, Saverio detto \"il F\u00fchrer\" che, incurante del coltello che il malvivente brandisce, pesta a sangue il nomade, mettendolo in fuga.\nAttratto dal suo modo di fare e dal carattere spavaldo, Marco lo segue fino alla sede degli skinhead, che all'inizio lo respingono, per accettarlo infine nel gruppo, provocandone l'allontanamento dalla sua precedente compagnia. I suoi vecchi amici cercano di persuaderlo a non frequentare gente cos\u00ec razzista, che picchia in maniera indiscriminata chi non \u00e8 come loro. Alla discussione partecipa anche Riccardo, un gioielliere ebreo, il quale gli spiega che il nazismo ha portato solo morte e distruzione, ma ormai Marco \u00e8 cos\u00ec attratto dagli ideali gerarchici e razzisti che si allontana da tutti. Alcune sere pi\u00f9 tardi decide di danneggiare l'oreficeria gestita dallo stesso ebreo per farsi accettare dal gruppo degli skinhead. Dopo l'atto vandalico, Marco comincia a partecipare a spedizioni punitive contro immigrati neri, anche se allo stesso tempo ha come ragazza la bella Zaira, la colf somala della vicina di casa, che nasconde ai suoi nuovi amici.\nGli atti di violenza continuano, anche se in occasione di alcune azioni particolarmente crudeli (il taglio della lingua di uno spacciatore di colore o il bruciarne vivo un altro) ha dei momenti di pentimento. La madre Roberta cerca di persuaderlo a lasciare quella vita di falsi ideali, ma senza successo. Una sera Marco decide di tornare nell'oreficeria di Riccardo, gi\u00e0 vandalizzata da lui in precedenza, per orinarci, ma viene scoperto dal proprietario. Riccardo inizia a raccontargli che si era salvato da un campo di sterminio, perch\u00e9 molti nazisti, al di l\u00e0 dell'atteggiamento virile, erano omosessuali, cos\u00ec si era prostituito con uno di essi per avere salva la vita. All'arrivo della polizia l'orefice decide di non denunciarlo, destando la sorpresa del ragazzo.\nUn giorno Marco viene a sapere che i suoi amici skinhead stanno raccogliendo denaro da destinare ai camerati tedeschi (la \"fratellanza\"), ma i soldi non sono ancora sufficienti. Nel tentativo di racimolare la cifra necessaria, il giovane cerca di truffare Zaira, ma quando questa scopre l'inganno tra i due scoppia un violento litigio, durante il quale Marco si scaglia su di lei, picchiandola selvaggiamente. Guardandosi allo specchio dopo averle sottratto i soldi, Marco quasi non si riconosce pi\u00f9 nella persona che \u00e8 diventata. Proprio mentre, forse pentito, torna da lei, la ragazza, armatasi di un coltello per difendersi, involontariamente lo ferisce. A questo punto Marco reagisce tornando sui suoi passi.\nDopo avere corso come un pazzo per portare il denaro, appena giunto nel covo si accascia mortalmente ferito, mentre gli skinhead, invece di aiutarlo, afferrano i soldi e si dileguano, lasciando il ragazzo a morire da solo.\nAi funerali di Marco sono presenti la madre, i suoi vecchi amici ed anche Riccardo, mentre gli skinhead che lo hanno tradito e lasciato morire, intervengono urlando slogan di fronte a loro, lasciandoli esterrefatti in quanto essi sfruttano la morte di Marco per fare propaganda e nuovi proseliti, e in quell'occasione altri due giovanissimi, amici di Marco, restano infatti affascinati dal gruppo.\nCuriosit\u00e0.\n\"Teste rasate\" usc\u00ec a Roma nel giugno del 1993 in una sola sala al Colarienzo con un grande successo di pubblico, e in poche altre citt\u00e0 con una distribuzione indipendente; in seguito alla sua distribuzione in VHS nel circuito home video, \u00e8 per\u00f2 divenuto un \"cult\" tra i giovani, specialmente tra quelli appartenenti a gruppi politici riconducibili all'estrema destra, nonostante la pellicola sia palesemente critica nei confronti degli skinhead nazisti e dell'ideologia neonazista. Il film venne proiettato in tutte le scuole italiane, grazie al sostegno di Agiscuola che lo difese anche in censura per evitare il divieto ai 18 anni. Il film cost\u00f2 200 milioni di vecchie lire e fu girato in tre settimane. Ma solo al Colarienzo di Roma, incass\u00f2 500 milioni di vecchie lire nelle prime due settimane di programmazione, divenendo un caso. Presentato al Festival del cinema italiano di Villerupt, vinse il premio della giuria giovane e il premio del pubblico. Nello stesso anno partecipa al Festival di Bastia in Corsica, dove vince come miglior film e migliore colonna sonora. Partecipa al festival di Annency e al festival di Stoccolma.\nLa colonna sonora del film \u00e8 stata realizzata dal musicista Sergio Cammariere, allora ancora sconosciuto al grande pubblico, e da Eugenio Bennato, fratello di Edoardo.\nRoberta, la madre del protagonista Marco (Gianmarco Tognazzi), \u00e8 interpretata da Franca Bettoja, madre di Gianmarco Tognazzi anche nella realt\u00e0."}
{"id": "1998100", "revid": "4252", "url": "https://it.wikipedia.org/wiki?curid=1998100", "title": "Cantina dei Santi", "text": "La Cantina dei Santi a Romagnano Sesia costituisce la sola superstite testimonianza dell'abbazia benedettina di San Silano (o San Silvano) resa artisticamente interessante dalla presenza di un ciclo di affreschi databili, secondo la maggior parte degli studiosi, verso la met\u00e0 del XV secolo; altri autori propongono una datazione pi\u00f9 tarda alla terza decade del XVI secolo.\nI resti dell'abbazia di San Silano.\nUn documento risalente al 1008 testimonia la presenza a Romagnano di un'abbazia benedettina dedicata a San Silano, abbazia che ebbe un ruolo importante per lo sviluppo economico del paese. La rilevanza della abbazia \u00e8 testimoniata, tra l'altro, dal fatto che nel XVI secolo essa fu retta, come abate commendatario, da Giovanni Angelo Medici di Marignano, che divenne papa con il nome di Pio IV e poi, dal nipote di quest'ultimo, l'arcivescovo di Milano Carlo Borromeo.\nL'abbazia fu soppressa in et\u00e0 napoleonica. Da allora cambi\u00f2 molte volte propriet\u00e0 e le sue strutture, presenti nell'antica contrada della Badia, vennero progressivamente smantellate per far posto a nuove abitazioni. Nascosto tra case moderne, quello che rimane oggi dell'abbazia \u00e8 solo un fabbricato seminterrato, composto da un ampio atrio colonnato in cotto e da due aule: le mura sono edificate con ciottoli di fiume disposti a \"spina di pesce\". Una dei queste aule - che si congettura fosse stata il refettorio o l'aula capitolare dell'abbazia, oppure ancora una stanza privata dell'abate - si presenta con una volta a botte e costruisce la cosiddetta \"Cantina dei Santi\".\nLa denominazione deriva dal fatto che, almeno dal 1777, il locale era effettivamente impiegato come cantina, con le botti di vino appoggiate agli affreschi delle pareti. Poca attenzione veniva posta ai malridotti affreschi affioranti dall'intonaco, intesi genericamente (ed impropriamente) come figure di Santi.\nLa struttura venne acquistata nel 1971 dalla locale Pro Loco e poi donata al Comune che si fece carico del finanziamento dei lavori di sistemazione dei locali e dei due successivi interventi di restauro degli affreschi (nel 1975 e nel 1986).\nGli affreschi.\nL'aula - della quale \u00e8 difficile stabilire quale fosse la antica destinazione d'uso\u00a0\u2013 era interamente affrescata sia sulle pareti, sia sulla volta a botte, formando un ciclo pittorico di ventotto riquadri finalizzato a narrare la storia biblica di Re Davide.\nLa gran parte degli affreschi che decoravano le pareti \u00e8 andata irrimediabilmente perduta, mentre la quasi totalit\u00e0 di quelli posti sulla volta e sulla controfacciata appaiono, dopo i restauri, ancora perfettamente leggibili. Sono state recuperate anche le didascalie in caratteri gotici poste sotto ciascun riquadro: esse rappresentano citazioni bibliche tratte dal I libro e II libro di Samuele. Possiamo riconoscere sulla volta le scene raffiguranti \nSulla parete di accesso all'aula si osservano due stemmi con pali rossi e bianchi (argento) sormontati da un'aquila nera in campo oro (capo dell'Impero) circondati da bastoni con tizzoni ardenti e dalle lettere P e T. Vi compare inoltre (in un timpano triangolare circondato da motivi vegetali) la figura di un'aquila che reca tra gli artigli un altro bastone ardente. Si \u00e8 congetturato trattarsi delle insegne araldiche del committente, l'abate Pietro Tizzoni che resse l'abbazia verso la met\u00e0 del XV secolo.\nDal punto di vista iconografico il ciclo di affreschi presenta non poche incognite, essendo difficile comprendere quali ragioni abbiano portato ad una raffigurazione che sembra utilizzare il riferimento biblico alla vita del Re David come pretesto per compiacersi di immagini che narrano le gesta di un nobile cavaliere, utilizzando un linguaggio caro alla cultura cortese. Non va scordato che Re David nella produzione letteraria e pittorica del XV secolo compare tra le figure dei Nove Prodi, un gruppo di eroi antichi scelti per personificare gli ideali della cavalleria.\nI personaggi che popolano le varie scene vestono infatti panni, copricapi ed armature dell'epoca ed i loro gesti paiono tratti da un romanzo cavalleresco. \u00c8 plausibile pensare che il pittore incaricato di eseguire gli affreschi abbia avuto dal committente come modello un codice miniato di produzione lombarda, dal quale egli copi\u00f2 le scene ed anche le didascalie latine in caratteri gotici.\nSull'ignoto autore degli affreschi - che cerca con evidenza di tener fede al linguaggio del gotico internazionale, per come esso and\u00f2 diffondendosi tra Piemonte e Lombardia \u2013 non si hanno notizie documentate. Ragioni cronologiche e di affinit\u00e0 stilistica hanno portato ad ipotizzare che si tratti di Bartulonus da Novara, un frescante attivo in quegli anni al quale si attribuiscono molteplici imprese decorative nell'area novarese."}
{"id": "1998103", "revid": "287204", "url": "https://it.wikipedia.org/wiki?curid=1998103", "title": "Sarapaka", "text": "Sarapaka \u00e8 una suddivisione dell'India, classificata come \"census town\", di 16.973 abitanti, situata nel distretto di Khammam, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Sarapaka assommava a 16.973 persone, delle quali 8.597 maschi e 8.376 femmine. I bambini di et\u00e0 inferiore o uguale ai sei anni assommavano a 2.230, dei quali 1.153 maschi e 1.077 femmine. Infine, coloro che erano in grado di saper almeno leggere e scrivere erano 11.113, dei quali 6.250 maschi e 4.863 femmine."}
{"id": "1998109", "revid": "101295255", "url": "https://it.wikipedia.org/wiki?curid=1998109", "title": "Norma morale", "text": "La norma morale \u00e8 un precetto frutto della coscienza del singolo, riguardante un'azione (da compiere o da omettere). La sua violazione comporta una sanzione afferente la medesima morale (es. rimorso).\nDistinzione tra norma morale e norma giuridica.\nLa norma morale si differenzia dalla \"norma giuridica per diversi elementi:\"\n1) Non \u00e8 posta in essere da una pubblica autorit\u00e0.\n2) Pu\u00f2 non essere condivisa dalla collettivit\u00e0, non \u00e8 detto che ci\u00f2 che viene ritenuto immorale dal singolo sia qualificato allo stesso modo dalla collettivit\u00e0.\n3) La sanzione per la sua violazione riguarda la coscienza del singolo e non \u00e8 mai affidata ad una pubblica autorit\u00e0."}
{"id": "1998110", "revid": "287204", "url": "https://it.wikipedia.org/wiki?curid=1998110", "title": "Samalkota", "text": "Samalkota (o Samalkot) \u00e8 una suddivisione dell'India, classificata come \"municipality\", di 53.402 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 17\u00b0 3' 0 N e 82\u00b0 10' 60 E e ha un'altitudine di 9 .\nSociet\u00e0.\nEvoluzione demografica.\nAl censimento del 2001 la popolazione di Samalkota assommava a 53.402 persone, delle quali 26.559 maschi e 26.843 femmine. I bambini di et\u00e0 inferiore o uguale ai sei anni assommavano a 6.001, dei quali 3.047 maschi e 2.954 femmine. Infine, coloro che erano in grado di saper almeno leggere e scrivere erano 32.237, dei quali 17.299 maschi e 14.938 femmine."}
{"id": "1998114", "revid": "469391", "url": "https://it.wikipedia.org/wiki?curid=1998114", "title": "Dieter Moebius", "text": "Biografia.\nFond\u00f2 i Kluster assieme ad Hans-Joachim Roedelius e Conrad Schnitzler nel 1969. Quando Schnitzler abbandon\u00f2 la formazione i due membri rimasti la rinominarono Cluster. In seguito il duo si un\u00ec al chitarrista dei Neu! Michael Rother per fondare il progetto Harmonia. Moebius partecip\u00f2 a numerosi progetti e collaborazioni con musicisti quali Conny Plank e Mani Neumeiner dei Guru Guru. Ha partecipato ad un tour assieme a Michael Rother nel 2007. Il 27 novembre dello stesso anno inaugur\u00f2 con Rother la reunion del progetto Harmonia con un concerto avvenuto all'Haus der Kulturen der Welt di Berlino."}
{"id": "1998115", "revid": "235890", "url": "https://it.wikipedia.org/wiki?curid=1998115", "title": "Kluster", "text": ""}
{"id": "1998120", "revid": "115541116", "url": "https://it.wikipedia.org/wiki?curid=1998120", "title": "Universit\u00e0 degli studi di Toamasina", "text": "L'Universit\u00e0 degli Studi di Toamasina (in francese Universit\u00e9 de Toamasina) \u00e8 un'universit\u00e0 pubblica del Madagascar, nella citt\u00e0 di Toamasina.\nLa scuola faceva parte del sistema scolastico dell'Universit\u00e0 del Madagascar, insieme con le universit\u00e0 pubbliche di Antananarivo, Antsiranana, Mahajanga, e la Toliara Fianarantsoa. \nNel 1988 tale sistema \u00e8 stato riorganizzato e la scuola \u00e8 diventata autonoma.\nL'Universit\u00e0 degli Studi di Toamasina contribuisce alla formazione e alla ricerca per lo sviluppo socio-economico e culturale della regione.\nContribuisce, inoltre, alla conservazione e alla valorizzazione del patrimonio culturale malgascio."}
{"id": "1998122", "revid": "287204", "url": "https://it.wikipedia.org/wiki?curid=1998122", "title": "Sadasivpet", "text": "Sadasivpet (o Sadaseopet) \u00e8 una suddivisione dell'India, classificata come \"municipality\", di 35.475 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 37' 0 N e 77\u00b0 57' 0 E e ha un'altitudine di 534 .\nSociet\u00e0.\nEvoluzione demografica.\nAl censimento del 2001 la popolazione di Sadasivpet assommava a 35.475 persone, delle quali 18.171 maschi e 17.304 femmine. I bambini di et\u00e0 inferiore o uguale ai sei anni assommavano a 5.428, dei quali 2.773 maschi e 2.655 femmine. Infine, coloro che erano in grado di saper almeno leggere e scrivere erano 22.190, dei quali 12.924 maschi e 9.266 femmine."}
{"id": "1998123", "revid": "86599", "url": "https://it.wikipedia.org/wiki?curid=1998123", "title": "J2000.0", "text": "In astronomia, la dicitura J2000.0 (o anche J2000) identifica il mezzogiorno UT del 1\u00ba gennaio 2000 relativo al calendario gregoriano ovvero il \u00ba giorno giuliano.\nA partire dal 1984 questa data ha sostituito B1950.0 come epoca standard internazionale per i dati variabili nel tempo. Le coordinate celesti degli astri vengono quindi comunemente riferite a J2000.0 per essere poi corrette in funzione della posizione attuale del primo punto d'Ariete che si sposta a causa della precessione e della nutazione dell'asse terrestre."}
{"id": "1998125", "revid": "287204", "url": "https://it.wikipedia.org/wiki?curid=1998125", "title": "Salur", "text": "Salur \u00e8 una suddivisione dell'India, classificata come \"municipality\", di 48.362 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 18\u00b0 31' 60 N e 83\u00b0 13' 0 E e ha un'altitudine di 117 .\nSociet\u00e0.\nEvoluzione demografica.\nAl censimento del 2001 la popolazione di Salur assommava a 48.362 persone, delle quali 23.729 maschi e 24.633 femmine. I bambini di et\u00e0 inferiore o uguale ai sei anni assommavano a 5.744, dei quali 2.844 maschi e 2.900 femmine. Infine, coloro che erano in grado di saper almeno leggere e scrivere erano 28.312, dei quali 16.229 maschi e 12.083 femmine."}
{"id": "1998126", "revid": "767487", "url": "https://it.wikipedia.org/wiki?curid=1998126", "title": "Embryo (gruppo musicale)", "text": "Gli Embryo sono un gruppo musicale tedesco formatosi nel 1969 a Monaco di Baviera. Sono considerati tra i pi\u00f9 noti esponenti del \"Krautrock\" tedesco e fu allora descritta come \"una delle band pi\u00f9 eclettiche\" di questo movimento."}
{"id": "1998130", "revid": "1543377", "url": "https://it.wikipedia.org/wiki?curid=1998130", "title": "Pompa criogenica", "text": "La pompa criogenica \u00e8 una pompa da vuoto secondaria, che sfrutta il fenomeno della condensazione e del congelamento per ridurre il numero delle molecole libere (in fase gassosa) ed in definitiva la pressione.\nSistemi di condensazione.\nLe pompe criogeniche utilizzano vari sistemi per condensare nella maniera pi\u00f9 efficace i gas presenti nelle camere da vuoto, fra i quali:\nLe pompe criogeniche sono molto efficaci data la loro capacit\u00e0 di condensare praticamente tutti i tipi di molecole. Gli svantaggi che comporta l'utilizzo di una pompa criogenica sono innanzi tutto l'impossibilit\u00e0 di condensare l'elio, che diventa superfluido attorno allo zero assoluto; inoltre qualora venga in essa utilizzata una macchina per produzione di liquidi criogenici si genererebbero delle vibrazioni causate dai pistoni utilizzati per l'espansione libera."}
{"id": "1998132", "revid": "120533676", "url": "https://it.wikipedia.org/wiki?curid=1998132", "title": "Luigi Fenaroli", "text": "Biografia.\nLuigi Fenaroli si laure\u00f2 in Scienze agrarie presso la Scuola superiore di Agricoltura dell'Universit\u00e0 degli Studi di Milano nel 1921.\nEffettu\u00f2 numerose spedizioni scientifiche per conto della Reale Societ\u00e0 Geografica Italiana. Nel 1930 fu in Angola e tra il 1932 e il 1933 nell'Amazzonia brasiliana.\nNel 1933 fu nominato vicedirettore della Stazione sperimentale di selvicoltura di Firenze. Nel 1943 si trasfer\u00ec all'Istituto sperimentale di pioppicoltura di Casale Monferrato. Nel 1946 gli fu affidata la direzione della Stazione sperimentale di maiscoltura, dove succedette all'insigne agronomo Tito Vezio Zapparoli. Quivi diresse il Programma mais ibridi, mettendo a punto un piano di sperimentazione (1948-1953) dei numerosi ibridi americani introdotti in Italia subito dopo la seconda guerra mondiale. Allo stesso tempo lanci\u00f2 il programma di raccolta delle accessioni (campioni di seme) di variet\u00e0 tradizionali italiane di mais (1954-1955) e intensific\u00f2 il programma di costituzione di linee pure (\"inbred\"), selezionate da variet\u00e0 italiane, o da loro combinazioni con linee americane, coordinati dal suo allievo Aureliano Brandolini. Quale genetista fu invitato da prestigiose universit\u00e0 straniere. Nel 1946 fu negli Stati Uniti (Illinois) per studi sul miglioramento del mais e nel 1964 venne richiesto dal Governo Canadese per studi sul miglioramento della patata. Fu inoltre in Egitto e in Giappone per convegni e conferenze.\nNel 1968 pass\u00f2 alla direzione del nuovo \"Istituto sperimentale di assestamento forestale e alpicoltura\" di Trento, che guid\u00f2 fino al 1974.\nLuigi Fenaroli esplet\u00f2 un'intensa attivit\u00e0 di docente. All'inizio della sua carriera fu assistente nella Facolt\u00e0 di Scienze agrarie dell'Universit\u00e0 di Milano e reggente della Cattedra ambulante di Agricoltura di Iseo. In seguito svolse attivit\u00e0 docente di Selvicoltura tropicale presso l'Istituto agronomico coloniale (ora Istituto agronomico per l'oltremare) di Firenze e di Agricoltura tropicale e subtropicale presso la Facolt\u00e0 di Agraria dell'Universit\u00e0 degli studi di Milano.\nA varie riprese insegn\u00f2 Botanica sistematica e Fitogeografia, Selvicoltura e Alpicoltura presso l'Universit\u00e0 di Milano e l'Universit\u00e0 Cattolica del Sacro Cuore, sede di Piacenza.\nRiposa nel cimitero di Tavernola Bergamasca.\nLa sua intensa attivit\u00e0 scientifica si apprezza inoltre per le numerose pubblicazioni, circa 275, di vario contenuto, dalla Fitogeografia alla Sistematica, alla Botanica Forestale senza trascurare opere floristiche e sulla protezione della natura. Numerose sono le pubblicazioni rivolte allo studio degli areali di endemiti insubrici ed articoli su riviste dedicate ai problemi forestali e montani.\nPubblic\u00f2 le seguenti opere scientifiche:\nLe sue iniziative pubblicistiche comprendono:\nIl suo legato scientifico comprende inoltre un ricco Erbario e un vasto Archivio fotografico, oltre alla creazione di un vero e proprio giardino botanico a Tavernola Bergamasca, sulle rive del lago d'Iseo, in cui sono presenti piante e colture che non si trovano in nessun'altra parte del territorio lombardo.\nRiconoscimenti.\nLuigi Fenaroli fu membro di:\nInoltre oper\u00f2 come:"}
{"id": "1998133", "revid": "287204", "url": "https://it.wikipedia.org/wiki?curid=1998133", "title": "Sandro Palmieri", "text": "Sandro Palmieri \u00e8 il nome di due attori italiani:"}
{"id": "1998139", "revid": "287204", "url": "https://it.wikipedia.org/wiki?curid=1998139", "title": "Secunderabad", "text": "Secunderabad \u00e8 una suddivisione dell'India, classificata come \"cantonment board\", di 204.182 abitanti, situata nel distretto di Hyderabad, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 17\u00b0 26' 60 N e 78\u00b0 30' 0 E e ha un'altitudine di 542 .\nSociet\u00e0.\nEvoluzione demografica.\nAl censimento del 2001 la popolazione di Secunderabad assommava a 204.182 persone, delle quali 103.274 maschi e 100.908 femmine. I bambini di et\u00e0 inferiore o uguale ai sei anni assommavano a 22.282, dei quali 11.393 maschi e 10.889 femmine. Infine, coloro che erano in grado di saper almeno leggere e scrivere erano 149.245, dei quali 80.264 maschi e 68.981 femmine."}
{"id": "1998140", "revid": "113872659", "url": "https://it.wikipedia.org/wiki?curid=1998140", "title": "Tamo daleko", "text": "Tamo daleko (serbo: \u0422\u0430\u043c\u043e \u0434\u0430\u043b\u0435\u043a\u043e, \"Tamo daleko\"; italiano: \"Laggi\u00f9, lontano\") \u00e8 un canto tradizionale serbo composto durante la prima guerra mondiale. Alcuni lo considerano l'inno di ogni soldato serbo che lascia la casa e la famiglia per andare a combattere per la propria Patria.\nLa canzone \u00e8 cantata idealmente da un soldato serbo sull'isola di Corf\u00f9, dove si raccolsero - ivi trasportati in buona parte dalla Regia Marina italiana - i resti dell'Esercito serbo dopo la drammatica ritirata attraverso l'Albania settentrionale, sfuggendo alla distruzione ed alla cattura, dopo che il loro Paese era stato travolto dagli Imperi centrali nel 1915. Da Corf\u00f9 l'esercito serbo fu quindi trasferito a Salonicco, ove fu riequipaggiato dagli alleati occidentali e pot\u00e9 tornare in linea nel 1916 sul fronte macedone.\nIl cantore canta del suo villaggio (\"selo\"), della chiesa del paese dove si spos\u00f2 e che ora \u00e8 stata bruciata, della disastrosa ritirata durante la quale tanti dei suoi compagni sono morti per il freddo, per la fame e per le malattie, per non dire degli assalti dei banditi. \nLe acque che circondano Corf\u00f9 e le vicina isola di Vido sono ancor oggi note come la \"Tomba blu\", a causa del fatto che vi furono sepolti in mare migliaia di soldati morti sul posto per le conseguenze della ritirata: essi furono sepolti in mare non bastando pi\u00f9 i locali cimiteri alla triste bisogna.\nTamo daleko \u00e8 anche una delle canzoni pi\u00f9 amate e popolari per la numerosa comunit\u00e0 di emigrati serbi trasferitisi in America del nord (soprattutto in Canada e negli Stati Uniti) dopo la seconda guerra mondiale.\nLa canzone divenne molto popolare tra gli emigrati serbi dopo la prima guerra mondiale e fu persino suonata al funerale dell'inventore serbo Nikola Tesla nel gennaio 1943.\nTesto.\nLa canzone, il cui autore \u00e8 sconosciuto, presenta diverse varianti nel testo:\nVersione 2.\nTamo daleko, daleko od mora,\nTamo je selo moje, tamo je ljubav moja.\nTamo je selo moje, tamo je ljubav moja.\nO zar je morala do\u0107', ta tu\u017ena nesre\u0107na no\u0107,\nKada si dragane moj, oti\u0161'o u krvavi boj.\nTamo daleko, gde cveta limun \u017eut,\nTamo je srpskoj vojsci jedini bio put.\nTamo je srpskoj vojsci jedini bio put.\nTamo daleko, daleko od mora,\nTamo je selo moje, tamo je Srbija.\nTamo je selo moje, tamo je Srbija.\nBez otad\u017ebine, na Krfu \u017eiveh ja,\ni opet veselo kli\u010dem, \u017eivela Srbija!\ni opet veselo kli\u010dem, \u017dIVELA SRBIJA!\nVersione 3.\nO zar je morala do\u0107', ta tu\u017ena nesre\u0107na no\u0107,\nKada si dragane moj, oti\u0161'o u ljuti boj.\nTamo daleko, daleko kraj mora,\nTamo je selo moje,\nTamo je ljubav moja.\nBez otad\u017ebine daleko, daleko \u017eivim ja,\ni opet kli\u010dem burno, \u017eivela domovina!\nO zar je morala do\u0107', ta tu\u017ena nesre\u0107na no\u0107,\nKada si dragane moj, oti\u0161'o u ljuti boj.\nTamo daleko, gde cve\u0107u nema kraj,\nTamo su najdra\u017ei moji,\nTamo je pravi raj.\nTamo daleko kraj Save, Save i Dunava,\nTamo je varo\u0161 moja,\nTamo je moj rodni kraj!\nCollegamenti esterni.\nhttps://sercaserca.blogspot.ch/"}
{"id": "1998146", "revid": "28057", "url": "https://it.wikipedia.org/wiki?curid=1998146", "title": "Arco di Portogallo", "text": "L'arco di Portogallo (conosciuto anche come \"arcus de Trofoli\" o \"de Tripolis\" e \"arcus triumphalis\" e, in epoca moderna \"Arco dei Retrosoli\") era un antico arco di Roma, situato sulla via Lata (attuale via del Corso), poco prima di via della Vite.\nPrende il nome dalla allora residenza dell'ambasciatore del Portogallo, palazzo Fiano, a cui si appoggiava.\nStoria e descrizione.\nLa datazione \u00e8 controversa e alcuni nel passato hanno addirittura sostenuto che non fosse un'opera antica. La maggior parte degli studiosi attribuisce per\u00f2 l'arco all'et\u00e0 tardo-antica, forse all'et\u00e0 di Aureliano, ipotizzando che costituisse uno degli accessi monumentali al suo tempio del Sole.\nDue rilievi che da esso provengono, con l\"'Apoteosi di Vibia Sabina\" (moglie di Adriano) e un \"Elargizione di aiuti alimentari ai bambini romani\" sono stati reimpiegati dall'et\u00e0 dei primi Antonini (met\u00e0 del II secolo); appartiene invece ad un altro ritrovamento il \"Discorso di Adriano\", proveniente da piazza Sciarra.\nEra costruito in blocchi di peperino e travertino, con l'attico in laterizio (mattoni). Le colonne, con capitelli compositi che inquadravano il fornice unico furono in parte eliminate, insieme alla trabeazione, tra il 1550 e il 1565.\nFu demolito nel 1662 ed i pannelli appartenenti al periodo adrianeo furono posti, in quello stesso periodo, nello scalone di Palazzo dei Conservatori (oggi Musei capitolini)."}
{"id": "1998148", "revid": "287204", "url": "https://it.wikipedia.org/wiki?curid=1998148", "title": "Serilingampalle", "text": " \nSerilingampalle \u00e8 una suddivisione dell'India, classificata come \"municipality\", di 150.525 abitanti, situata nel distretto di Rangareddy, nello stato federato dell'Andhra Pradesh. \nIn base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nSecondo il censimento del 2001 la popolazione di Serilingampalle assommava a 150.525 persone, delle quali 75.462 maschi e 75.063 femmine. I bambini di et\u00e0 inferiore o uguale ai sei anni assommavano a 17.196, dei quali 8.753 maschi e 8.443 femmine. Infine, coloro che erano in grado di saper almeno leggere e scrivere erano 62.553, dei quali 31.534 maschi e 31.019 femmine."}
{"id": "1998151", "revid": "287204", "url": "https://it.wikipedia.org/wiki?curid=1998151", "title": "Siddipet", "text": "Siddipet \u00e8 una suddivisione dell'India, classificata come \"municipality\", di 61.650 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 18\u00b0 6' 0 N e 78\u00b0 50' 60 E e ha un'altitudine di 474 .\nSociet\u00e0.\nEvoluzione demografica.\nAl censimento del 2001 la popolazione di Siddipet assommava a 61.650 persone, delle quali 30.980 maschi e 30.670 femmine. I bambini di et\u00e0 inferiore o uguale ai sei anni assommavano a 7.736, dei quali 3.930 maschi e 3.806 femmine. Infine, coloro che erano in grado di saper almeno leggere e scrivere erano 42.580, dei quali 24.168 maschi e 18.412 femmine."}
{"id": "1998153", "revid": "149727", "url": "https://it.wikipedia.org/wiki?curid=1998153", "title": "Ferrovia Spilamberto-Bazzano", "text": ""}
{"id": "1998154", "revid": "19168028", "url": "https://it.wikipedia.org/wiki?curid=1998154", "title": "Bruttii", "text": ""}
{"id": "1998156", "revid": "1022840", "url": "https://it.wikipedia.org/wiki?curid=1998156", "title": "Giorgio Rosato", "text": "Biografia.\nNato a Sant'Eusanio del Sangro, comune della provincia di Chieti, ha iniziato sin da giovane a coltivare la passione per la fotografia, viaggiando intorno al mondo.\nNel 1983 ha conseguito il diploma di giornalismo presso l'Istituto Superiore di Giornalismo e Tecniche Audiovisive dell'Universit\u00e0 di Camerino.\nAttualmente vive e lavora a Torino. \u00c8 una delle firme pi\u00f9 apprezzate in Italia nel settore del fotogiornalismo e del reportage\nHa visitato oltre 60 paesi in tutti e cinque i continenti (oltre ad essere stato uno dei primi giornalisti europei a recarsi in Vietnam dopo la fine della guerra) e il suo archivio fotografico raccoglie oltre 15.000 diapositive.\nDal 1980 al 1983 ha collaborato per importanti riviste di turismo (Gente Viaggi, Tuttoturismo, Atlante, Weekend) di fotografia (tra cui Reflex e Fotografare) e del settore automobilistico (Quattroruote, Gente Motori e Automobilismo). \nNel 1982 \u00e8 chiamato dalla Longanesi per collaborare alla stesura dell'opera \"Scuola di Fotografia\", contribuendo alla realizzazione di sette volumi.\nHa svolto inoltre una intensa collaborazione con la RAI come consulente nel settore dei viaggi-avventura e del trekking. Dal 1984 al 1985 \u00e8 stato redattore del mensile Caravanning, collaborando contemporaneamente al quotidiano Reporter come responsabile della pagina del turismo.\nNel 1986 ha lavorato nei periodici musicali Ciao 2001, Hall\u00f2 e Music, intervistando numerose rockstar internazionali tra cui Madonna, Mick Jagger e David Bowie.\nNell'estate del 1987, sponsorizzato dalla multinazionale statunitense Philip Morris e patrocinato dal WWF, ha guidato la famosa \"Fitzcarraldo Expedition\", la prima spedizione italiana nel cuore dell'Amazzona peruviana, in una regione ancora inesplorata, raggiungendo per la prima volta il misterioso istmo di Fitzcarraldo (la cui storia \u00e8 stata portata sul grande schermo dall'omonimo film di Herzog interpretato da Klaus Kinsky).\nDal 1988 al 1989 \u00e8 stato capo-redattore del mensile di politica ed economia TOP Magazine.\nDal 1991 ha fondato l'agenzia giornalistica \"New Explorer\", una struttura multimediale specializzata nella produzione di audiovisivi, libri, video, editing e reportage di viaggio.\nDal 1993 ha collaborato con il mensile Autoruote 4x4 occupandosi di tecnica di guida, prove, itinerari, turismo e accessori.\nNel 2000 ha fondato l'annuario Storia del Fuoristrada, giunto quest'anno all'ottava edizione.\nDal gennaio 2001 \u00e8 direttore responsabile di Autoruote 4x4. \nNel 2005 \u00e8 chiamato dalla Hobby&amp;Work per realizzare due opere a fascicoli dedicate all'Hummer H2 e al Land Rover Defender.\nDal 2005 al 2007 \u00e8 responsabile della pagina motori di Ulisse, il fly-magazine di Alitalia.\nDal gennaio 2007 assume l'incarico di direttore editoriale del sito Mondofuoristrada.it, il primo portale italiano interamente dedicato ai veicoli a trazione integrale.\nNel 2009 acquisisce dalla Cantelli Editore la testata \"Autoruote 4x4\" che, a partire dal mese di dicembre, viene pubblicata dalla New Explorer. \nIl 1\u00ba dicembre 2009 si dimette dal ruolo di direttore editoriale di mondofuoristrada.it per fondare autoruote4x4.com, il nuovo web magazine italiano interamente dedicato alla mobilit\u00e0 a trazione integrale.\nCon il materiale fotografico prodotto nel corso dei suoi viaggi ha anche realizzato tre mostre fotografiche, organizzate con il patrocinio del Comune di Roma: \"Un obiettivo intorno al mondo\" (1982), \"Un obiettivo sulla natura\" (1983) e \"La condizione femminile nei paesi del Terzo Mondo\" (1984).\nHa frequentato la \"Scuola di sopravvivenza\" diretta da Jacek Palkiewicz e nel 1984 \u00e8 stato finalista delle selezioni del Camel Trophy Amazonas, classificandosi tra i primi 8 sui un team di oltre 45.000 candidati. Nel 1994 ha vinto il premio giornalistico \"Un carburante per il futuro\", assegnato dal Consorzio Italiano GPL Autotrazione.\nNel biennio 1997-98 ha curato una serie di Corsi di Guida in fuoristrada per la Polizia di Stato, realizzando 6 video e un libro.\nNell'inverno del 1998 ha guidato la spedizione \"Sahara Challenge Magnum-Pirelli\", attraversando le dune sahariane del Grand Erg Orientale con un solo veicolo off-road.\nTra il 2002 e il 2004 realizza diverse spedizioni sahariane in collaborazione con Toyota, Land Rover e Mitsubishi."}
{"id": "1998159", "revid": "767487", "url": "https://it.wikipedia.org/wiki?curid=1998159", "title": "Luis de Souza Ferreira", "text": "A livello di club milit\u00f2 unicamente nell'Universitario de Deportes.\nCarriera.\nEsord\u00ec nel calcio professionistico nel 1926 con la maglia dell'Universitario de Deportes in massima serie. Vi gioc\u00f2 per otto anni consecutivi, lasciando la attivit\u00e0 agonistica nel 1934 e vincendo un titolo nazionale nel 1934.\nNel 1930 partecip\u00f2 al Mondiale 1930, nel corso del quale segn\u00f2 un gol."}
{"id": "1998164", "revid": "287204", "url": "https://it.wikipedia.org/wiki?curid=1998164", "title": "Sonic e il Cavaliere Nero", "text": ", \u00e8 un videogioco della serie \"Sonic\" uscito in esclusiva per la console Wii il 13 marzo 2009.\nIl gioco \u00e8 il secondo nella serie a trattare dei temi fiabeschi, come in \"Sonic e gli Anelli Segreti\", il suo predecessore. I due giochi formano la duologia \"Storybook.\"\nAmbientato nel mondo di Re Art\u00f9, il gioco combina la tradizionale velocit\u00e0 di Sonic con un nuovo sistema di lotta con la spada, facendo uso delle funzionalit\u00e0 del Wii Remote.\nTrama.\nUna misteriosa maga chiamata Merlina evoca Sonic the Hedgehog per aiutarla a liberare il mistico regno di Re Art\u00f9, dove l'omonimo re \u00e8 stato corrotto e sta governando con un regime tirannico sotto le spoglie del Cavaliere Nero divenuto immortale dopo essere entrato in possesso del \"Fodero di Excalibur\". La sola velocit\u00e0 di Sonic non basta per porre fine al regno tirannico del malvagio Cavaliere Nero, infatti dovr\u00e0 utilizzare una spada parlante, Caliburn. Dopo avere scoperto che Sonic vuole abdicarlo, il Cavaliere Nero ordina ai cavalieri della Tavola Rotonda, Lancillotto (Shadow), Galvano (Knuckles) e Parsifal (Blaze) di impedirglielo.\nDopo essere stato dalla Dama del Lago (Amy), Sonic scopre che, per neutralizzare l'effetto del Fodero di Excalibur, deve raccogliere le tre \"Spade Sacre\" che posseggono i Cavalieri della Tavola Rotonda. Dopo avere sconfitto i Cavalieri, Sonic riesce a combattere e ad uccidere il Cavaliere Nero. Dopo averle consegnato il fodero di Excalibur, Merlina riveler\u00e0 di essere la nipote del mago Merlino che aveva creato Re Art\u00f9 / il Cavaliere Nero; Merlino aveva creato Art\u00f9 per ottenere un regno eterno ma non ci riusc\u00ec perch\u00e9 Re Art\u00f9 si era fatto influenzare dal potere del fodero cos\u00ec da diventare cattivo. Merlina sfrutta il potere del fodero per diventare la malvagia \"Regina Oscura\" e creare il regno eterno che suo nonno aveva sognato. Sonic cerca di impedirglielo ma, nel farlo, Caliburn si rompe.\nSonic sembra finito ma la Dama del Lago e i Cavalieri della Tavola Rotonda, con le loro spade, donano il potere a Sonic per indossare la \"Sacra Armatura\" e a Caliburn di rinascere come Excalibur. Dopo averla sconfitta, Sonic fa capire a Merlina che non ha senso costruire in eterno visto che tutto, prima o poi, finisce; i Cavalieri della Tavola Rotonda sono tristi perch\u00e9 il regno non ha pi\u00f9 un re ma Caliburn fa capire che, essendo la sacra spada Excalibur, Sonic \u00e8 il legittimo re. La scena finale mostra Amy arrabbiata con Sonic, credendo che l'avventura da lui raccontata sia una scusa per non essere venuto all'appuntamento con lei, mentre il libro di \"Re Art\u00f9 e i Cavalieri della Tavola Rotonda\" cambia nome in \"Sonic e il Cavaliere Nero\".\nPersonaggi.\nSonic \u00e8 il personaggio giocabile principale. Shadow, Knuckles e Blaze sono dei personaggi giocabili in modalit\u00e0 avventura, ma la loro scelta \u00e8 facoltativa e si possono scegliere superata la seconda missione dopo aver sconfitto re Art\u00f9 in modalit\u00e0 avventura.\nIn modalit\u00e0 battaglia sono utilizzabili: Lancillotto (Shadow), Galvano (Knuckles), Parsifal (Blaze), Dama del Lago (Amy), il Fabbro (Tails), Galahad (Silver), Lamorak (Jet), re Art\u00f9 e ovviamente Sonic.\nModalit\u00e0 di gioco.\nLo stile di gioco di \"Sonic e il Cavaliere Nero\" \u00e8 differente da quello tradizionale dei giochi di \"Sonic\", in quanto fonde i classici elementi platform con un nuovo sistema di lotte con la spada. La spada viene usata muovendo il Wii Remote. I movimenti sono controllati dal giocatore, in quanto il team di sviluppo ha imparato dalle critiche a non utilizzare pi\u00f9 i movimenti su rotaie preimpostati. La visuale \u00e8 principalmente in tre dimensioni, anche se occasionalmente la telecamera cambia in una prospettiva laterale, simile ai tradizionali giochi a due dimensioni.\nLa spada viene utilizzata in maniera semplice e immediata per sconfiggere i nemici pi\u00f9 deboli, mentre durante gli scontri con i nemici pi\u00f9 potenti l'utilizzo della spada risulta pi\u00f9 complesso e impegnativo. La spada non viene usata solamente per combattere, ma anche per rallentare le cadute durante la corsa del protagonista conficcandola nelle pareti e negli anfratti rocciosi.\nI livelli presentano dei civili che il giocatore pu\u00f2 scegliere di aiutare o ignorare. Queste azioni vengono poi giudicate alla fine di ogni partita, aggiornando il livello di cavalerie del giocatore. Aiutando i cittadini, il giocatore pu\u00f2 comprare nuovi strumenti, come spade, guanti e libri magici. Ci sono circa duecento strumenti nel gioco, alcuni dei quali possono essere collezionati aprendo scrigni del tesoro per ogni livello. Una modalit\u00e0 online permette lo scambio di questi tesori. Il sistema di missioni di \"Sonic e gli Anelli Segreti\" viene riutilizzato, anche se queste sono pi\u00f9 facili da completare. Ogni livello consiste in missioni multiple.\nMulti-giocatore.\nQuattro giocatori possono giocare allo stesso tempo scegliendo tra dodici personaggi differenti, sfidandosi tra di loro, oppure collaborando per sconfiggere dei nemici.\nColonna sonora.\nIl compositore veterano Jun Senoue torna a comporre le musiche di questo titolo, combinando i temi familiari della serie di \"Sonic\" con uno stile musicale celtico. Le tracce vocali del gioco sono come sempre dei Crush 40. Due album contenenti la colonna sonora sono stati pubblicati. Il primo, \"Face to Faith: Sonic and the Black Knight Vocal Trax\", contiene solo le tracce vocali, mentre il secondo, \"Tales of Knighthood: Sonic and the Black Knight Original Soundtrax\", contiene tutte le musiche del gioco. Alcune musiche della colonna sonora provengono da giochi precedenti, tra cui \"Sonic Adventure\", \"Sonic Adventure 2\", \"Sonic Heroes\" e \"Sonic Rush\".\nAccoglienza.\nIl gioco ha ricevuto delle opinioni generalmente miste dalla critica, ma perlopi\u00f9 negative. Vennero apprezzate la presentazione, la grafica e la grande quantit\u00e0 di contenuti bonus, ma venne invece criticato il multiplayer. Vennero anche criticate le missioni, considerate troppo facili, i controlli pessimi e che \"non rispondono\", e l'uso della spada: GameSpot, che diede al gioco un 4.5/10, critic\u00f2 che Sonic facesse oscillare la spada troppo tardi rispetto al giocatore. Il sito americano \"IGN\" ha dato al \"Cavaliere Nero\" un 3.9/10, notando tra gli unici punti di forza del gioco la grafica e la presentazione. La rivista giapponese \"Famits\u016b\" ha dato 26/40 al gioco. Marco Esposto di IGN lo confront\u00f2 con il predecessore \"Sonic e gli Anelli Segreti\", reputandolo inferiore a quest'ultimo sotto ogni aspetto.\nNonostante ci\u00f2, il gioco ha venduto bene ed \u00e8 stato apprezzato da tantissimi fan. \u00c8 stato depennato nel 2010, in seguito alla decisione di SEGA di rimuovere tutti i titoli Sonic con punteggi misti su Metacritic dai negozi, al fine di aumentare il valore del marchio, dopo recensioni positive per \"Sonic the Hedgehog 4 Episodio 1\" e \"Sonic Colours\"."}
{"id": "1998172", "revid": "161374", "url": "https://it.wikipedia.org/wiki?curid=1998172", "title": "Sonic and the Black Knight", "text": ""}
{"id": "1998176", "revid": "27723", "url": "https://it.wikipedia.org/wiki?curid=1998176", "title": "Ferrovia Bagnolo in Piano-Carpi", "text": "La ferrovia Bagnolo in Piano-Carpi era una breve linea ferroviaria, a scartamento normale, dismessa nel 1955 che collegava le localit\u00e0 di Bagnolo in Piano e Carpi e ambedue a Reggio Emilia tramite il proseguimento sulla Reggio-Guastalla.\nStoria.\nDopo una serie di progetti, non andati a termine, nella regione vennero realizzate, tra 1883 e 1887 la Reggio-Ventoso, la Reggio-Guastalla e la sua diramazione Bagnolo-Carpi che realizzava il collegamento ferroviario con la Verona-Mantova. Tali linee vennero gestite dalla concessionaria Societ\u00e0 Anonima per le Ferrovie di Reggio Emilia (SAFRE) a capitale privato.\nNel 1936, con nuova denominazione \"CCFR\" il Consorzio Cooperativo Ferrovie Reggiane assunse la gestione della linea al posto della SAFRE messa in liquidazione perch\u00e9 dissestata finanziariamente. Nel 1955 la tratta diramata Bagnolo-Carpi venne dismessa, mentre rimase in esercizio la linea principale per Guastalla."}
{"id": "1998177", "revid": "19168274", "url": "https://it.wikipedia.org/wiki?curid=1998177", "title": "Diff\u00e9rence et r\u00e9p\u00e9tition", "text": ""}
{"id": "1998185", "revid": "125749421", "url": "https://it.wikipedia.org/wiki?curid=1998185", "title": "Stazione di Codogno", "text": "La stazione di Codogno \u00e8 una stazione ferroviaria posta sulla linea Milano-Bologna; \u00e8 punto di diramazione della linea per Cremona.\nStoria.\nLa stazione fu aperta nel 1861 con l'attivazione della tratta Milano-Piacenza, divenuta successivamente parte del grande itinerario dorsale italiano, da Milano a Roma.\nNel 1866 divenne punto di diramazione della linea per Cremona, realizzata dalle Strade Ferrate Meridionali come parte dell'itinerario Pavia-Cremona-Brescia, che sfruttava il tratto da Casalpusterlengo a Codogno della Milano-Piacenza. Tale linea, tuttavia, fin dagli anni ottanta del XIX secolo, fu utilizzata principalmente per i treni diretti a Milano da Cremona e Mantova, che proprio a Codogno si immettono sulla Milano-Bologna.\nIl 9 dicembre 1957 la stazione fu teatro di un incidente che cost\u00f2 la vita a 15 persone: verso le 18.15 il rapido 527, partito alle 17.45 da Milano Centrale e diretto a Roma si scontr\u00f2 con un camion rimasto bloccato in un passaggio a livello a circa di distanza dalla stazione, deragliando e andandosi a scontrare con i pilastri della passerella pedonale della stazione.\nDal 22 febbraio al 9 marzo 2020, a seguito della presenza in Italia ed in particolare nel territorio del basso lodigiano di numerosi casi accertati di COVID-19, malattia causata dal coronavirus SARS-CoV-2, di cui alla fine del 2019 ha avuto inizio una grave pandemia, la stazione \u00e8 stata chiusa al traffico nel tentativo di limitare il contagio. Anche le vicine stazioni di Casalpusterlengo e Maleo sono state interessate dal provvedimento.\nStrutture e impianti.\nIl fabbricato viaggiatori \u00e8 un edificio a pianta rettangolare allungata, a due piani nella parte centrale e ad un piano agli estremi. La facciata \u00e8 caratterizzata da motivi in rilievo in cemento: fascia marcapiano, cornici delle porte e delle finestre, fascia sottogronda. L'ingresso principale \u00e8 un piccolo corpo avanzato monopiano, coperto da un terrazzino. Sul lato della costruzione verso i binari \u00e8 presente una pensilina con struttura in metallo, tetto a sheds rivestito da lastre metalliche ondulate.\nLa stazione ha 6 binari per il trasporto passeggeri, di cui uno tronco.\nSono invece stati demoliti e rimossi gli ultimi due binari (binario sette e otto), gi\u00e0 inutilizzati da tempo ed in passato utilizzati per manovrare la grande quantit\u00e0 di vagoni merci che giungevano nell'impianto.\nDalla stazione si diramava un raccordo che si dirigeva in un'azienda di vernici poco fuori la cittadina: nell'ambito urbano il binario \u00e8 ancora visibile.\nMovimento.\nLa stazione \u00e8 servita dai treni regionali Milano-Piacenza, cadenzati a frequenza oraria, ed \u00e8 capolinea dei treni regionali per Pavia, a frequenza oraria, e per Cremona, a frequenza bioraria. \u00c8 anche servita dai treni RegioExpress Milano-Mantova, a frequenza bioraria. Tutti questi servizi sono eserciti da Trenord. La stazione \u00e8 inoltre fermata di alcuni treni regionali veloci Milano-Bologna eserciti da Trenitalia Tper e Milano-Pisa eserciti da Trenitalia.\nServizi.\nLa stazione, che RFI classifica nella categoria \"Silver\", offre i seguenti servizi:"}
{"id": "1998186", "revid": "287204", "url": "https://it.wikipedia.org/wiki?curid=1998186", "title": "Casalbagliano", "text": "Casalbagliano (\"Casalbaj\u00e4n\" in dialetto alessandrino) \u00e8 una frazione del comune di Alessandria (AL), in Piemonte.\nGeografia fisica.\nLa localit\u00e0 si trova nella parte occidentale del comune, a 6\u00a0km di distanza dal centro di Alessandria, ma confinante con il quartiere periferico del \"Cristo\". Lambita a nord dal fiume Tanaro e ad est dall'autostrada A26, \u00e8 il capolinea di una piccola tratta ferroviaria industriale che si dirama dalla stazione di Alessandria.\nDa Solero dista 5\u00a0km ed altrettanti dai comuni di Castellazzo Bormida ed Oviglio. Le frazioni alessandrine pi\u00f9 vicine a Casalbagliano sono Villa del Foro, Cabanette e Cantalupo.\nStoria.\nRitrovamenti testimoniano che nell'antichit\u00e0 il territorio fu abitato gi\u00e0 in epoca neolitica. Nella zona di cascina Chiappona infatti alcuni scavi hanno portato alla luce le pi\u00f9 antiche sepolture della Cultura dei campi di urne del nord Italia.\nIl primo nucleo abitativo documentato, sorto presumibilmente dopo la fondazione di Alessandria (1168), viene citato negli Statuti alessandrini con il toponimo di \"Casalis de fontana\" o \"Casalis fontanae\" (forse in relazione alla presenza di una fonte sorgiva, tracce della cui esistenza sono state trovate nei pressi della Chiesa parrocchiale) e a partire dagli inizi del \"XIV secolo\" con quello di \"Casalis Balianorum\" (dal nome della nobile famiglia decurionale di Alessandria che vi costru\u00ec un castello e vi mantenne i possessi sino alla sua estinzione). La frazione assunse quindi il toponimo di Casal Bagliano o Casalbagliano ed anche Casalbagliani.\nFu altres\u00ec baronia della famiglia Peretti da Carmagnola su investitura di Carlo Emanuele III di Savoia (1747).\nDi vocazione prevalentemente agricola, segu\u00ec nel corso dei secoli le sorti della vicina citt\u00e0 di Alessandria assumendo spesso funzioni di presidio difensivo e/o di accampamento militare.\nUn forte incremento della popolazione si ebbe durante l'occupazione napoleonica in seguito all'insediamento di numerosi abitanti del sobborgo cittadino \"Orti\", costretti ad abbandonare la propria abitazione per consentire la costruzione dei \"Bastioni\" a difesa della citt\u00e0.\nDurante l'ultima alluvione (6 novembre 1994) l'acqua e il fango del Tanaro arrivarono fino al centro del paesino, creando parecchi disagi alla popolazione e danneggiando il precario castello gi\u00e0 in cattivo stato e le abitazioni circostanti.\nMonumenti.\nNella frazione \u00e8 presente il castello dei Bagliani costruito, secondo la tradizione, verso la fine del XIII secolo. Descritto dal Ghilini (1589-1668) come \"\u00abun bello e comodo palazzo, il quale, fabbricato con giudiziosa ed elegante architettura, rappresenta la forma di un castello\u00bb\", fu residenza dei Bagliani sino alla scomparsa dell'ultimo discendente, il marchese Raimondo Luigi (1750-1825). Il castello pass\u00f2 quindi per eredit\u00e0 prima agli Inviziati, poi ai Petitti di Roreto e da questi ai Paravicini che lo abitarono sino agli inizi del \u2018900.\nCeduto a privati, il castello fu acquisito successivamente dal Comune di Alessandria, attuale proprietario.\nDurante la I Guerra mondiale fu adibito ad ospedale militare e poi a sede della sezione locale del partito fascista. Ancora integro ed efficiente per tutta la prima met\u00e0 del secolo scorso, fu via via oggetto di spoliazione e di completo abbandono, cos\u00ec da facilitarne rapidamente il degrado. Dato il suo attuale stato assai pericolante, il castello \u00e8 recintato e non \u00e8 accessibile al pubblico.\nNei pressi del castello vi \u00e8 la Chiesa parrocchiale dedicata a \"Santa Maria Assunta\" (gi\u00e0 \"Santa Maria della Fontana\").\nCostruita nella seconda met\u00e0 del XVI secolo, pare su una preesistente cappella del XIII secolo, fu ampliata e consolidata nel 1876 e decorata nel 1886.\nUlteriori lavori di restauro e di manutenzione straordinaria della Chiesa parrocchiale e della torre campanaria furono intrapresi in tempi pi\u00f9 recenti, anche in conseguenza dei danni dell'alluvione del 1994.\nAltro edificio di un certo interesse storico, in parte restaurato, \u00e8 l'ex scuola elementare ora adibita ad ufficio postale e guardia medica. Gi\u00e0 detto \"casa dell'osteria\", lo stabile fu destinato per disposizione testamentaria di Carlo Nicol\u00f2 Inviziati (1785-1857) - marchese di Branciforte e di Dausudona, Grande di Spagna, erede dell'ultimo dei Bagliani succitato \u2013 a favore delle famiglie meno abbienti della frazione. All'uopo fu costituita nel 1858, su iniziativa dell'esecutore testamentario conte Agostino Petitti Bagliani di Roreto (1814-1890), l\"Opera Pia Inviziati\" poi confluita nella \"Congregazione della Carit\u00e0\" della Citt\u00e0 di Alessandria. Le lapidi poste sulla facciata ricordano le intenzioni del donatore e la successiva destinazione (1896) a sede scolastica."}
{"id": "1998187", "revid": "287204", "url": "https://it.wikipedia.org/wiki?curid=1998187", "title": "Singapur", "text": "Singapur \u00e8 una suddivisione dell'India, classificata come \"census town\", di 23.458 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 28' 11 N e 78\u00b0 7' 39 E e ha un'altitudine di 575 .\nSociet\u00e0.\nEvoluzione demografica.\nAl censimento del 2001 la popolazione di Singapur assommava a 23.458 persone, delle quali 12.023 maschi e 11.435 femmine. I bambini di et\u00e0 inferiore o uguale ai sei anni assommavano a 2.684, dei quali 1.352 maschi e 1.332 femmine. Infine, coloro che erano in grado di saper almeno leggere e scrivere erano 12.955, dei quali 7.504 maschi e 5.451 femmine."}
{"id": "1998189", "revid": "729019", "url": "https://it.wikipedia.org/wiki?curid=1998189", "title": "Stazione di Casalpusterlengo", "text": "La stazione di Casalpusterlengo \u00e8 una stazione ferroviaria posta sulla linea Milano-Bologna; da essa si dirama la linea per Pavia.\nStoria.\nLa stazione fu aperta nel 1861 con l'attivazione della tratta Milano-Piacenza, divenuta successivamente parte del grande itinerario dorsale italiano, da Milano a Roma.\nNel 1866 divenne punto di diramazione della linea per Pavia, realizzata dalle Strade Ferrate Meridionali come parte dell'itinerario Pavia-Cremona-Brescia, che sfruttava il tratto da Casalpusterlengo a Codogno della Milano-Piacenza. Tuttavia tale linea, contrariamente alle previsioni, rimase di interesse locale.\nDal 22 febbraio 2020, a seguito dell'accertamento in Italia ed in particolare nell'area del basso lodigiano di numerosi casi di COVID-19, malattia infettiva causata dal coronavirus SARS-CoV-2, di cui alla fine del 2019 \u00e8 esplosa una grave pandemia, la stazione \u00e8 stata temporaneamente chiusa al traffico per tentare di limitare il contagio, cos\u00ec come le vicine stazioni di Codogno e Maleo. Tutte e tre le stazioni sono state riaperte il 9 marzo 2020, data a partire dalla quale \u00e8 stato proclamato un lockdown sull'intero territorio nazionale italiano, totalmente interessato dalla pandemia, che \u00e8 durato fino al successivo 18 maggio.\nStrutture e impianti.\nLa stazione dispone di cinque binari, dei quali i primi tre sono usati per il servizio viaggiatori ed il quarto per le precedenze dispari. Il binario cinque risulta in stato di abbandono. Il secondo binario viene altres\u00ec utilizzato per effettuare precedenze pari.\nLa stazione \u00e8 punto di inizio di un raccordo per la ditta Sovegas sita nella localit\u00e0 di Terranova dei Passerini. In passato v'era inoltre un altro raccordo che arrivava nel piazzale di un'azienda chimica posta nelle vicinanze della stazione.\nServizi.\nLa stazione, che RFI classifica nella categoria \"Silver\", offre i seguenti servizi:"}
{"id": "1998196", "revid": "149727", "url": "https://it.wikipedia.org/wiki?curid=1998196", "title": "Tavazzano", "text": ""}
{"id": "1998197", "revid": "118729945", "url": "https://it.wikipedia.org/wiki?curid=1998197", "title": "Sarcofago di Giratto", "text": "Il sarcofago del giudice Giratto si trova nel camposanto di Pisa ed \u00e8 stato scolpito da Biduino nel tra il 1170 e il 1176. Originariamente era stato pensato forse per la chiesa di San Paolo a Ripa d'Arno.\nStoria e descrizione.\nIl sarcofago presenta una forma a tinozza, con una base ovale e strigliature a onda nella parte frontale. Nel punto di incontro delle strigliature si trova una mandorla con una colomba raffigurata di profilo, mentre sui fianchi sono scolpiti due leoni in posizione eretta, impegnati ad avvinghiare una preda (forse una gazzella).\nA rendere importante il sarcofago, copia di un antico esemplare romano, sono le sue iscrizioni. Mentre nel bordo superiore vi \u00e8 la firma dell'artista:\n+ il maestro Biduino fece questa tomba per il signore Giratto\nnel bordo inferiore \u00e8 presente una delle pi\u00f9 antiche iscrizioni in volgare italiano:\n+ uomo che passi per la strada: prega Dio per la mia anima: io sono stato come sei tu adesso (cio\u00e8 vivo): tu devi diventare cos\u00ec come sono io (cio\u00e8 morto)"}
{"id": "1998198", "revid": "131358", "url": "https://it.wikipedia.org/wiki?curid=1998198", "title": "Corsica Settentrionale", "text": ""}
{"id": "1998199", "revid": "287204", "url": "https://it.wikipedia.org/wiki?curid=1998199", "title": "Singarayakonda", "text": "Singarayakonda \u00e8 una suddivisione dell'India, classificata come \"census town\", di 16.675 abitanti, situata nel distretto di Prakasam, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 15' 0 N e 80\u00b0 1' 60 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Singarayakonda assommava a 16.675 persone, delle quali 8.065 maschi e 8.610 femmine. I bambini di et\u00e0 inferiore o uguale ai sei anni assommavano a 1.766, dei quali 876 maschi e 890 femmine. Infine, coloro che erano in grado di saper almeno leggere e scrivere erano 11.026, dei quali 5.896 maschi e 5.130 femmine."}
{"id": "1998200", "revid": "31360", "url": "https://it.wikipedia.org/wiki?curid=1998200", "title": "Tupinambarana", "text": ""}
{"id": "1998206", "revid": "31360", "url": "https://it.wikipedia.org/wiki?curid=1998206", "title": "Isola Tupinambarana", "text": ""}
{"id": "1998210", "revid": "287204", "url": "https://it.wikipedia.org/wiki?curid=1998210", "title": "Suryaraopeta", "text": " \nSuryaraopeta \u00e8 una suddivisione dell'India, classificata come \"census town\", di 19.175 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Suryaraopeta assommava a 19.175 persone, delle quali 9.644 maschi e 9.531 femmine. I bambini di et\u00e0 inferiore o uguale ai sei anni assommavano a 1.948, dei quali 973 maschi e 975 femmine. Infine, coloro che erano in grado di saper almeno leggere e scrivere erano 14.556, dei quali 7.720 maschi e 6.836 femmine."}
{"id": "1998215", "revid": "287204", "url": "https://it.wikipedia.org/wiki?curid=1998215", "title": "Suryapet", "text": "Suryapet \u00e8 una suddivisione dell'India, classificata come \"municipality\", di 94.797 abitanti, situata nel distretto di Nalgonda, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 17\u00b0 8' 60 N e 79\u00b0 37' 0 E e ha un'altitudine di 266 .\nSociet\u00e0.\nEvoluzione demografica.\nAl censimento del 2001 la popolazione di Suryapet assommava a 94.797 persone, delle quali 49.094 maschi e 45.703 femmine. I bambini di et\u00e0 inferiore o uguale ai sei anni assommavano a 10.662, dei quali 5.367 maschi e 5.295 femmine. Infine, coloro che erano in grado di saper almeno leggere e scrivere erano 68.818, dei quali 39.103 maschi e 29.715 femmine."}
{"id": "1998221", "revid": "287204", "url": "https://it.wikipedia.org/wiki?curid=1998221", "title": "Srisailamgudem Devasthanam", "text": " \nSrisailamgudem Devasthanam \u00e8 una suddivisione dell'India, classificata come \"census town\", di 6.854 abitanti, situata nel distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Srisailamgudem Devasthanam assommava a 6.854 persone, delle quali 3.531 maschi e 3.323 femmine. I bambini di et\u00e0 inferiore o uguale ai sei anni assommavano a 950, dei quali 483 maschi e 467 femmine. Infine, coloro che erano in grado di saper almeno leggere e scrivere erano 3.699, dei quali 2.289 maschi e 1.410 femmine."}
{"id": "1998223", "revid": "62004", "url": "https://it.wikipedia.org/wiki?curid=1998223", "title": "\u00c9quipe Paule Ka", "text": "L'\u00c9quipe Paule Ka, gi\u00e0 Bigla e Cerv\u00e9lo-Bigla, era una squadra femminile svizzera di ciclismo su strada, attiva come formazione UCI dal 2005 al 2009 e dal 2014 al 2020.\nLa squadra, diretta a partire dal 2015 da Thomas Campana, aveva sede a Immensee, nel Canton Svitto; partecip\u00f2 a numerose edizioni del Giro d'Italia, con undici vittorie di tappa e una vittoria finale, nel 2005 con Nicole Br\u00e4ndli.\nStoria.\nLa squadra venne fondata nel 2004 da Fritz B\u00f6sch, uno dei direttori della Bigla AG, azienda di mobili svizzera, grazie anche al sostegno della societ\u00e0 di biciclette BMC. La sede si trovava nella citt\u00e0 di Lyss. La societ\u00e0 contava due differenti squadre, il team professionistico riconosciuto dall'UCI, diretto da Felice Puttini, che si allenava a Mendrisio e che fece il suo esordio nelle competizioni nel 2005, ed un team giovanile, seguito da Emil Zimmermann.\nLa stagione 2008 vide le atlete del team aggiudicarsi 11 gare internazionali, a cui si aggiunsero 14 podi e 15 vittorie in gare nazionali. Jennifer Hohl vinse il titolo nazionale in linea ed Andrea Wolfer divenne campionessa svizzera su pista. Le ragazze della squadra junior vinsero 3 gare internazionali e 7 nazionali, ed altre 15 volte salirono sul podio. All'inizio della stagione 2009 Sven Montgomery lasci\u00f2 la societ\u00e0 e venne sostituito da Andreas Zaugg. La rosa vide l'arrivo della campionessa svizzera Karin Th\u00fcrig, la lituana Modesta V\u017eesniauskait\u0117 e la svizzera Mirjam Hauser-Senn. Jessica Uebelhart ottenne un posto nella prima squadra dopo i buoni risultati nella formazione giovanile. Al termine della stagione lo sponsor principale Bigla, societ\u00e0 del general manager Fritz B\u00f6sch, interruppe la sponsorizzazione della prima squadra, come previsto da tempo.\nLa societ\u00e0 continu\u00f2 l'attivit\u00e0 giovanile a livello nazionale. Rientr\u00f2 alle competizioni Elite nel 2012, sempre sotto la direzione di Emil Zimmermann e la sponsorizzazione di Bigla e BMC, includendo poi tra le sue file, per il 2013, la lussemburghese Nathalie Lamborelle e soprattutto la britannica Emma Pooley, vincitrice quell'anno del Tour du Languedoc-Roussillon e di due frazioni al Tour de Feminin. Il team ritorn\u00f2 definitivamente tra le squadre con licenza UCI nel 2014, sorretto dalla CUAG Sports Racing, societ\u00e0 con sede a Lucerna diretta da Emil Zimmermann. Per la nuova stagione vennero messe sotto contratto tra le altre la finlandese Lotta Lepist\u00f6 e l'olandese Vera Koedooder, ma non giunsero successi di rilievo.\nNel 2015, con l'arrivo del nuovo sponsor Cerv\u00e9lo, del general manager Thomas Campana e di nuovi innesti come la sudafricana Ashleigh Moolman, l'olandese Annemiek van Vleuten (per un solo anno) e la canadese Jo\u00eblle Numainville, la squadra raggiunge il quinto posto nella classifica del calendario UCI e il quarto in coppa del mondo, ritornando ai risultati pre-2009. Moolman \u00e8 la plurivittoriosa di stagione, con otto successi e diversi piazzamenti di rilievo. Nel 2016 Cerv\u00e9lo diventa primo sponsor, la squadra prende il nome Cerv\u00e9lo-Bigla e, pur mantenendo base svizzera, assume licenza tedesca. Nel 2019, con il ritiro di Cerv\u00e9lo dopo quattro anni e il passaggio di Moolman alla CCC-Liv, la formazione ritorna al nome Bigla; in stagione la britannica Elizabeth Banks d\u00e0 alla squadra un successo di tappa al Giro d'Italia.\nDal 1\u00ba luglio 2020, grazie alla sponsorizzazione fino a fine 2024 della casa di moda francese Paule Ka, il team assume la denominazione \u00c9quipe Paule Ka. Con la nuova denominazione, il team vince una tappa al Giro d'Italia ancora con Elizabeth Banks, e la classifica giovani della corsa con Mikayla Harvey. A fine 2020, a causa dell'improvviso ritiro dello sponsor Paule Ka dopo soli quattro mesi, la squadra \u00e8 costretta a chiudere.\nCronistoria.\nClassifiche UCI.\n\"Aggiornato al 31 dicembre 2020\".\nOrganico 2020.\n\"Aggiornato al 28 agosto 2020\"."}
{"id": "1998227", "revid": "287204", "url": "https://it.wikipedia.org/wiki?curid=1998227", "title": "Sircilla", "text": "Sircilla (o Sirsilla) \u00e8 una suddivisione dell'India, classificata come \"municipality\", di 65.016 abitanti, situata nel distretto di Karimnagar, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 18\u00b0 22' 60 N e 78\u00b0 49' 60 E e ha un'altitudine di 321 .\nSociet\u00e0.\nEvoluzione demografica.\nAl censimento del 2001 la popolazione di Sircilla assommava a 65.016 persone, delle quali 32.476 maschi e 32.540 femmine. I bambini di et\u00e0 inferiore o uguale ai sei anni assommavano a 8.037, dei quali 4.106 maschi e 3.931 femmine. Infine, coloro che erano in grado di saper almeno leggere e scrivere erano 39.858, dei quali 23.418 maschi e 16.440 femmine."}
{"id": "1998230", "revid": "287204", "url": "https://it.wikipedia.org/wiki?curid=1998230", "title": "Sompeta", "text": "Sompeta \u00e8 una suddivisione dell'India, classificata come \"census town\", di 17.390 abitanti, situata nel distretto di Srikakulam, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 18\u00b0 55' 60 N e 84\u00b0 35' 60 E e ha un'altitudine di 7 .\nSociet\u00e0.\nEvoluzione demografica.\nAl censimento del 2001 la popolazione di Sompeta assommava a 17.390 persone, delle quali 8.590 maschi e 8.800 femmine. I bambini di et\u00e0 inferiore o uguale ai sei anni assommavano a 1.932, dei quali 1.001 maschi e 931 femmine. Infine, coloro che erano in grado di saper almeno leggere e scrivere erano 10.992, dei quali 6.224 maschi e 4.768 femmine."}
{"id": "1998233", "revid": "6923", "url": "https://it.wikipedia.org/wiki?curid=1998233", "title": "Isola Carney", "text": "L'isola Carney (in inglese Carney Island) \u00e8 un'isola coperta dai ghiacci, di lunghezza 110\u00a0km e con un'area di circa 8.500\u00a0km\u00b2, che per buona parte delle sue coste si trova circondata dalla barriera Getz dell'Antartide, ma che nel versante costiero nord \u00e8 in rapporto con il mar di Amudsen, settore pi\u00f9 meridionale dell'oceano Pacifico. Carney si trova tra l'isola Siple e l'isola Wright lungo la costa della Terra Marie Byrd.\nl'isola Carney venne nominata in onore dell'ammiraglio Robert Carney (1895 - 1990), direttore della US-ACAN, capo delle operazioni navali durante l'organizzazione dell'operazione Profondo Freddo, missione che era parte dell'anno geofisico internazionale del 1957-1958."}
{"id": "1998236", "revid": "83531", "url": "https://it.wikipedia.org/wiki?curid=1998236", "title": "Stefano Storace", "text": "All'eta di 23 anni part\u00ec dall'Italia alla volta di Dublino, per poi stabilirsi dieci anni pi\u00f9 tardi a Londra, lavorando come musicista di contrabbasso. Nel 1761 spos\u00f2 Elizabeth Trusler, che era la figlia del proprietario dei Marylebone Gardens. Divenne anche direttore dei Vauxhall Gardens. Ebbe due figli: Stephen Storace (1762-1796), che divenne un celebre compositore londinese di operette comiche, e Anna, meglio conosciuta col nome di Nancy Storace (1765-1817), una delle cantanti liriche pi\u00f9 famose dell'epoca.\nIl nome di Stefano Storace \u00e8 legato al fenomeno del tarantismo come arte curativa attraverso l'esecuzione di tarantelle. Un curioso episodio accaduto nella sua vita, narrato da lui stesso, appare pubblicato su \"The Gentleman's Magazine\" del settembre 1753. Stefano Storace scrive di essere stato inaspettatamente chiamato a suonare il violino per rianimare un uomo che era stato trovato collassato per strada. Non avendo molta familiarit\u00e0 con la tarantella, Storace suon\u00f2 un certo numero di gighe che fallirono nell'avere alcun effetto. Quando Storace termin\u00f2 di suonare, l'uomo cadde per terra preso da un attacco convulsivo. Non appena si riebbe, l'uomo era di nuovo in piedi e riprese a muoversi con vigore.\nDi questo episodio, sempre nello stesso articolo di rivista, Storace ne ha anche trascritto una partitura di tarantella."}
{"id": "1998238", "revid": "827882", "url": "https://it.wikipedia.org/wiki?curid=1998238", "title": "Vettore di inizializzazione", "text": "In crittografia un vettore di inizializzazione (VI), dall'inglese \"initialization vector\" (\"IV\"), \u00e8 un blocco di bit di lunghezza predefinita che viene utilizzato per inizializzare lo stato di un cifrario a flusso, oppure di un cifrario a blocchi quando questi opera in una modalit\u00e0 tale da trasformarsi in un cifrario a flusso, in modo che a chiavi identiche il keystream risultante sia differente.\nIl vettore di inizializzazione.\nLa dimensione del VI dipende dall'algoritmo di cifratura e dal protocollo crittografico in uso, anche se in genere \u00e8 grande quanto il blocco di dati che \u00e8 trattato dall'algoritmo stesso (nel caso di cifrari a blocchi) o quanto la chiave stessa (nel caso di cifrari a flusso).\nIl VI deve essere noto dal destinatario altrimenti questi non potr\u00e0 decifrare il messaggio ricevuto. Questo pu\u00f2 essere assicurato in differenti modi:\nA seconda del protocollo utilizzato, possono anche essere selezionate pi\u00f9 variabili ed unite insieme utilizzando un algoritmo di hash per generare un \"digest\" univoco.\nSe il VI \u00e8 scelto in maniera casuale allora il crittografo deve tenere in considerazione l'ipotesi di avere delle collisioni, mentre se il VI \u00e8 utilizzato in maniera incrementale, come un nonce, deve essere considerata la resistenza dell'algoritmo agli attacchi connessi ai VI.\nIl VI nei cifrari a blocchi.\nI VI sono implementati nei cifrari a blocchi in maniera differente rispetto ai cifrari a flusso. I primi, utilizzati nella loro classica modalit\u00e0, definita Electronic Code Book (ECB), producono lo stesso testo cifrato dallo stesso testo in chiaro se viene utilizzata la stessa chiave di cifratura, il che rappresenta una seria minaccia alla sicurezza dei dati cifrati. Per ovviare a questo problema si usa utilizzare un vettore di inizializzazione che viene combinato mediante un'operazione di OR esclusivo (XOR) con il primo blocco del testo in chiaro: questo \u00e8 quanto avviene, ad esempio, nei cifrari a blocchi utilizzati in modalit\u00e0 Cipher Block Chaining (CBC).\nIl VI nei cifrari a flusso.\nNei cifrari a flusso i VI sono in genere caricati nello stato segreto dell'algoritmo, dopodich\u00e9 vengono solitamente eseguiti dei passaggi del cifrario per inizializzare il keystream prima di iniziare ad utilizzarne l'output. Per motivi legati alle prestazioni del cifrario, i disegnatori dei cifrari a flusso tendono in genere a mantenere tale numero di passaggi il pi\u00f9 basso possibile. Siccome la determinazione del minimo numero di passaggi tali che l'algoritmo presenti un sufficiente grado di sicurezza non \u00e8 cos\u00ec semplice e considerando anche altre problematiche legate alla perdita di entropia, unica per ogni cifrario, gli attacchi legati ai VI sono una nota debolezza dei cifrari a flusso: per tali motivi lo studio del caricamento del VI nello stato del cifrario \u00e8 argomento di forte ricerca.\nIl VI nel WEP.\nIl WEP, utilizzato nel IEEE 802.11 (abbreviativo per Wired Equivalent Privacy) utilizza come cifrario l'algoritmo RC4 con una chiave ottenuta combinando la chiave dell'utente con un \"VI debole\", di soli 24 bit di lunghezza. A causa di queste scelte strutturali effettuate dai suoi progettisti, il protocollo dimostr\u00f2 subito di non essere sicuro e dalla pubblicazione delle prime analisi del WEP alla forzatura del protocollo pass\u00f2 poco tempo. Oggi \u00e8 possibile recuperare la chiave di una connessione WEP in pochi minuti."}
{"id": "1998239", "revid": "122871", "url": "https://it.wikipedia.org/wiki?curid=1998239", "title": "Initialization vector", "text": ""}
{"id": "1998242", "revid": "2204851", "url": "https://it.wikipedia.org/wiki?curid=1998242", "title": "Casamassima", "text": "Casamassima (\"Casam\u00e0sseme\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia. \nGeografia fisica.\nCasamassima si trova ai piedi delle Murge con un'altitudine media di 230 metri. Il punto pi\u00f9 alto del comune si trova presso la zona, in dialetto casamassimese, della \"V\u00ec d Caldaral\" mentre quella pi\u00f9 bassa \u00e8 la zona nei pressi di via Conversano e quella adiacente alla zona commerciale. Il territorio \u00e8 caratterizzato da terreni molto fertili e dalla presenza di Lama San Giorgio che scorre presso il Bosco di Marced.\nCasamassima confina con i comuni di Turi, Adelfia, Sammichele di Bari, Acquaviva delle Fonti, Noicattaro, Valenzano, Capurso, Cellamare e Rutigliano\nOrigini del nome.\nIl borgo fu forse fondato da Quinto Fabio Massimo detto il \"Temporeggiatore\" durante le guerre puniche ma rimane comunque molto probabile si trattasse di un generale appartenente alla famiglia romana Massimi. Il suo nucleo primitivo fu quindi romano ed il nome deriverebbe da questa sua origine: un \"accampamento dei Massimo\". Potrebbe anche significare \"casa pi\u00f9 grande\".\nStoria.\nDalla fondazione al medioevo.\nFondata in epoca romana, il pi\u00f9 antico documento ufficiale che riguarda Casamassima pervenutoci \u00e8 di poco successivo ai placiti cassinesi, che sono datati tra il 960 e il 963. Riguarda un morgengabio, che secondo l'antica usanza longobarda precisava la parte dei beni che il marito donava alla propria sposa il giorno dopo la prima notte di nozze.\n\"Nel 962, in Casamassima, Sikeprando ed Eregarda, coniugi, vendono a Kalolohanne un pezzo di vigneto pel prezzo di cinque soldi costantini, la donna cum consensu e voluntate di suo fratello Garzanito e del parente Kolahure vende la quarta parte del suo morgincap.\"\nIl documento, conservato nell'archivio della Cattedrale di San Sabino, a Bari, \u00e8 una delle poche tracce esistenti che attesti la presenza di Casamassima come comunit\u00e0 ben organizzata alla fine del X secolo.\nCasamassima visse per secoli sotto molte signorie pugliesi, costantemente alle dipendenze dei feudi di paesi confinanti come Conversano e Acquaviva delle Fonti, per poi accrescere la sua importanza. Testimonianza di questo periodo \u00e8 il castello presente nel centro storico di Casamassima.\nIl borgo antico \u00e8 medievale, sviluppatosi a partire dal VIII secolo attorno ad una torre normanna che si \u00e8 poi ampliata, trasformandosi in un castello.\nAttacco di Luigi il Grande.\nNel 1347 Luigi I il Grande, re d'Ungheria, in seguito all'uccisione del fratello Andrea (avvenuta il 18 settembre 1345 ad Aversa) consorte della regina di Napoli Giovanna I, scese a Napoli con un forte esercito. Giovanna I, malgrado il sostegno di Papa Clemente VI, da Napoli fugg\u00ec in Provenza. In provincia di Bari il maggior sostenitore della regina Giovanna fu Pipino, conte palatino di Altamura, ma non ebbe successo contro l'esercito ungherese che conquist\u00f2 tutti i territori dove arrivava. Bari, Palo del Colle e Corato opposero una forte resistenza a Luigi I mentre Rutigliano e Casamassima iniziarono ad organizzarsi pure loro per opporsi.\nRutigliano per\u00f2 dopo un'iniziale resistenza si arrese, e fu quindi attaccata Casamassima. Questa, confidando nella struttura fortificata del campanile, si prepar\u00f2 all'attacco degli assalitori. Vennero protette le donne, assieme ai bambini, portandole nella chiesa maggiore assieme alle suppellettili ed agli oggetti preziosi, e gli uomini si preparano alla battaglia. Luigi I fece requisire tutto il bestiame che non era stato portato tra le mura ed inizi\u00f2 l'assalto. Le truppe addestrate ebbero la meglio sui difensori, uccidendo, rubando e incendiando ogni cosa. Dopo un'iniziale resistenza anche l'edificio della chiesa venne espugnato (\"fu il diavolo che, maestro qual egli \u00e8 di tutte le maligne intraprese, sugger\u00ec a taluni Lombardi di spedire distaccamenti nel bosco dei dintorni per raccogliere legna, fascine e stoppie e portarli in paese accatastandole sotto la chiesa.\").\nLe fiamme avvolsero il campanile per due giorni e due notti e le sue pietre, sotto l'effetto del calore, cominciarono a sbriciolarsi. Tutto croll\u00f2 trasformando la zona in una montagna di macerie e di uomini.\nDal XVI al XIX secolo.\nNel 1609 il feudo, prima appartenuto alla famiglia Acquaviva, venne acquistato dalla famiglia portoghese di origini ebraiche Vaaz.\nNel 1658 a Bari si ebbe una epidemia di peste, probabilmente portata dai marinai di una nave arrivata nel porto, e in breve tempo oltre 20.000 abitanti del capoluogo vennero contagiati e morirono. Il duca Odoardo Vaaz, a Casamassima, ordin\u00f2 con un'ordinanza la tinteggiatura del caseggiato, dei monumenti e delle chiese aggiungendo il colore azzurro alla calce viva, probabilmente solfato di rame. La peste fu cos\u00ec allontanata dal paese e in seguito venne edificata una chiesetta, dedicata alla Madonna di Costantinopoli, in segno di ringraziamento e per onorare un voto del duca.\nNel 1667 venne poi ceduto alla famiglia napoletana dei D'Aponte.\nIl paese azzurro.\nIn seguito alla verit\u00e0 storica che riguardava l'epidemia di peste si sovrapposero leggende, ed una di queste narra come il borgo antico divent\u00f2 tutto azzurro solo dopo aver superato il pericolo del contagio e per onorare il voto fatto dal signore di Casamassima Michele Vaaz alla Madonna, che aveva preservato il borgo dall'epidemia mortale che si era diffusa in tutto il territorio. Per riconoscenza il duca Vaaz avrebbe ordinato di dipingere il caseggiato a calce viva aggiungendo il colore azzurro del manto della Madonna, oggi raffigurata sotto l'arco di via Santa Chiara.\nDal XX secolo.\nNegli anni 60 il pittore milanese Vittorio Viviani vedendo Casamassima rimase colpito dalla sua caratteristica unica e inizi\u00f2 a dipingere utilizzando il borgo come ambientazione per le sue tele e defin\u00ec Casamassima \"Il Paese Azzurro\". Le stratificazioni di calce azzurra sugli edifici antichi testimoniano il passato unico del paese, che a differenza dei tipici centri abitati pugliesi bianchi mostre le tonalit\u00e0 cromatiche dell'azzurro.\nFino agli anni ottanta, il comune ebbe principalmente vocazione agricola poi segu\u00ec un periodo di nuova urbanizzazione ed inizi\u00f2 il recupero del centro storico.\nLa cittadina \u00e8 oggi identificata anche con l'appellativo di \"paese azzurro\" ed aderisce al club dei Borghi Autentici d'Italia.\nMonumenti e luoghi d'interesse.\nArchitetture religiose.\nIl monastero \u00e8 il pi\u00f9 imponente edificio del centro storico e fu fondato nel 1573 da Antonio Acquaviva d'Aragona con denaro della sorella Donna Dorotea. Costruito come orfanotrofio, un secolo dopo (1600) diventa Monastero delle Clarisse. Nel corso degli anni ha subito varie modifiche e trasformazioni: dopo l'Unit\u00e0 d'Italia fu soppresso e adibito, nel tempo, a carcere, scuola, cine-teatro e abitazione. Il prospetto su via Scesciola presenta un bugnato a piano terra, un lungo belvedere di coronamento con le grate in ferro. All'interno del chiostro si possono osservare due lati con archi su pilastri a bugne e al centro una cisterna sopraelevata.\nEdificata su di un'altra dei secoli XII-XIII, ha una struttura muraria a conci levigati e regolari. Addossato alla chiesa troviamo il campanile in conci di pietra regolari, di due piani diviso da cornici ornate. Il primo piano ha bifore con archetti girati sui capitelli, inclusi in un arco superiore posato su mensole. Al secondo piano vi \u00e8 un loggiato con parapetto forato a scacchiera. \u00c8 costituita internamente da tre ampie navate con cappelle, in cui, tra le tante opere di notevole interesse, vi sono una fonte battesimale del 1200 e la statua di San Rocco, protettore della citt\u00e0.\nFrutto di un adattamento di un ex-palazzo appartenente ad un'importante famiglia del luogo: la famiglia De Bellis. L'ultimo proprietario, Don Domenico Console, acquist\u00f2 il palazzo e lo fece diventare un orfanotrofio dove fu data educazione civile e religiosa a giovani fanciulle. All'interno dell'orfanotrofio fu istituito un Conservatorio musicale femminile, uno dei pi\u00f9 importanti della provincia e molto apprezzato dal Regno di Napoli. Dopo l'unit\u00e0 d'Italia fu adibito a caserma di Carabinieri, albergo e a scuola elementare, compromettendo l'originale tessuto dell'immobile. Viene usato come sede di alcuni uffici comunali e di una ricca biblioteca con aule studio, aule informatiche, un dotato auditorium e una pinacoteca appartenente alla Fondazione Don Sante Montanaro, oltre alla presenza dell'eco-museo del SAC Pecutezia.\nEx chiesa del 1800 in stile barocco, costruita da don Domenico Console ed annessa al Conservatorio delle Monacelle. Oggi \u00e8 un auditorium molto frequentato per convegni, presentazioni e concerti. Ha un bellissimo campanile con cuspide a cipolla.\nEdificio di stile barocco, con un imponente campanile, edificato tra il 1722 e il 1758 nella centralissima piazza Aldo Moro. \u00c8 sopra elevata rispetto al piano stradale e presenta un ampio sagrato, \u00e8 ad un'unica navata con numerose cappelle all'interno. Ospita la Confraternita del Purgatorio e la statua della Madonna del Carmine, patrona della citt\u00e0.\nAbbazia di San Lorenzo\nIn tutta la Puglia, durante i secoli X e XI sorsero alcune abbazie di monaci, una delle quali fu quella di San Lorenzo a Casamassima. Dai documenti che si conservano nell'archivio della Basilica di San Nicola di Bari si evince che il piccolo convento ebbe origine prima del 984 d.C. come centro benedettino. Purtroppo oggi resta solo la chiesa, ubicata a circa 2500 metri da Casamassima, sulla via per Turi, in una caratteristica lama.\nRappresenta un pregevole esempio di architettura sacra rurale con affreschi. La costruzione \u00e8 a grossi conci di pietra e la copertura \u00e8 costituita da un tetto a doppia falda con tegole di terracotta. La facciata principale presenta una piccola porta con stipiti sagomati sulle quali sporge un protiro con una nicchia e un campaniletto a vela.\nNella parte posteriore sorge una piccola abside semicircolare che crea un'alternanza ritmica di volumi, con un'altra pi\u00f9 sporgente sulla sinistra. La volta interna \u00e8 a botte.\nArchitetture civili.\nPorta Orologio, in Piazza Aldo Moro, \u00e8 il principale accesso al Borgo. Una volta era costituita dalla sola parte inferiore denominata Porta dei Molini, perch\u00e9 conduceva ai mulini del Duca.\nNel 1841 fu ampliata su progetto dell'architetto Angelo Michele Pesce con la costruzione della torre con l'orologio, sormontata da un tempietto a colonnine doriche. Sotto l'arco un affresco settecentesco della Madonna del Soccorso.\nNella stessa piazza si trovano anche la chiesa del Purgatorio, una delle chiese pi\u00f9 importanti del paese insieme alla chiesa madre (che si trova invece in pieno centro storico) e un monumento alla Vittoria. Nel centro storico, oltre alla gi\u00e0 citata chiesa Madre, c'\u00e8 il \"castello\" (in realt\u00e0 un palazzo nobiliare), l'ex orfanotrofio Addolorata (detto anche Monacelle), l'ex convento di Santa Chiara. Altro luogo degno di nota di Casamassima \u00e8 il cimitero militare polacco di Casamassima, visibile dalla S.S.100 Bari-Taranto.\nIl palazzo si trova nei pressi di via Castello e rappresenta uno dei pi\u00f9 grandi, imponenti ed importanti palazzi del borgo antico di Casamassima. \u00c8 un edificio seicentesco, simile ad un fortilizio, con una piccola terrazza che affaccia su via Castello ed una pi\u00f9 lunga sul prospetto posteriore con un ampio giardino. Il portale principale \u00e8 sovrastato da un balcone (pi\u00f9 specificatamente un mugnano) settecentesco, sulla chiave dell'arco vi + lo stemma della famiglia di nobili Amenduni.\n\u00c8 una delle attrattive pi\u00f9 importanti del borgo, anch'esso testimone delle \"tracce d'azzurro\" sulle facciate, che conserva tutt'oggi l'impianto originario. Edificato nel 1100, \u00e8 stata un'antica dimora padronale, residenza dei feudatari Vaaz, famiglia ebrea di origine portoghese. Durante gli anni, fino al 1800, risiedettero gli Acquaviva d'Aragona, i De Ponte e i Caracciolo. L'accesso \u00e8 caratterizzato da un prezioso e raffinato portale cinquecentesco, con il tradizionale bugnato a punta di diamante del XVI secolo d\u2019ispirazione spagnola.\nSituato nell'attuale via Roma, ex Palazzo De Bellis. Venne adattato a Convento Monacelle quando l'ultimo proprietario lo don\u00f2 all'Orfanotrofio dell'Addolorata. Il nome \"Monacelle\" deriva dall'abbigliamento delle giovani donne disagiate che qui furono accolte ed ospitate per toglierle dalle strade.\nSecondo una leggenda antica l'arco era dimora di fantasmi, che transitavano ininterrottamente al suo interno. Tale credenza deriva dal fatto che, quando ancora non vi era la pubblica illuminazione e si transitava con i lumi e le candele, osservando l'arco da lontano, le ombre delle sagome di chi vi transitava dava l'impressione della presenza di fantasmi. L'arco delle ombre \u00e8 oggi uno degli unici monumenti ancora ricoperti d'azzurro.\nSotto l\u2019arco in via Santa Chiara appare l\u2019affresco seicentesco della Madonna di Costantinopoli, al cui mantello si \u00e8 ispirato il Duca Vaaz per dipingere il borgo di azzurro, quale voto per aver salvaguardato il popolo dalla peste. Da qui si \u00e8 vicini all'antico rione Scesciola.\nParticolarissimo rione, dall\u2019affascinante nome arabo \"Shawash\u2019ala\" (labirinto) e dove l\u2019azzurro comincia a trapelare dai muri con le sue suggestive stratificazioni. \u00c8 un rione di piccole case contadine caratterizzate da un locale a piano terra (sottano), un locale al piano rialzato (soprano) e raggiungibile da una scala esterna in pietra, detta vignale. Ai lati dell\u2019unica finestra vi troviamo delle mensole a sbalzo per sostenere un\u2019asse di legno per essiccare fichi o altro.\nVia Paliodoro e Chiasso Bongustai sono gli scorci pi\u00f9 amati e pi\u00f9 fotografati del paese azzurro. Via Paliodoro \u00e8 la strada pi\u00f9 azzurra del borgo con le numerose case contadine in gran parte ristrutturate ed abbellite da fiori e oggetti della tradizione. Numerose targhe indicano un riconoscimento al miglior recupero da parte della Pro Loco. Scendendo per la caratteristica via Sacramento, ci inoltriamo in Chiasso Bongustai: un chiasso tra i pi\u00f9 suggestivi, in cui vi era l\u2019antico forno del Duca. Oggi \u00e8 tutto dipinto di celeste e tale colorazione rende il luogo particolarmente attrattivo.\nHrand Nazariantz \u00e8 un poeta armeno vissuto a Casamassima.\nArchitetture militari.\nCimitero militare polacco di Casamassima \"Korpusu\"Nei pressi della Strada statale 100 si erge il cimitero militare polacco, luogo di sepoltura di 429 soldati polacchi caduti nella seconda guerra mondiale o deceduti all'interno del pi\u00f9 grande complesso sanitario polacco di tutto il Meridione che il 2\u00ba Corpo Militare stabil\u00ec nel centro di Casamassima.\nBosco di Marcedd.\nIl bosco di Marcedd (o bosco di Marcello) \u00e8 la pi\u00f9 grande area verde del paese; \u00e8 ricco di elementi paesaggistici e di percorsi naturalistici e cicloturistici unici. Si trova a circa tre chilometri a sud-est del centro abitato, nelle vicinanze della masseria Uaciduzzo-Paglia Arsa e nell'alveo di Lama San Giorgio.\nL'area anticamente era il letto di un fiume che partiva dal monte Sannace di Gioia del Colle ed \u00e8 caratterizzata dalla presenza di macchia bassa e rada, con gruppi di essenze per lo pi\u00f9 arbustive: il lentisco, la fillirea e la calicotome spinosa, cui si associano la quercia coccifera, l'olivastro, l'osiride, l'asparago, il t\u00e8 siciliano, il cisto di Montpellier e il perastro. Raramente \u00e8 possibile trovare degli esemplari di fragno e roverella.\nMolto pi\u00f9 ricchi di specie sono i percorsi sub steppici del bosco e caratterizzati per lo pi\u00f9 dalla presenza di graminacee, annuali e perenni, di diverse specie. Tra le graminacee si ricorda la Stipa austroitalica, specie considerata prioritaria dalla Direttiva Habitat dell'Unione Europea. Il bosco di Marcedd rientra in un progetto per la realizzazione di una riserva naturale regionale.\nSociet\u00e0.\nEtnie e minoranze straniere.\nGli stranieri residenti a Casamassima al 31 dicembre 2019 erano , pari al 2,03% della popolazione complessiva. Le comunit\u00e0 pi\u00f9 numerose sono:\nTradizioni e folclore.\nNel 1977 durante una festa carnascialesca una pentolaccia fu la protagonista della manifestazione e dalla successiva edizione un gruppo di artisti fece nascere la prima associazione casamassimese di carristi e di artisti della cartapesta: l'associazione \"U Car\". La Pentolaccia cominci\u00f2 ed essere conosciuta a livello regionale grazie alle sfilate di carri allegorici, alle esibizioni di scuole di danza, gruppi mascherati e ospiti speciali nel primo weekend di Quaresima. La manifestazione \u00e8 insignita dal 2012 della Medaglia dell'Alto Patronato del Presidente della Repubblica Italiana e dal 2016 fa parte dei Carnevali Storici del Ministero per i beni e le attivit\u00e0 culturali.\nL'evento si svolge solitamente nella seconda domenica di ottobre e rievoca un episodio storico realmente avvenuto nell\u2019aprile del 1252, documentato da una pergamena originale conservata nell\u2019Archivio Storico della Biblioteca di Bari. Corrado IV di Svevia, figlio ed erede legittimo dell\u2019Imperatore Federico II di Svevia, attravers\u00f2 la terra di Casamassima e restitu\u00ec il feudo a Roberto da Casamaxima, al cui padre Giovanni era stato tolto da Federico II. Alla rievocazione storica prendono parte quattrocento figuranti con abiti medievali che sono accompagnati da artisti di strada, sbandieratori, musici, danzatrici, mangiafuoco, cavalieri, giocolieri e teatranti. L'evento si svolge sotto gli auspici della Presidenza della Repubblica, dei Consolati Onorari a Bari della Repubblica Federale di Germania e del Regno del Belgio, fregiandosi di due medaglie del Presidente della Repubblica Italiana.\nCultura.\nBiblioteche.\nBiblioteca comunale, situata all'interno di Palazzo Monacelle, dispone di circa 10.000 volumi, tra cui pi\u00f9 di 300 libri antichi e di alto valore. Alla biblioteca comunale \u00e8 annessa la sezione separata dell'Archivio Storico Comunale, istituita nel 1983, in cui si conservano documenti dal 1808 in poi ed \u00e8 sotto tutela della Soprintendenza archivistica e bibliografica della Regione Puglia.\nBiblioteca interfacolt\u00e0 dell'universit\u00e0 LUM - Libera Universit\u00e0 Mediterranea, situata all'interno dell'omonima universit\u00e0, dispone di circa 11.000 monografie, 160 periodici in formato cartaceo e 30 in formato elettronico, 15 banche dati e riviste online, fondo librario di 1000 testi.\nScuole.\nDue circoli didattici, due scuola secondaria di primo grado e un istituto superiore intitolato al poeta armeno Hrand Nazariantz.\nUniversit\u00e0.\nPresso il Baricentro \u00e8 ubicata la sede centrale dell'universit\u00e0 LUM - Libera Universit\u00e0 Mediterranea.\nTeatro.\nCasamassima vantava di uno spazio culturale degno di nota, l'ex Cinema Teatro Augusto, abbattuto per costruire nuove abitazioni. Le opere e le rassegne teatrali sono organizzate dalla locale associazione teatrale \"ACCA (Associazione Culturale Casamassimese Apulia)\" e messe in scena presso il Laboratorio Urbano \"Officine UFO\", situato in via Amendola all'interno dell'ex-pretura.\nCinema.\nA Casamassima sono stati girati film, fiction e cortometraggi:\nEventi.\nCasamassima ha due patroni: Nostra Signora del Monte Carmelo, che si festeggia l'ultima domenica di luglio, e san Rocco, che si festeggia la seconda domenica di settembre. La statua del santo viene portata in processione con un ricco mantello di argento donato dai casamassimesi emigrati e ricoperto di gioielli in oro, donati di anno in anno dai devoti per grazia richiesta o ricevuta. Coincidendo la festa con i giorni iniziali dell'anno scolastico, c'\u00e8 un detto che recita: \"A san Rocco lascia la palla e prendi il fiocco\", riferito a come si debba lasciare i giochi (simboleggiati dalla palla), per rimettersi il fiocco (tipico dei grembiuli scolastici del XX secolo).\nAltra tradizione locale \u00e8 quella delle \"pupe della quarantana\" (sette bambole: Anna, Pagano, Rebecca, Susanna, Lazzaro, Palma e Pasqua). Queste sono esposte all'inizio della quaresima poi, ogni domenica di Quaresima, ne viene tolta una fino alla Pasqua.\nInfrastrutture e trasporti.\nIl centro abitato \u00e8 raggiungibile agilmente tramite le principali direttrici Bari- Taranto ovvero:\nFerrovie.\nIl paese \u00e8 collegato al resto della Puglia tramite la linea ferroviaria delle Ferrovie del Sud Est.\nLa Stazione di Casamassima \u00e8 posta sulla tratta \"Bari-Putignano (via Casamassima)\" delle Ferrovie del Sud Est e collega il paese con il capoluogo di Regione e altri comuni limitrofi con treni ogni ora.\nAutobus.\n\u00c8 collegata anche con un servizio autobus delle stesse Ferrovie del Sud Est, delle autolinee Miccolis, autolinee Mastrorocco e Sabato Viaggi.\nInoltre \u00e8 collegata anche con citt\u00e0 europee tramite le autolinee Marino e con le altre regioni con le autolinee Marozzi e GBS.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra calcistica del paese ha sempre militato in campionati di livello dilettantistico."}
{"id": "1998243", "revid": "287204", "url": "https://it.wikipedia.org/wiki?curid=1998243", "title": "Sriramnagar", "text": " \nSriramnagar \u00e8 una suddivisione dell'India, classificata come \"census town\", di 19.550 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Sriramnagar assommava a 19.550 persone, delle quali 9.769 maschi e 9.781 femmine. I bambini di et\u00e0 inferiore o uguale ai sei anni assommavano a 2.085, dei quali 1.106 maschi e 979 femmine. Infine, coloro che erano in grado di saper almeno leggere e scrivere erano 12.565, dei quali 7.093 maschi e 5.472 femmine."}
{"id": "1998244", "revid": "287204", "url": "https://it.wikipedia.org/wiki?curid=1998244", "title": "Srikalahasti", "text": " \nSrikalahasti \u00e8 una suddivisione dell'India, classificata come \"municipality\", di 70.876 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Srikalahasti assommava a 70.876 persone, delle quali 35.572 maschi e 35.304 femmine. I bambini di et\u00e0 inferiore o uguale ai sei anni assommavano a 8.435, dei quali 4.342 maschi e 4.093 femmine. Infine, coloro che erano in grado di saper almeno leggere e scrivere erano 47.452, dei quali 26.689 maschi e 20.763 femmine."}
{"id": "1998246", "revid": "92723", "url": "https://it.wikipedia.org/wiki?curid=1998246", "title": "Matth\u00e4us Schiner", "text": ""}
{"id": "1998247", "revid": "438678", "url": "https://it.wikipedia.org/wiki?curid=1998247", "title": "Vidocq - La maschera senza volto", "text": "Vidocq - La maschera senza volto \u00e8 un film del 2001 diretto da Pitof, ispirato alla figura storica di Eug\u00e8ne-Fran\u00e7ois Vidocq (1775 \u2013 1857).\nTrama.\nPrologo.\nNel XIX secolo a Parigi \u00e8 in atto la rivoluzione dei popolani e Carlo X \u00e8 in fuga. Vidocq, un ex detenuto divenuto un famoso detective, si reca alla soffieria dell'arsenale: una fabbrica dove viene prodotto il vetro. Qui, mentre indaga, viene attaccato da un misterioso individuo vestito con un mantello nero e una misteriosa maschera di vetro, di cui non si riesce a capire se sia uomo o donna. Lo scontro fra i due si fa brutale poich\u00e9 il misterioso individuo mascherato possiede grande agilit\u00e0 fisica in grado di tenere testa alla forza bruta di Vidocq. L'individuo mascherato riesce a mettere con le spalle al muro l'investigatore e a farlo scivolare in un pozzo di fiamme.\nVidocq prima di morire, come ultimo desiderio, chiede di vedere il suo volto. L'individuo mascherato lo accontenta e subito dopo Vidocq precipita nel pozzo. In quel momento qualcuno ha visto la scena, per poi darsi alla fuga. In tutta la citt\u00e0 viene subito data la notizia del decesso del famoso detective. Nimier, amico e socio di Vidocq, fa ritorno al suo ufficio, distrutto per la morte dell'amico. In quel momento qualcuno bussa alla porta, rivelandosi essere Etienne Boisset, biografo ufficiale di Vidocq.\nEntrando nell'ufficio, egli osserva una mappa della citt\u00e0 su cui sono segnate le morti di varie persone, uccise in circostanze misteriose. Etienne chiede a Nimier cosa sa della ultima indagine di Vidocq prima di morire, per poter scrivere il suo libro e poter vendicare cos\u00ec anche il detective. Nemier inizia a raccontare come tutto inizi\u00f2 col decesso di due persone molto ricche e famose: Belmont e Veraldi.\nPrimo flashback: le misteriose morti di Belmont e Veraldi.\nI due, intenti a passeggiare con numerose guardie del corpo, vengono colpiti da un fulmine che d\u00e0 loro fuoco, facendoli infine morire carbonizzati. La polizia inizia subito ad indagare, mentre il Prefetto si rivolge direttamente a Vidocq e Nimier, convinto che due persone morte contemporaneamente per un fulmine non sia un caso, ma che potrebbe trattarsi di un complotto. Il Prefetto spiega anche che Belmond era il pi\u00f9 importante fabbricante d'armi di Francia e che la sua morte causer\u00e0 un duro colpo per le truppe francesi che stanno perdendo sempre pi\u00f9 terreno. Veraldi invece era un chimico. Con la monarchia prossima a sgretolarsi, il prefetto chiede a Vidocq di occuparsi personalmente dell'indagine in quanto egli \u00e8 con le mani legate, avendo soprattutto il presentimento che ci sar\u00e0 un'altra vittima al prossimo temporale. Consegnando del denaro a Vidocq, l'investigatore insieme al suo socio inizia ad indagare. Il primo posto che viene visitato \u00e8 una delle fabbriche d'armi gestita dal direttore Leviner, che stava sotto il comando di Belmond.\nVidocq sostiene che Belmond doveva avere paura di qualcosa di molto particolare, in quanto si muoveva sempre con una pesante scorta di guardie del corpo. Leviner afferma che da un po' di tempo Belmont si stava comportando in modo strano e che era ossessionato dal fatto di non volere invecchiare. In quel momento un operaio prende fuoco, in quanto, nella fabbrica, gli abiti dei lavoratori sono impregnati di polvere da sparo. Vidocq, rammentando come Belmond prese fuoco, domanda se per caso i suoi abiti fossero impregnati di polvere da sparo; Leviner nega tale circostanza, poich\u00e9 i suoi vestiti venivano lavati e spazzolati tutti i giorni dalle sue personali lavandaie.\nI due investigatori decidono quindi di andare dalle lavandaie ad indagare e una li informa che a pulire gli abiti di Belmond era l'africano Gandin. Gandin terrorizzato si d\u00e0 alla fuga ma viene preso subito dai due investigatori. L'africano spiega di avere ricevuto una lettera anonima con del denaro che gli diceva di non pulire pi\u00f9 gli abiti di Belmond e di Veraldi. In preda al terrore Gandin rivela di essersi sentito con le spalle al muro, in quanto la lettera che aveva ricevuto era stata scritta con sangue umano, lasciando stupefatti e inorriditi i due investigatori. Fatto ritorno al proprio ufficio, Vidocq ricostruisce ci\u00f2 che accadde ai due uomini, spiegando che i due fossero stati \"preparati\" a esplodere e che il fulmine che li ha colpiti non era che la scintilla per accenderli. Indagando sui resti dei due uomini, Vidocq sostiene che se il fulmine li ha colpiti, dovevano avere del metallo addosso. Trovano infatti un pettine cinese femminile, in ferro, nascosto nel cappello, con la rappresentazione di una scimmia demoniaca.\nPresente.\nNimier rivela che dopo quei fatti Vidocq continu\u00f2 l'indagine da solo, per poi crollare per una sbronza. Etienne decide quindi di continuare la sua ricerca. Nella soffieria del vetro Tazuel, capo della polizia, spiega al prefetto che tutti quelli della fabbrica hanno paura, rifiutandosi di parlare. Il prefetto chiede di poter vedere il corpo di Vidocq e gli viene mostrata solo una scatola piena di cenere. Alla stessa ora Nimier si allontana dal suo ufficio e nello stesso momento vi si infiltra Etienne per cercare indizi. Trovando i pettini, la sua indagine lo porta da una danzatrice Khmer, una donna di nome Pr\u00e8ah, segreta amante di Vidocq. Pr\u00e8ah chiede i pettini in cambio della sua storia: Etienne consegnandoglieli accetta.\nSecondo flashback: La terza vittima e l'individuo misterioso.\nPoco dopo avere lasciato Nimier da parte, Vidocq si diresse direttamente da Pr\u00e8ah, riconoscendo che i pettini che hanno ucciso Belmond e Veraldi sono suoi e che \u00e8 stata probabilmente incastrata poich\u00e9 essi erano anche suoi clienti, in quanto era lei a truccarli per cancellare le rughe dal loro viso. Pr\u00e8ah confessa che due settimane prima ricevette una lettera con del denaro che diceva solo di far scivolare i suoi pettini nei cappelli dei due uomini e che non pensava alla situazione che ne sarebbe derivata. La lettera che ricevette Pr\u00e8ah era profumata e con la scrittura elegante, tipica di una donna. Pr\u00e8ah rivela infine che il terzo a cui ha messo il pettine \u00e8 Ernest Lafitte, medico, direttore dell'H\u00f4tel des Invalides.\nVidocq, col temporale ormai prossimo, insieme a Pr\u00e8ah, raggiunge in tempo Ernest, riuscendo a toglierli il cappello prima che il fulmine lo colpisca, ma lo shock dell'evento causa un infarto ad Ernest che muore sul colpo, cadendo in ginocchio. Vidocq osserva in quel momento una figura misteriosa spostarsi per i tetti di una cappella, buttandosi all'inseguimento. Raggiunto il fuggitivo, esso si rivela un misterioso individuo vestito con un pesante mantello nero e una maschera di vetro che copre il suo volto. L'individuo mascherato mostra capacit\u00e0 inspiegabili come far comparire dei piccioni per coprire la visuale a Vidocq per poi buttarsi da venti metri di altezza rimanendone illeso e quindi scappare. Vidocq recupera dal cappello di Ernest il pettine di Pr\u00e8ah per tenerla al sicuro dalle autorit\u00e0. Fatto ritorno alla carrozza, l'investigatore comprende che non si tratta di un complotto politico, in quanto Belmond e Veraldi potevano essere un bersaglio ma non Ernest e che \u00e8 stata solo una coincidenza che due del trio fossero fabbricanti di armi.\nErnest, Belmond e Veraldi sono morti per una vendetta meditata e il modo in cui sono morti col fulmine \u00e8 stato fatto sembrare simbolicamente come una giustizia divina, il tutto architettato dal misterioso individuo con la maschera senza volto. Pr\u00e8ah considera ci\u00f2 che ha fatto l'assassino come qualcosa di sovrannaturale, ma Vidocq spiega che egli ha solo utilizzato banali trucchi di prestigio. Per di pi\u00f9 , Pr\u00e8ah, pur essendo il trio Ernest, Belmond e Veraldi, suoi clienti, aggiunge di conoscerli bene. Inoltre li riteneva totalmente innocui , non avendo mai avuto da loro alcuna proposta di natura sessuale.\nPresente.\nPr\u00e8ah, spiega a Etienne ,che Vidocq ritenendo i tre uomini dei degenerati, decide di andare ad indagare al Quartiere del Tempio, il luogo principale dei bordelli della citt\u00e0. Entrando in un bordello, Etienne conosce la tenutaria, Sylvia, grande amica di Vidocq. Questa rivela che Ernest, Belmond e Veraldi non erano suoi clienti, poich\u00e9 essi cercavano una mercanzia molto rara, ovvero le giovinette vergini, definite da alcuni \"esseri puri\". I tre uomini le andavano a comprare dai poveri, poich\u00e9 il numero di gente nella miseria era alquanto elevato. Sylvia consiglia ad Etienne di andare a chiedere informazioni al giornalista Froissard.\nGiunto sul posto, Froissard rivela che anche lui come Vidocq stava indagando, e segu\u00ec la carrozza di Ernest, Belmond e Veraldi alla loro abitazione dove, con dell'oppio e delle bevande, drogavano le ragazze. Froissard chiese informazioni soprattutto a Marine Lafitte, moglie di Ernest, ma ormai diventata dipendente dell'oppio, dopo la morte del marito, \u00e8 rimasta rinchiusa nella sua fumeria. Mentre Etienne si dirige alla fumeria, l'individuo mascherato assassina Froissard, recuperando infine i documenti che il giornalista aveva raccolto. Alla soffieria il prefetto e Tazuel, avendo interrogato i lavoratori, bench\u00e9 questi molto spaventati, scoprono che un essere misterioso con una maschera di vetro senza volto, si aggirava per la soffieria. Intanto Etienne raggiunge la fumeria di Marine Lafitte. Questa racconta che tutto inizi\u00f2 quando suo marito Ernest fu preso dall'ossessione e dalla paura di invecchiare, perdendo interesse per la moglie.\nTerzo flashback: l'Alchimista.\nUna notte, mentre Ernest usciva per andare ad incontrare Belmond e Veraldi, Marine segu\u00ec il marito di nascosto. I tre uomini, riunitosi in una stanza buia, stavano provando ingredienti ed esperimenti per poter ringiovanire. In quello stesso momento comparve l'individuo dalla maschera di vetro che si present\u00f2 come L'Alchimista: egli parlando con un timbro di voce maschile e femminile, sbeffeggia i tre uomini per i loro tentativi di evitare la vecchiaia. Quindi l'Alchimista propose uno scambio ad Ernest, Belmond e Veraldi: l'elisir dell'eterna giovinezza in cambio delle giovinette vergini. Belmond e Veraldi rimangono ammaliati dalla possibilit\u00e0 di ottenere l'elisir, mentre Ernest si dimostra scettico, percependo che l'Alchimista sia un essere malvagio.\nI tre decidono comunque di accettare lo scambio e nelle settimane seguenti si recarono nei quartieri poveri comprando delle ragazze vergini e, dopo averle drogate, le consegnavano all'Alchimista. Marine sostiene che L'Alchimista si serviva delle vergini per preparare l'elisir. Dopo otto consegne di vergini, senza ancora ricevere in cambio l'elisir, Ernest distrutto dai rimorsi, poich\u00e9 gi\u00e0 presumeva quello che accadeva alle ragazze, si convinse infine che L'Alchimista li aveva ingannati, decidendo insieme a Belmond e Veraldi di troncare l'accordo. L'Alchimista uccise cos\u00ec i tre uomini per vendicarsi. Vidocq prese quindi i cavalli di Ernest, convinto che essi ricordassero la strada per raggiungere il laboratorio dell'Alchimista.\nPresente.\nMentre Etienne si allontana, Marine viene uccisa dall'Alchimista. Intanto Tazuel, raggiunti gli archivi, indaga sulle leggende popolari, trovando la storia dell'Alchimista, un essere misterioso e indefinito, a cui i popolani attribuiscono tutti gli assassini irrisolti. L'Alchimista possiede una maschera-specchio al posto del volto e che, a chiunque vi si rifletta, viene sottratta l'anima.\nEtienne, fatto ritorno al laboratorio di Vidocq, trova documenti sulle sue ultime indagini, venendo raggiunto poco dopo dal prefetto e Tazuel, i quali tentano di arrestarlo per interrogarlo. Etienne riesce a darsi alla fuga, trovando rifugio sotto un ponte, quindi leggendo gli ultimi fatti di Vidocq.\nQuarto flashback: la Tana dell'Alchimista.\nVidocq, raggiunto il luogo, trova nascosta una ragazza nuda e lercia in stato di shock alla quale \u00e8 stata tagliata la lingua, rivelandosi una fuggitiva scappata dall'Alchimista. La ragazza prima di scappare gli indica il portone dove si nasconde l'Alchimista. Entrando, Vidocq trova decine di celle dove sono state incatenate e seviziate le ragazze comprate da Ernest, Belmond e Veraldi. Uscito dal corridoio, Vidocq si trova davanti ad un enorme sala, nella quale ci sono enormi distillatori ed alambicchi appesi con delle catene. Salendo al piano superiore, Vidocq trova delle ragazze appese a testa in gi\u00f9, legate a delle corde, con dei tagli dai quali il sangue che cola viene convogliato in tubi che si riversano in una piccola scatola di vetro. In quel momento compare l'Alchimista che attacca Vidocq e i due iniziano a combattere ferocemente.\nL'Alchimista dimostra di possedere enormi capacit\u00e0 di combattimento nelle arti marziali, riuscendo a mettere alle strette l'investigatore. Bloccato con una catena, l'Alchimista tenta di uccidere Vidocq, rubandogli infine l'anima, ma egli riesce a rompere un frammento della sua maschera, facendolo battere in ritirata. Fatto ritorno al suo laboratorio, Vidocq analizzando il frammento di vetro, comprende che la maschera dell'Alchimista \u00e8 \"viva\" e, rubando le anime alle sue vittime, se ne nutre per non invecchiare, mentre il sangue delle vergini serve per fabbricarla. Vidocq comprende che non \u00e8 l'Alchimista a fabbricare la maschera, ma egli ne prepara solo i materiali per poi darli ad un suo complice, un artigiano del vetro che lavora alla soffieria dell'arsenale.\nPresente.\nEtienne viene raggiunto da Nemier che ha ripreso le indagini insieme a Pr\u00e8ah. Entrambi sono consapevoli del complice dell'Alchimista alla soffieria, nella quale si \u00e8 tenuto il combattimento contro Vidocq. Tazuel spia il gruppo sentendo le loro parole, per poi raggiungere il prefetto che ritrova il corpo senza vita di Marine Lafitte, comprendendo che Etienne Boisset \u00e8 seguito dall'Alchimista. Giunti alla soffieria trovano l'artigiano che indica come l'Alchimista si era recato alla soffieria per avere una maschera nuova dopo che Vidocq gliela aveva infranta. L'artigiano rivel\u00f2 quindi a Vidocq che l'Alchimista si trovava nella sala di raffreddamento. Bench\u00e9 non avesse il permesso di andarci, raggiunse il posto proprio quando Vidocq cadde nel pozzo dopo avere visto il volto dell'Alchimista, mentre l'artigiano, avendolo visto di spalle, non pot\u00e9 riconoscerlo. Il gruppo viene raggiunto dal prefetto e in quello stesso momento l'artigiano si alza togliendosi lo straccio che copriva il suo volto, che si rivela essere con stupore Vidocq miracolosamente vivo. Viene mostrato cos\u00ec un flashback del momento in cui l'Achimista si tolse la maschera davanti a Vidocq, rivelando il volto di Etienne Boisset. Vidocq rivela infine che quando si gett\u00f2 nel pozzo, lo fece dopo avere visto nel riflesso della maschera un buco sottostante, inscenando cos\u00ec la propria morte. Aiutato dagli operai ad uscire, venne infine curato e nascosto, ordinando quindi di dire a tutti che era morto.\nQuella stessa sera, quando Etienne si present\u00f2 a Nimier, Vidocq chiam\u00f2 il suo socio per informarlo della sua reale identit\u00e0. Etienne Boisset non \u00e8 stato altro che il travestimento dell'Alchimista per poter recuperare tutti i documenti che lo riguardavano e cancellare ogni traccia della sua esistenza, venendo per\u00f2 alla fine incastrato da Vidocq. Etienne in quel momento emette un urlo animalesco; rimettendosi la maschera e il mantello torna ad essere l'Alchimista. Nimier tenta di sparargli, ma il colpo viene assorbito dalla maschera per poi essergli riflesso contro uccidendolo. L'Alchimista si da alla fuga, inseguito da Vidocq che dice agli altri di non seguirlo sostenendo che ormai \u00e8 in trappola. L'Alchimista nella corsa, trova tutti i corridoi sbarrati, ad eccezione di una stanza dove Vidocq ha messo decine di specchi. Entrato nella stanza, gli specchi emettono dei raggi che si riflettono sulla maschera dell'Alchimista, accecandolo e facendogli emettere dei versi di dolore. Vidocq raggiunge in quel momento la stanza ed i due iniziano a lottare.\nA causa del pavimento bagnato, l'Alchimista non \u00e8 in grado di muoversi agilmente, venendo infine sopraffatto da Vidocq, che riesce ad immobilizzarlo. Con un frammento di specchio, riflettendosi nella sua maschera, Vidocq apre una breccia per le anime intrappolate delle vittime dell'Alchimista, riuscendo infine a liberarle, rivelandosi a decine. Perse tutte la anime la maschera infine deperisce. Vidocq viene pugnalato al fianco dall'Alchimista e crolla a terra apparentemente morto. L'Alchimista si rialza e, togliendosi la maschera, mostra un'espressione di trionfo. Vidocq bench\u00e9 ferito si rialza e con un grosso frammento di vetro acuminato trafigge il ventre di Etienne, scaraventandolo dalla finestra per poi precipitare nel fiume. Vidocq insiste col prefetto che vuole vedere il suo cadavere per assicurarsi che sia morto definitivamente. Alcuni giorni dopo, Vidocq insieme a Pr\u00e8ah e al prefetto sono al cimitero dove \u00e8 stato sepolto il suo amico Nimier. La rivoluzione ormai \u00e8 iniziata e Carlo X \u00e8 in fuga. Tutto ci\u00f2 implica che vi saranno grossi cambiamenti, sperando in qualcosa di migliore per il futuro.\nCollegamenti esterni.\n "}
{"id": "1998250", "revid": "62004", "url": "https://it.wikipedia.org/wiki?curid=1998250", "title": "Trofeo dell'U.V.I.", "text": ""}
{"id": "1998252", "revid": "729019", "url": "https://it.wikipedia.org/wiki?curid=1998252", "title": "Castello-ricetto di Ghemme", "text": "Il castello-ricetto di Ghemme fu edificato tra il XI ed il XV secolo su iniziativa degli stessi abitanti, per far fronte alle incursioni ed ai saccheggi dei Francesi e degli Spagnoli e come rifugio per la popolazione e le derrate alimentari.\nNel 1467, fu ospitato il duca di Milano Galeazzo Maria Sforza, per concludere le rivalit\u00e0 aperte da alcuni anni con il Ducato di Savoia firmando la pace di Ghemme.\nSi presenta di forma rettangolare, lungo 153 metri e largo 83, si estende su una superficie totale di 12.000\u00a0m\u00b2 e sorge a nord-ovest del paese, fiancheggiato a ponente dal corso della roggia Mora.\nIn origine il castello era circondato da un fossato, colmato nel XIX secolo, e da mura di cinta perimetrali alte circa quattro metri, con merlatura alla ghibellina, parzialmente visibili ancora oggi su tre dei quattro lati.\n\u00c8 solcato al centro, per tutta la sua lunghezza, da una strada principale, sulla quale si affacciano due fasce di edifici contrapposti. Da qui si dipartono vicoli secondari e sottoporticati che formano altri isolati irregolari con cortili e cortiletti centrali. In origine la via principale non aveva sbocco sui due lati, ma era chiusa dalle mura e dal fossato. L'accesso era possibile unicamente per mezzo di un torrione con ponte levatoio posto sul lato corto, a levante (sull'attuale piazza Castello). Il lato opposto, che volgeva alla roggia Mora e quindi all'esterno del paese, era protetto da due torri cilindriche poste agli angoli, delle quali soltanto quella a sud-ovest si \u00e8 conservata fino ad oggi.\nGli edifici all'interno delle mura sono formati da due piani e da un mezzanino sottotetto: al piano terra si conservavano il vino e le derrate alimentari, il piano centrale era usato da abitazione mentre l'ultimo era utilizzato come solaio per il deposito dei grani.\nI muri sono costruiti con ciottoli di fiume disposti a spina di pesce, intervallati da mattoni, talvolta in funzione anche decorativa.\nAlcuni edifici presentano finestre e porte a sesto acuto con pregevoli decorazioni in cotto. All'interno alcune case hanno conservato gli antichi soffitti a cassettoni.\nLe abitazioni di maggior pregio possedevano pareti affrescate. Uno di questi affreschi, staccato, \u00e8 conservato nei musei civici di Novara.\nNonostante i massicci interventi avvenuti nel settecento e ottocento, il castello-ricetto di Ghemme \u00e8 uno dei meglio conservati del Piemonte e conserva intatta una suggestiva atmosfera.\nNelle cantine ancora oggi viene prodotto e lasciato ad invecchiare il prezioso vino Ghemme DOCG.\nLa definizione doppia di \u201ccastello-ricetto\u201d viene data in quanto quello di Ghemme, nonostante abbia le sembianze di un ricetto, in realt\u00e0 non \u00e8 altro che un esteso castello fortificato, in quanto abitato e non usato solo come deposito delle derrate."}
{"id": "1998253", "revid": "1543377", "url": "https://it.wikipedia.org/wiki?curid=1998253", "title": "Comuni della Lombardia soppressi", "text": "Questa lista riporta l'elenco dei comuni italiani della regione Lombardia entro i confini attuali soppressi a causa di accorpamenti, fusioni o divisioni, dal 1750 in poi.\nXXI secolo.\nLe riforme normative di fine Novecento trasferirono alle regioni la competenza sulle circoscrizioni municipali, rilanciando dopo decenni le fusioni fra i comuni. La Lombardia \u00e8 passata in vent\u2019anni da 1547 a 1506 comuni."}
{"id": "1998256", "revid": "78273", "url": "https://it.wikipedia.org/wiki?curid=1998256", "title": "Aristocrazia romana", "text": ""}
{"id": "1998261", "revid": "1543377", "url": "https://it.wikipedia.org/wiki?curid=1998261", "title": "Aepyprymnus rufescens", "text": "Il ratto canguro rossiccio (Aepyprymnus rufescens ), noto anche come bettongia rossiccia, \u00e8 una piccola specie della famiglia dei Potoroidi diffusa in Australia. Vive nelle regioni costiere e sub-costiere che vanno da Newcastle, nel Nuovo Galles del Sud, a Cooktown, nel Queensland; in passato si trovava anche nella valle del Fiume Murray, in Nuovo Galles del Sud e Victoria. Non \u00e8 ritenuto una specie minacciata.\nIl ratto canguro rossiccio \u00e8 l'unico membro del suo genere ed \u00e8 la specie pi\u00f9 grande tra tutti i Potoroidi. Generalmente ha un mantello di colore grigio con riflessi bruno-rossastri e il suo nome scientifico significa infatti \"groppa-alta rossastra\". Un tempo si riteneva fosse un animale solitario e notturno, ma recenti osservazioni indicano che possa costituire piccole associazioni poliginiche. Si nutre in gran parte di tuberi e funghi, ma anche di foglie ed altra vegetazione.\nLa riproduzione pu\u00f2 avvenire in ogni periodo dell'anno, una volta che la femmina ha raggiunto la maturit\u00e0. Questo avviene generalmente a 11 mesi. Il maschio la raggiunge tra i 12 e i 13. Una volta matura, la femmina \u00e8 in grado di riprodursi a intervalli di tre settimane. Se la fecondazione va a buon fine, la gestazione dura meno di un mese, circa 22-24 giorni. Il piccolo, che nasce completamente sviluppato, vive all'interno del marsupio per circa 16 settimane. Lasciato il marsupio, trascorrer\u00e0 con la madre le successive 7 settimane, durante le quali imparer\u00e0 a nutrirsi da solo."}
{"id": "1998262", "revid": "149726", "url": "https://it.wikipedia.org/wiki?curid=1998262", "title": "Aepyprymnus", "text": ""}
{"id": "1998263", "revid": "149726", "url": "https://it.wikipedia.org/wiki?curid=1998263", "title": "Ratto canguro rossiccio", "text": ""}
{"id": "1998267", "revid": "155634", "url": "https://it.wikipedia.org/wiki?curid=1998267", "title": "Legadue 2008-2009", "text": "La Legadue FIP 2008-09 \u00e8 la 8\u00aa edizione della manifestazione organizzata dalla FIP e la 68\u00aa edizione del secondo livello del campionato italiano di pallacanestro.\nIl Fabriano Basket trasferisce la propria sede a Roseto creando cos\u00ec la nuova Pallacanestro Roseto 1946.\nRegolamento.\nFormula.\nLe 16 squadre partecipanti disputano un girone unico all'italiana, con partite d'andata e ritorno. Al termine della stagione regolare, la prima classificata \u00e8 promossa in Serie A per la stagione 2009-10, mentre le squadre classificate dal 2\u00ba al 9\u00ba posto sono ammesse ai play-off, che si giocheranno al meglio delle cinque partite, con le gare 1, 2 e 5 in casa della compagine meglio piazzata in campionato, e che decreteranno il nome della seconda squadra promossa.\nLe squadre classificate al 15\u00ba e al 16\u00ba posto nella stagione regolare retrocederanno in B1.\nRegole per comporre i quintetti.\nDevono essere presentati a referto 10 giocatori, di cui:\nMercato.\nDurante lo svolgimento del campionato le societ\u00e0 possono modificare le proprie squadre all'interno di tre periodi, detti finestre, di mercato.\nLa prima finestra va dal 21 novembre al 5 dicembre 2008, la seconda dal 30 gennaio al 13 febbraio 2009, la terza dal 26 marzo al 9 aprile 2009.\nAl di fuori di queste finestre \u00e8 possibile tesserare un giocatore entro questi termini ultimi: 28 febbraio 2009 per passaggi da una squadra di Legadue all'altra; il 28 marzo 2009 per passaggi da campionati LNP a Legadue; il 31 marzo 2009 per passaggi dalla Lega A alla Legadue; il 30 aprile 2009 per nuovi tesseramenti dall'estero."}
{"id": "1998270", "revid": "1776051", "url": "https://it.wikipedia.org/wiki?curid=1998270", "title": "Il Partigiano D'Artagnan", "text": "Il Partigiano D'Artagnan \u00e8 un romanzo autobiografico scritto da Alberto Cotti, ex-partigiano.\nPubblicato la prima volta nel 1990 con il titolo \"Storia di un Partigiano Persicetano\", \u00e8 stato successivamente ristampato nel 1994 con il titolo \"Il Partigiano D'Artagnan\" a cura del Comune di San Giovanni in Persiceto, in occasione del 49\u00ba Anniversario della liberazione.\n\u00c8 una raccolta di ricordi e testimonianze di un uomo che ha vissuto la Seconda guerra mondiale sul fronte orientale e che ha successivamente combattuto come partigiano durante la lotta di liberazione dal Fascismo.\nIl libro \u00e8 disponibile online.\nStile dell'opera.\nLa storia, che percorre tutto l'arco della seconda guerra mondiale, \u00e8 vissuta e raccontata di corsa, con un modo spezzato e in action, simile ad uno sceneggiato per un film.\nCome descritto dal sindaco Antonio Nicoli \"la cosa sorprendente, tutta da assaporare, consiste nella mancanza di consapevolezza da parte dell'autore: non c'\u00e8 la malizia delle gesta e dell'artefatto libresco.\"\nLe svariate situazioni illustrano un quadro generico di come gli italiani hanno vissuto durante la guerra. Non tutte le scene sono di azione, l'esperienza della spedizione italiana in Russia con l'ARMIR \u00e8 vissuta e raccontata dall'autore come una profonda e cosciente analisi delle circostanze. D'Artagnan non ha mai rinunciato ad osservare la realt\u00e0, anche quella pi\u00f9 dolorosa e crudele. In questo libro ce la racconta, senza fronzoli o parole alate, con una fedelt\u00e0 assoluta alle cose come erano e come sono.\nContenuto.\nLe vicende narrate iniziano con una descrizione di come poteva essere l'adolescenza di un bambino durante il ventennio fascista, con i vari passaggi da balilla ad avanguardista ed alla prima giovinezza di un operaio, tra parate e adunate, sino all'invio in Russia con l'ARMIR ed alla successiva scelta della Resistenza nelle Brigate Garibaldi, Divisione Modena Armando.\nD'Artagnan narra della vita dei partigiani, degli scontri con i nazifascisti e della Repubblica di Montefiorino con flashback e citazioni ad altri eventi avvenuti nelle campagne del bolognese ed a porta San Paolo, a Roma, dove partecip\u00f2 a quella dura battaglia.\nPersonaggi.\nNel diario biografico, D'Artagnan narra la storia dei suoi vent'anni, riportando sogni e desideri, considerazioni ed emozioni di un ragazzo che si batteva per un'Italia differente da quella che gli era stata insegnata dalla scuola fascista, ed in valori migliori del \"canto della mitraglia\". Con lui possiamo leggere del leggendario Comandante Armando e degli altri ribelli che, come Tito, hanno diviso con lui le emozioni ed i rischi, ma anche le soddisfazioni della Lotta di Liberazione.\nCritica.\nLeggendolo se ne apprezza la narrazione semplice e diretta che non trasmette mai odio e rancori ma sempre una profonda ed umana comprensione anche per chi stava \"dall'altra parte\".\nAntonio Nicoli, Sindaco di Persiceto, scrive di lui ritenendolo \"uno dei pochi persicetani a ritornare a casa armato, senza la retorica con cui le armi erano state distribuite ed esaltate a tanti compaesani all'entrata in guerra\".\nNicoli aggiunge poi che \"da lui ci viene l'esempio dell'addio alle armi e del ritorno a quel banco di modellista per ricostruire macchine di pace. Alberto \u00e8 stato un \"duro\", come si dice di nuovo; quando la contrapposizione \u00e8 stata veramente durissima e i tedeschi presidiavano blindati il nostro Appennino. Io l'ho conosciuto un po' dopo, quando, trasformate le armi in aratri, di duro \u00e8 rimasto soltanto il convincimento del mantenere la pace insieme ai fondamentali diritti della sincera libert\u00e0. E poi... una insostituibile simpatia, da plurisecolare contadino emiliano.\""}
{"id": "1998271", "revid": "1961394", "url": "https://it.wikipedia.org/wiki?curid=1998271", "title": "Red Dot Design Award", "text": "Il Red Dot Design Award \u00e8 uno dei maggiori e pi\u00f9 importanti premi del design mondiale. Lo scopo del premio \u00e8 di onorare la qualit\u00e0 eccezionale di progettisti e produttori che dal 1955 possono concorrere al premio e sono riconosciuti in una cerimonia annuale In Germania. I prodotti che conquistano tale premio sono presentati nel museo del Red Dot a Zollverein, Essen.\nCategorie.\nIl Red Dot \u00e8 diviso in tre categorie: design di prodotto e gruppi di design, design di comunicazione e concetto di design.\nDesign di prodotto e gruppi di design.\nIl pi\u00f9 vecchio delle tre categorie, \u00e8 stato conosciuto come \"Design Innovation\" fino al 2000. La competizione \u00e8 aperta in diversi ambiti, come: mobili, accessori per la casa, automobili, tra altri. La cerimonia premia anche il miglior gruppo di design del periodo annuale. Qualche vincitore di questa categoria include Apple, BMW e Bose. Nel 2008 l'importante riconoscimento viene dato alla Pininfarina Sintesi con tale motivazione: \u00abl'eccellente qualit\u00e0 del suo design e l'elevato grado di innovazione dei suoi contenuti tecnologici\u00bb.\nDesign di comunicazione.\nDal 2003 il \"Red Dot Award: Communication Design\" premia eccezionale successi nell'ambito del design corporativo, pubblicitario, nella media interattiva e nel design del suono.\nConcept di design.\nDal 2005 il Red Dot Design Museum di Singapore premia concept di design, di prodotti o idee non ancora in commercio.\nNumero di partecipanti.\nPi\u00f9 di 10.000 iscritti da 60 paesi. Nell'anno di 2007 c'erano oltre 2.500 iscritti da 43 paesi per la categoria \"design di prodotto\" e pi\u00f9 di 3.800 iscritti per il \"design di comunicazione\"."}
{"id": "1998283", "revid": "486946", "url": "https://it.wikipedia.org/wiki?curid=1998283", "title": "Verticillitida", "text": ""}
{"id": "1998285", "revid": "1573940", "url": "https://it.wikipedia.org/wiki?curid=1998285", "title": "Vaceletia crypta", "text": "Vaceletia crypta () \u00e8 una spugna dell'ordine Dictyoceratida. \u00c8 l'unica specie del genere Vaceletia che a sua volta \u00e8 l'unico genere della famiglia Verticillitidae ."}
{"id": "1998288", "revid": "17654", "url": "https://it.wikipedia.org/wiki?curid=1998288", "title": "Mantide", "text": ""}
{"id": "1998291", "revid": "729019", "url": "https://it.wikipedia.org/wiki?curid=1998291", "title": "Sindrome di Turcot", "text": "La sindrome di Turcot \u00e8 una variante rara di Poliposi adenomatosa familiare associata allo sviluppo di medulloblastomi (BTP - Brain Tumor-Polyposis Syndrome Type 2), associata alla mutazione del gene APC.\nEponimo.\nLa sindrome deve il suo nome al chirurgo canadese Jacques Turcot, il primo ad avere descritto, nel 1959, un'associazione tra poliposi adenomatosa familiare e neoplasie cerebrali, quali il medulloblastoma, l'ependimoma e il glioma maligno (glioblastoma).\nEziologia.\nSi tratta di una malattia genetica dovuta a mutazioni della linea germinale. Tra le alterazioni geniche pi\u00f9 comuni, vi \u00e8 la perdita di uno dei due bracci del cromosoma 17 con risultante presenza di un isocromosoma (17q)."}
{"id": "1998292", "revid": "1305772", "url": "https://it.wikipedia.org/wiki?curid=1998292", "title": "Vidocq", "text": ""}
{"id": "1998293", "revid": "339392", "url": "https://it.wikipedia.org/wiki?curid=1998293", "title": "Alexandre Vinokourov", "text": ""}
{"id": "1998304", "revid": "339392", "url": "https://it.wikipedia.org/wiki?curid=1998304", "title": "Sant'Artella", "text": ""}
{"id": "1998305", "revid": "149726", "url": "https://it.wikipedia.org/wiki?curid=1998305", "title": "Eurhinosaurus longirostris", "text": ""}
{"id": "1998310", "revid": "729019", "url": "https://it.wikipedia.org/wiki?curid=1998310", "title": "Mediastinite", "text": "Con il termine mediastinite, in medicina, si identifica un insieme di condizioni patologiche caratterizzate da infiammazione acuta o cronica del mediastino, di varia natura. Nel loro complesso le mediastiniti rappresentano il 7-10% delle malattie del mediastino.\nClassificazione.\nLe malattie di natura infiammatoria del mediastino si distinguono in acute e croniche. I due gruppi si differenziano notevolmente tra di loro per eziologia, manifestazioni cliniche e terapia.\nForme acute.\nTra le cause relativamente pi\u00f9 comuni di mediastinite acuta vi \u00e8 la perforazione dell'esofago, che pu\u00f2 avvenire per l'azione infiltrante di alcune neoplasie, per ingestione di corpi estranei taglienti o di caustici e, in alcuni casi, anche nel corso di indagini invasive come la gastroscopia in presenza di lesioni o alterazioni anatomiche predisponenti. Anche la broncoscopia praticata con strumento rigido presenta un rischio di perforazione bronchiale con conseguente mediastinite.\nMeno frequentemente la mediastinite acuta pu\u00f2 risultare dalla diffusione di infezioni in sedi vicine come la faringe o di infezioni dentarie.\nMolto pi\u00f9 raramente la causa \u00e8 da riscontrare come complicanza di un'osteomielite. La mediastinite acuta si pu\u00f2 manifestare anche in seguito ad un'operazione (la sternotomia) nel 2% delle operazioni eseguite.\nIn tutti i casi il passaggio di aria, eventualmente di acidi di origine gastrica (nelle perforazioni esofagee) e di batteri nel mediastino determina insorgenza di febbre elevata e dolore toracico talvolta irradiato al collo o all'addome, talvolta dispnea e disfonia accompagnati da decadimento delle condizioni generali.\nLa diagnosi delle forme acute, facilmente sospettabile dalle manifestazioni cliniche, pu\u00f2 essere confermata da indagini radiologiche o endoscopiche.\nForme croniche.\nLe mediastiniti croniche si suddividono in base all'aspetto istologico dei tessuti coinvolti in due sottogruppi:\nSintomi e segni.\nLe mediastiniti possono decorrere con un ampio spettro di manifestazioni che va dalle forme asintomatiche o paucisintomatiche fino a forme fulminanti che mettono ad immediato repentaglio la vita del paziente e che richiedono un intervento immediato.\nIl paziente tipico si presenta con febbre, tachicardia, spesso tachipnea. Il paziente riferisce dolore sternale che \u00e8 venuto aumentando con il trascorrere del tempo. Alcuni possono presentare secrezioni da una recente ferita chirurgica dovuta ad un intervento toracico in regione sternale. Circa i 2/3 dei soggetti che manifestano mediastinite dopo un intervento chirurgico si presentano entro 2 settimane dall'esecuzione dello stesso. \nI pazienti possono anche manifestare una sindrome mediastinica, espressione della trazione o costrizione degli organi contenuti nel mediastino.\nDiagnosi.\nLa radiografia del torace pu\u00f2 mostrare un'alterazione del profilo degli organi mediastinici, descritta come \"slargamento del mediastino\". Nelle forme croniche \u00e8 importante escludere la presenza di neoplasie o di altre malattie che possono indurre la stessa sintomatologia e lo stesso aspetto radiologico, sia con esami non invasivi (TC, RMN), sia, se necessario, mediante tecniche invasive come la mediastinoscopia o la toracotomia, che consentono anche il prelievo di campioni per esame istologico.\nTerapia.\nPoich\u00e9 la forma acuta se non trattata tempestivamente risulta fatale, il trattamento consiste nella somministrazione di antibiotici, clindamicina e ceftriaxone, ossigenoterapia iperbarica, e pressoch\u00e9 sempre si rende necessaria una terapia chirurgica con drenaggio, toracotomia o riparazione del danno inflitto.\nLa sola terapia chirurgica \u00e8 indicata nella forma cronica (toracotomia)."}
{"id": "1998320", "revid": "123247705", "url": "https://it.wikipedia.org/wiki?curid=1998320", "title": "Modafinil", "text": "Il modafinil (commercializzato col nome di Provigil) \u00e8 un farmaco stimolante prodotto dalla Cephalon ed \u00e8 approvato prevalentemente per il trattamento della narcolessia e i disturbi a essa correlati. Il modafinil, come per altri stimolanti, aumenta il rilascio di molti neurotrasmettitori specialmente monoamminici ma innalza anche i livelli di istamina nell'ipotalamo, cosa che ha indotto alcuni ricercatori a considerare il modafinil come un \"agente promotore della veglia\". Il modafinil \u00e8 anche indicato, sebbene non approvato, nel trattamento della disturbo da deficit di attenzione/iperattivit\u00e0 o ADHD, della depressione, sindrome da astinenza da cocaina, malattia di Parkinson, schizofrenia e disturbi relativi all'affaticamento. Negli Stati Uniti, tuttavia, per legge Cephalon non \u00e8 autorizzata alla vendita del modafinil per condizioni non ufficialmente approvate dalla Food and Drug Administration (FDA).\nIl modafinil e il suo precursore chimico, l'adrafinil furono sviluppati nei Lafon Laboratories, una societ\u00e0 francese acquisita dalla Cephalon nel 2001. Il modafinil \u00e8 il metabolita primario dell'adrafinil e, sebbene la loro azione sia molto simile, l'adrafinil richiede un dosaggio maggiore per ottenere effetti della stessa entit\u00e0.\nIndicazioni terapeutiche.\nAllo stato attuale, in Italia il farmaco \u00e8 approvato ufficialmente solo per il trattamento dell'eccessiva sonnolenza diurna nella narcolessia. Tuttavia il farmaco non risulta efficace contro la cataplessia.\nUtilizzo Off-label.\nIl modafinil \u00e8 largamente utilizzato per sopprimere il bisogno del sonno. \u00c8 anche utilizzato per trattare l'affaticamento non correlato alla mancanza di sonno, nel trattamento dell'ADHD e come coadiuvante agli antidepressivi (particolarmente negli individui con notevole affaticamento residuo). Si discute molto se gli effetti del modafinil in persone sane e con sonno regolare siano sufficienti per farlo considerare un \"potenziatore cognitivo\". I ricercatori concordano che il modafinil potenzia alcuni aspetti della memoria, come il digit span, manipolazione digitale e nella memoria atta al riconoscimento di forme, oggetti, volti, ecc, ma i risultati relativi alla memoria spaziale, alle funzioni esecutive e all'attenzione sono dubbi. Alcuni degli effetti positivi del modafinil potrebbero essere limitati a individui \"poco performanti\" o persone con un quoziente d'intelligenza basso. Vi sono anche prove che esso abbia effetti neuroprotettivi. Modafinil potrebbe anche essere un efficace e ben tollerato trattamento nei pazienti con disordine affettivo stagionale o depressione invernale.\nAgente dopante.\nIl modafinil ha ricevuto una discreta pubblicit\u00e0 in passato, quando parecchi atleti furono sorpresi a usarlo come agente dopante. Non \u00e8 chiaro quanto sia diffusa questa pratica. Non esistono studi circa questo tipo di uso del farmaco, perci\u00f2 non \u00e8 ufficialmente provato che il modafinil possa avere un impatto sulle prestazioni dell'atleta. Esistono tuttavia prove \"aneddotiche\" che testimoniano come il modafinil possa incidere sulle prestazioni fisiche degli atleti, e nel 2004 il modafinil \u00e8 stato aggiunto alla \"Lista Proibita\" della World Anti-Doping Agency come stimolante proibito.\nSclerosi multipla.\nIl modafinil \u00e8 stato usato per alleviare i sintomi della \"fatica neurologica\" riportata da alcuni pazienti affetti da sclerosi multipla. I pazienti seguono o la prescrizione standard o prendono una singola dose di 100\u2013200\u00a0mg all'inizio dei giorni stimati come potenzialmente troppo \"affaticanti\". Nel 2000, Cephalon ha condotto uno studio per valutare se il modafinil potesse essere un potenziale trattamento per l'affaticamento correlato alla sclerosi multipla. Un gruppo di 72 persone affette da tale patologia a vari livelli di gravit\u00e0, provarono due differenti dosi di modafinil e una di placebo in un periodo di pi\u00f9 di nove settimane. I livelli di affaticamento furono autovalutati su una scala standardizzata. I partecipanti che prendevano una dose inferiore di modafinil, riportarono una sensazione di affaticamento minore e c'\u00e8 stata una differenza statisticamente rilevante tra coloro che assumevano il farmaco e coloro trattati con placebo. Dosi maggiori di modafinil non hanno sortito effetti rilevanti.\nADHD o sindrome da deficit di attenzione e iperattivit\u00e0.\nFino al febbraio 2007, ci sono almeno sette articoli in lingua inglese su sperimentazioni cliniche casuali nel database Medline che indicano l'uso del modafinil per il trattamento dell'ADHD. Alcuni studi hanno evidenziato come l'uso del modafinil nel trattamento dell'ADHD sia associato con un significativo miglioramento dei sintomi primari. In altri studi, le funzioni cognitive in pazienti affetti da ADHD sono stati evidenziati miglioramenti con l'uso del modafinil. Studi sull'ADHD riportano insonnia e cefalea come effetti indesiderati pi\u00f9 comuni, visti in circa il 20% degli individui trattati. Questi studi non furono adeguati per determinare se i benefici apportati dal modafinil erano mantenuti con una somministrazione cronica. Ulteriori studi a lungo termine, usando metodi flessibili per stabilire sicurezza, efficacia e un confronto diretto con altri stimolanti sono necessari per determinare il ruolo del modafinil nel trattamento dell'ADHD.\nNel dicembre 2004, Cephalon present\u00f2 un nuovo farmaco col nome commerciale di Sparlon: pillole contenenti una quantit\u00e0 maggiore di modafinil per il trattamento dell'ADHD in bambini e adolescenti dai 6 ai 17 anni. Nel marzo 2006, in una consultazione l'FDA vot\u00f2 12 a 1 contro l'approvazione, citando casi riportati di rash cutaneo in una sperimentazione su 1000 pazienti, fra i quali uno era sospettato di aver sviluppato addirittura una sindrome di Stevens-Johnson. La disapprovazione finale avvenne nell'agosto 2006, ma successivi sviluppi nelle ricerche indicarono che il rash cutaneo non era la sindrome di Stevens-Johnson. Cephalon decise quindi di interrompere lo sviluppo dello Sparlon per uso pediatrico, anche se ci sono possibilit\u00e0 di utilizzarlo per il trattamento dell'ADHD negli adulti.\nIl modafinil ha controindicazioni relative in pazienti con storia di precedenti eventi cardiovascolari. Comunque, un case report del 2005 descrive positivamente il passaggio di terapia da metilfenidato (5\u00a0mg 2/die) a modafinil in un uomo di 78 anni con \"comorbidit\u00e0 cardiaca significativa\", anche se nel trattamento di una depressione di grado severo e non nell'ADHD. Perci\u00f2, vantaggi terapeutici nel trattamento convenzionale della sindrome da deficit di attenzione e iperattivit\u00e0 rispetto ai trattamenti tradizionali, non devono essere dati per scontati, ma al contrario valutati attentamente con il proprio medico, un neurologo o uno psichiatra.\nAltri utilizzi.\nIl modafinil \u00e8 usato anche off-label per il trattamento di sedazione e affaticamento nella depressione, nella distrofia miotonica, nella sonnolenza indotta da oppioidi, nella paralisi cerebrale infantile, e nella malattia di Parkinson. Incrementa l'umore soggettivo e l'amichevolezza, quanto meno negli studi effettuati su lavoratori turnisti di notte.\nUtilizzi sperimentali.\nDipendenza da cocaina.\nUno studio di otto settimane in doppio cieco sul modafinil nella dipendenza da cocaina ha prodotto risultati inconcludenti. Il numero di campioni di urina positivi per la cocaina era significativamente pi\u00f9 basso nel gruppo in trattamento con modafinil se comparato al gruppo placebo a met\u00e0 dello studio, ma alla fine delle otto settimane la differenza smetteva di essere significativa. Oltretutto gi\u00e0 da prima che lo studio iniziasse, il gruppo modafinil aveva gi\u00e0 mostrato un consumo di cocaina pi\u00f9 basso, confondendo i risultati ulteriormente. Se comparato al placebo, il modafinil non riduce il desiderio di cocaina o il consumo dichiarato dai pazienti, e i risultati raccolti dagli stessi medici sono insignificantemente migliori. Dan Umanoff, della National Association for the Advancement and Advocacy of Addicts, ha criticato gli autori dello studio per aver lasciato i risultati negativi fuori della discussione nella pubblicazione.\nPerdita di peso.\nAlcuni studi sul modafinil (anche alcuni effettuati su individui di peso normale) suggeriscono una sua azione reprimente sull'appetito. Tutti gli studi di una durata superiore a un mese nel database Medline che riportano una variazione di peso confermano che modafinil causa una riduzione di peso in comparazione col placebo.\nLe informazioni incluse nel corrispondente commerciale americano del modafinil \"Provigil\" riportano comunque che \"non ci sono significanti differenze cliniche nel cambiamento di peso in pazienti trattati con PROVIGIL comparati con pazienti trattati con placebo.\"\nIn studi sperimentali, l'effetto di soppressione dell'appetito appare simile a quello indotto dalle anfetamine, ma, a differenza delle anfetamine, non prevede nei suoi effetti secondari la tachicardia.\nUn articolo pubblicato nel \"Annals of Clinical Psychiatry\", presenta il caso di un paziente di 127\u00a0kg (BMI=35,52) che ha ridotto il suo peso di 18\u00a0kg durante un anno di trattamento con modafinil. Dopo tre anni il suo peso si stabilizz\u00f2 a 104\u00a0kg (BMI=29,59).\nCuriosamente, un brevetto americano (U.S. patent #6,455,588) riguardo all'uso di modafinil come stimolante dell'appetito \u00e8 stata rilasciata a Cephalon nel 2000.\nColangite biliare primitiva.\nModafinil ha mostrato di essere utile nel ridurre la sonnolenza diurna e la stanchezza nella colangite biliare primitiva . Dopo due mesi di trattamento \u00e8 stato osservato un miglioramento significativo nei sintomi della stanchezza usando la scala di sonnolenza Epworth.\nDeficit cognitivo post-chemioterapia.\nModafinil \u00e8 stato usato in modo off-label in esperimenti con persone aventi sintomi di deficit cognitivo post-chemioterapia, conosciuto anche col nome di \"chemobrain\". Uno studio dell'universit\u00e0 di Rochester su 68 soggetti ha avuto risultati sostanziali. \"Sapevamo da studi precedenti che modafinil allevia i problemi di memoria e attenzione, e speravamo che facesse lo stesso per le pazienti di cancro al seno che stavano subendo gli effetti del chemo-brain, cosa che \u00e8 infatti accaduta,\" ha riferito l'autrice leader dello studio Sadhna Kohli, Ph.D, una professoressa assistente alla ricerca al Centro Ricerca sul Cancro James P. Wilmot dell'universit\u00e0 di Rochester."}
{"id": "1998323", "revid": "767487", "url": "https://it.wikipedia.org/wiki?curid=1998323", "title": "El mir\u00f3n y la exhibicionista", "text": "El mir\u00f3n y la exhibicionista \u00e8 un film del 1985 diretto da Jes\u00fas Franco e Lina Romay sotto lo pseudonimo di Lulu Laverne.\nSi tratta di un breve film pornografico eccentrico, quasi muto e realmente basato sulla relazione a distanza tra una esibizionista e un giovane e distinto voyeur che la spia dal palazzo di fronte con un binocolo, come in una sorta di versione pornografica de \"La finestra sul cortile\".\nProduzione.\nIl regista ha cos\u00ec descritto questo film in un'intervista del 1992:\nIn realt\u00e0 i due protagonisti non vengono mai a trovarsi a tu per tu.\nIl film, girato con estremo realismo, \u00e8 stato letto da Robert Monell come \u00abun saggio sul linguaggio della pornografia [...] che finisce per essere sia un'esibizione che una decostruzione, oltre che una satira del genere.\u00bb\nStranamente i titoli di testa includono il nome di Antonio Mayans, presenza consueta nei film di Jess Franco, ma non in questo caso.\nSi pu\u00f2 ascoltare la voce del regista nel canto che giunge dalla strada (\"It's a Long, Long Way to Tipperary\").\nEdizioni DVD.\nMai edito in videocassetta, il film \u00e8 uscito in DVD allegato alla rivista \"Intervi\u00fa\", in Spagna.\nDeposito legale.\nM 42606 85"}
{"id": "1998325", "revid": "287204", "url": "https://it.wikipedia.org/wiki?curid=1998325", "title": "Simon Winawer", "text": "Era del tutto sconosciuto (come comment\u00f2 Staunton \"cadde dal cielo\") quando partecip\u00f2 al torneo di Parigi 1867, classificandosi = 2\u00ba con Steinitz dietro al vincitore Von Kolisch.\nNei successivi quindici anni disput\u00f2 numerosi tornei, dimostrando di essere uno dei migliori giocatori al mondo. Principali risultati dopo il 1867:\nDopo una lunga assenza torn\u00f2 a giocare dopo il 1890 ma dovette lasciare il passo alle giovani leve come Siegbert Tarrasch e Emanuel Lasker.\nArriv\u00f2 3\u00ba a Dresda 1892 e Budapest 1896. Sempre nel 1896 perse un match con Janowski 2 \u2013 5. Gioc\u00f2 il suo ultimo torneo a Monte Carlo nel 1901 all'et\u00e0 di 61 anni, ma non entr\u00f2 nella lista dei premiati.\nWinawer ha dato diversi importanti contributi alla teoria delle aperture. I pi\u00f9 importanti sono:"}
{"id": "1998327", "revid": "17654", "url": "https://it.wikipedia.org/wiki?curid=1998327", "title": "Esibizionista", "text": ""}
{"id": "1998328", "revid": "287204", "url": "https://it.wikipedia.org/wiki?curid=1998328", "title": "El miron y la exhibicionista", "text": ""}
{"id": "1998330", "revid": "1543377", "url": "https://it.wikipedia.org/wiki?curid=1998330", "title": "Polemarco (filosofo)", "text": "Biografia.\nFiglio del siracusano Cefalo, visse come meteco ad Atene, dove conobbe Socrate (gi\u00e0 amico del padre); in seguito si rec\u00f2 con Lisia a Turi, nella Magna Grecia (429 a.C.), per poi ritornare ad Atene dopo la disastrosa spedizione ateniese in Sicilia.\nFu messo a morte nel 404 a.C. con l'accusa di cospirazione dal consiglio dei Trenta Tiranni, che gli confiscarono le ricchezze sue e dei fratelli.\nNella \"Repubblica\" di Platone si parla della casa di Polemarco al Pireo, egli parler\u00e0 di se stesso nel primo libro della \"Repubblica\".\nDalla \"Repubblica\" di Platone (incipit).\nPolemarco \u00e8 uno dei primi personaggi a fare la propria comparsa nel \"Libro I\" della \"Repubblica\". \u00c8 proprio lui a fermare Socrate e Glaucone, che stavano risalendo in citt\u00e0 dal Pireo (porto principale di Atene e sede del potere navale e mercantile della citt\u00e0) per convincerli a fermarsi a casa sua. \nFin dalle prime battute viene posto l'accento sulla forza, in un certo senso rappresentata da Polemarco, anche per l'etimologia del suo nome (\"Polemarchos\" letteralmente \"signore della guerra\") e sul rapporto della forza con la persuasione. Il suo discorso, nel \"Libro I\" della \"Repubblica,\" sar\u00e0 ampiamente confutato dal Socrate platonico.\nIl discorso di Polemarco.\nGiustizia \u00e8 restituire il \"dovuto\"..\nPolemarco \u00e8 l'erede del padre Cefalo nella discussione con cui si apre la \"Repubblica\", come dice lo stesso Socrate. Cefalo si allontana per fare dei sacrifici e Polemarco rimane a sostenere la sua teoria, anche se le dar\u00e0 una sfumatura diversa: il padre aveva sostenuto che la giustizia \u00e8 essere sinceri e restituire i debiti che si hanno verso gli uomini e verso gli d\u00e8i, e che solo cos\u00ec facendo si pu\u00f2 andare con animo sereno verso la morte; quando il figlio Polemarco prende il suo posto, afferma, riprendendo il padre e la tradizione, che giustizia \u00e8 \"ridare a ciascuno ci\u00f2 che \u00e8 dovuto\" (\"opheilomenon)\". \u00c8 una definizione pi\u00f9 generale di quella che aveva dato il padre, perch\u00e9 non si basa pi\u00f9 su singole azioni, ma vuole essere universale. Segna quindi lo spostarsi della discussione verso un ambito pi\u00f9 filosofico.\nSocrate a questo punto ripropone lo stesso caso che aveva messo in confusione Cefalo: giustizia \u00e8 sempre rendere ci\u00f2 che \u00e8 dovuto, anche nel caso in cui dovessimo restituire un'arma a un nostro amico diventato pazzo dopo avercela prestata?\nDi fronte a questa possibilit\u00e0, Polemarco modifica la propria idea di giustizia: in quel caso, restituire l'arma sarebbe fare ingiustizia, perch\u00e9 gli amici sono tenuti \"a fare del bene agli amici\" e del male ai nemici. Con questa precisazione, il \"dovuto\" cambia connotazione: non equivale pi\u00f9 a restituire i debiti, come invece era per Cefalo, ma a dare ci\u00f2 che spetta o si addice (\"prosekon\") agli amici e ai nemici.\nGiustizia come \"t\u00e9chne\".\nSe compito della giustizia \u00e8 dare a ciascuno ci\u00f2 che gli si addice, la giustizia, come afferma Socrate, sembra essere un'arte. Polemarco concorda su questo punto e dice che la giustizia serve soprattutto nelle guerre e nelle alleanze, perch\u00e9 in quell'ambito permette di giovare agli amici e danneggiare i nemici. Nelle restanti attivit\u00e0 la giustizia cos\u00ec intesa sembra inutile, perch\u00e9 c'\u00e8 sempre un'arte migliore di essa per svolgerle. Polemarco, condotto da Socrate, alla fine arriva alla conclusione che la giustizia appare come un'arte utile solo per custodire le cose, non per servirsene e che \u00e8 comunque un'arte particolare, perch\u00e9, a differenza delle altre, non ha capacit\u00e0 di opposti: una persona giusta, \"abile a custodire denaro\", non pu\u00f2 essere abile anche a rubarlo, perch\u00e9 in quel caso cesserebbe di essere giusta. \nL'apparenza di onest\u00e0.\nPolemarco \u00e8 confuso dalle confutazioni di Socrate, ma continua a mantenere la propria teoria. La sua definizione di giustizia, per\u00f2, si porta dietro anche un'altra debolezza: \u00e8 impossibile dire con certezza se coloro che crediamo onesti, e che noi trattiamo come amici, lo siano davvero. Come gli fa notare Socrate, spesso agli uomini capita di credere oneste persone che non lo sono o di fare il contrario. Coloro che fanno questo sbaglio non potrebbero essere considerati giusti se seguissero la giustizia cos\u00ec come la intende Polemarco, perch\u00e9 danneggerebbero persone oneste e farebbero del bene a persone malvagie. Polemarco arriva a concordare con lui: la giustizia prevede quindi un lavoro preliminare: si deve mettere in questione l'onest\u00e0 delle persone che ci circondano, per arrivare a considerare amici sono coloro veramente onesti e decidere di fare loro del bene.\nDanneggiare i nemici.\nPolemarco \u00e8 ancora convinto che il giusto, cos\u00ec come fa del bene agli amici onesti, debba danneggiare i nemici disonesti. Socrate introduce a questo punto una variante rispetto alla morale tradizionale: recar danno a una persona \u00e8 sbagliato in ogni caso, perch\u00e9 la render\u00e0 solo pi\u00f9 ingiusta. Quando si danneggia una persona o un animale, lo si danneggia nella virt\u00f9 o eccellenza (\"aret\u00e9\") che gli \u00e8 propria. Se la giustizia \u00e8 virt\u00f9 umana, gli uomini che subiscono danno diventano per forza pi\u00f9 ingiusti, e, come osserva Socrate, con la giustizia non si possono formare degli ingiusti. La tesi di Polemarco \u00e8 cos\u00ec confutata: la massima \"\u00e8 giusto giovare agli amici e danneggiare i nemici\" \u00e8 attribuita addirittura a coloro che hanno realizzato \"l'ingiustizia assoluta\" e cio\u00e8 i tiranni."}
{"id": "1998336", "revid": "123492387", "url": "https://it.wikipedia.org/wiki?curid=1998336", "title": "Ford Cosworth DFV", "text": "Il Ford Cosworth DFV (sigla dell'inglese \"Double Four Valve\") \u00e8 stato il pi\u00f9 longevo motore della storia della Formula 1.\nQuesto propulsore, infatti, venne impiegato nella massima serie dal 1967 fino al 1983, se si esclude la partecipazione al Gran Premio del Brasile 1988 di Alex Caffi con la Dallara 3087.\nFu inoltre impiegato in altre categorie, come nel Campionato mondiale sportprototipi dove venne utilizzato per oltre 20 anni su diverse vetture.\nDal 1967 al 1983 si \u00e8 imposto in 155 Gran Premi, risultando perci\u00f2 il pi\u00f9 vincente motore di Formula 1 di sempre.\nContesto.\nMolto era dovuto alla sua semplicit\u00e0 ed affidabilit\u00e0, ma anche a potenze comunque elevate, nonostante non arrivasse al livello dei motori Ferrari (principale avversaria), i quali disponevano di pi\u00f9 cavalli, ma erano pure pi\u00f9 sofisticati, pesanti e consumavano pi\u00f9 carburante.\nNonostante la sua scomparsa, qualcosa del DFV rimase nelle gare del circus, poich\u00e9 i motori Cosworth che lo seguirono erano comunque basati sulla stessa architettura, e prendevano radici dal suo progetto.\nQuesto motore venne concepito da Mike Costin e Keith Duckworth.\nI due tecnici, nonch\u00e9 fondatori della Cosworth, azienda produttrice di motori da corsa, vennero chiamati in causa dai vertici Ford e Lotus, per lo sviluppo di un motore studiato appositamente per correre in Formula 1.\nIl loro compito era molto importante, perch\u00e9 sino a quel periodo i costruttori di auto inglesi godevano di una certa supremazia nel campo dello sviluppo telaistico e aerodinamico, mentre le case italiane, e particolarmente la Ferrari, erano molto abili soprattutto nei motori.\nIn un'epoca in cui le conformazioni aerodinamiche non erano esasperate come oggi, poter disporre di un motore potente era basilare per poter lottare contro gli avversari, cos\u00ec lo scopo principale era quello di riuscire almeno ad eguagliare la concorrenza.\nProgetto.\nLa Ford finanzi\u00f2 il progetto con 100.000 sterline. Per realizzare il DFV si part\u00ec da un altro motore da corsa, l'FVA, anch'esso Ford, gi\u00e0 impiegato in Formula 2, a sua volta derivato dal motore della Lotus Cortina.\nIl primo passo degli ingegneri fu quello di unire idealmente due monoblocchi di FVA (un quattro cilindri in linea), dando origine ad otto cilindri a V il cui angolo di bancata era di 90\u00b0, perci\u00f2 abbastanza ampio, il che avrebbe garantito un baricentro particolarmente basso alle auto che l'avrebbero utilizzato.\nNon va per\u00f2 dimenticato che la cilindrata dei motori di Formula 1 doveva essere di 3.000 cm\u00b3, mentre l'FVA era da 1.600\u00a0cm\u00b3, perci\u00f2 il primo prototipo aveva una cilindrata complessiva di 3.200\u00a0cm\u00b3.\nA quel punto i tecnici iniziarono a lavorare su corsa e soprattutto alesaggio dei pistoni, per riproporre le proporzioni del quattro cilindri, dunque rimpicciolire il V8, mantenendo inalterate le doti di affidabilit\u00e0 del vecchio motore.\nTuttavia l'elemento su cui pi\u00f9 lavorarono fu la testata. Questa infatti, \u00e8 molto importante per la determinazione di un parametro caratteristico, ossia il rapporto di compressione.\nIl rapporto di compressione determina il rendimento globale del motore, e quanto pi\u00f9 \u00e8 elevato, maggiore \u00e8 il rendimento del propulsore. Essendo l'FVA molto competitivo sotto questo aspetto, si cerc\u00f2 di realizzare la testata del DFV il pi\u00f9 simile possibile.\nCi\u00f2 dipese anche dal fatto che era costruito totalmente in lega leggera d'alluminio.\nIl suo peso era di 163\u00a0kg. La distribuzione era a quattro valvole per cilindro, che venivano comandate da quattro alberi a camme in testa, azionati da una cascata di ingranaggi.\nLa potenza erogata nella sua prima versione del 1967 era di circa 400 cv a 9.000 giri/min, mentre nelle ultime versioni del 1982-1983, si arriv\u00f2 ad incrementarla di circa 100 cv.\nIl motore vinse subito alla sua prima apparizione, il Gran Premio d'Olanda 1967.\nNel 1983 venne sostituito dal motore \"DFY\", comunque derivato dal DFV, che godeva di 10-20\u00a0CV in pi\u00f9, ma soprattutto era molto pi\u00f9 reattivo ai bassi regimi, con una coppia superiore. Esso si differenziava per la corsa pi\u00f9 corta, una testa a valvole pi\u00f9 strette e le canne cilindro integrali (lavorate con trattamento superficiale in Nikasil) anzich\u00e9 riportate in ghisa.\nDopo essere stato dismesso dalla Formula 1, venne impiegato in Formula 3000 fino al 1992, con limitazione del regime di giri come da regolamento a 9000 giri che ne limit\u00f2 la potenza circa 400cv.\nDopo il 1992 \u00e8 rimasto inutilizzato per anni, fino al 2004 con l'introduzione del campionato riservato alle vetture d'epoca di Formula 1.\nVersioni derivate.\nDurante la sua lunga carriera dal \"DFV\" furono derivate altre versioni per specifiche applicazioni estranee alla Formula 1, di seguito le principali:\nA partire dalle met\u00e0 degli anni settanta la scuderia di Parnelli Jones realizz\u00f2 una variante del \"DFV\" per impiegarlo nella serie americana \"USAC American Championship Car Racing\", riservata a vetture monoposto, che vedeva come evento pi\u00f9 importante della stagione la 500 Miglia di Indianapolis. La cilindrata fu ridotta a 2650\u00a0cm\u00b3 (limite regolamentare) e fu installato un turbocompressore: sviluppato dapprima in proprio dal team privato statunitense per la stagione 1976 e in seguito con il coinvolgimento diretto della Cosworth, fu un immediato successo e cos\u00ec come era stato il DFV per la Formula 1, il \"DFX\" divenne lo standard di riferimento per la serie USAC e la concorrente \"CART\", in seguito ridenominata Champ Car, fino a quando non fin\u00ec soppiantato da nuove tecnologie.\nIl \"DFV\" originale era stato usato in gare di durata gi\u00e0 nel 1968 sul prototipo Ford P68 e negli anni settanta, principalmente grazie all'ostinazione dapprima della scuderia J.W. Automotive Engineering Ltd. e in seguito della Automobiles Jean Rondeau, ma le sue caratteristiche vibrazioni creavano problemi di affidabilit\u00e0 agli accessori del motore (nello specifico all'impianto di scarico) e, nonostante le vittorie ottenute nel 1975 e 1980 a Le Mans, si decise di riprogettare il motore per le specifiche esigenze delle gare di durata, aumentandone al contempo le quote di alesaggio e corsa, denominandolo \"DFL\" e ottenendone due varianti: inizialmente 3,3 litri e in seguito 3,9 litri. Per quest'ultimo i risultati furono disastrosi. Le vibrazioni erano cos\u00ec forti da determinare delle rotture anche al telaio delle Rondeau e della Ford C100, alla 24 di Le Mans del 1982. Il primo, migliorato con l'adozione di uno smorzatore e dell'iniezione completamente elettronica, invece fu a lungo usato nelle vetture delle categoria \"C2\". Una versione turbocompressa venne brevemente testata nel 1982 su una Ford C100, per poi essere abbandonata con la decisione della casa americana di abbandonare il mondiale endurance.\nUna piccola serie di motori DFV fu trasformata nel 1968-69 con un diverso albero motore in una versione a corsa pi\u00f9 corta e cilindrata inferiore ai 2500\u00a0cm\u00b3 per gareggiare nella \"Tasman Cup\", serie automobilistica che si svolgeva tra Australia e Nuova Zelanda. I motori erano sostanzialmente dei DFV, tanto che terminata la stagione nell'emisfero australe, vennero riconvertiti nella versione originale.\nEvoluzioni dal 1987.\nCon il ritorno della Formula 1 ai motori aspirati nel 1987 (con cilindrata aumentata a 3,5 litri), fu approntata una versione con cilindrata maggiorata ed iniezione \"full-electronics\" del DFY utilizzata nel 1987-88 dai team clienti.\nSi tratt\u00f2 dell'evoluzione \"definitiva\", adottato dalla Benetton nel 1988 e dai team clienti nel 1989-91, presentava un diverso basamento con un abbassamento di 2,5 cm della posizione dell'albero motore e del volano.\nSi trattava della versione turbocompressa del DFR per le gare americane.\nRisultati.\nComplessivamente in Formula 1 ha vinto 155 Gran Premi, 12 campionati del mondo piloti e 10 campionati del mondo costruttori. Inoltre \u00e8 stato l'ultimo motore aspirato ad aggiudicarsi il mondiale piloti di Formula 1, quando vennero introdotti i motori turbo.\nIl primo pilota ad avere vinto una gara col DFV \u00e8 stato Jim Clark con la Lotus nel 1967 (al GP d'Olanda), mentre l'ultimo Michele Alboreto nel 1983 con la Tyrrell (a Detroit).\nGraham Hill \u00e8 stato il primo a vincere il mondiale col DFV, nel sempre con la Lotus, mentre Keke Rosberg, con la Williams, \u00e8 stato l'ultimo ad ottenere il mondiale con questo motore, nel .\nNell'ambito delle competizioni delle vetture Sport prototipo, si \u00e8 aggiudicato 2 volte la 24 Ore di Le Mans: nel 1975 su telaio Gulf-Mirage e nel 1980 sulla Rondeau M379.\nOltre che nei campionati di Formula 3000, si \u00e8 imposto nei campionati CART e alla 500 Miglia di Indianapolis, anche se le versioni utilizzate in quelle gare non erano proprio dei DFV, ma le sue derivazioni DFX."}
{"id": "1998346", "revid": "486946", "url": "https://it.wikipedia.org/wiki?curid=1998346", "title": "Pala Albani", "text": ""}
{"id": "1998352", "revid": "339392", "url": "https://it.wikipedia.org/wiki?curid=1998352", "title": "KK Bosna Sarajevo", "text": ""}
{"id": "1998365", "revid": "729019", "url": "https://it.wikipedia.org/wiki?curid=1998365", "title": "Deprimometro", "text": "Il deprimometro \u00e8 uno strumento utilizzato per rilevare il tiraggio delle canne fumarie. \nIl principio di funzionamento si basa su due misurazioni di pressione; quella esterna alla canna fumaria e quella interna. La differenza delle due pressioni \u00e8 indicativa del tiraggio."}
{"id": "1998378", "revid": "604467", "url": "https://it.wikipedia.org/wiki?curid=1998378", "title": "Slittino ai Giochi olimpici", "text": "La disciplina dello slittino \u00e8 entrata a far parte del programma dei Giochi olimpici invernali nell'edizione di nella quale presero il via atleti nelle specialit\u00e0 del singolo uomini, del singolo donne e del doppio, competizione aperta ad atleti di entrambi i sessi, ma nella quale, a tutt'oggi, hanno sempre partecipato solo coppie composte da uomini. Dall'edizione di \u00e8 stata introdotta una quarta competizione: la gara a squadre.\nNel medagliere generale primeggiano gli slittinisti tedeschi: sommando in questa graduatoria anche i titoli ottenuti nel periodo in cui la Germania era suddivisa tra Est e Ovest, la squadra teutonica pu\u00f2 vantare 38 dei 52 titoli finora assegnati e ben 87 delle 153 medaglie totali. Anche la squadra italiana e quella austriaca hanno ben figurato nelle competizioni olimpiche aggiudicandosi rispettivamente 7 e 6 delle restanti 14 medaglie d'oro e salendo sul podio in 43 occasioni.\nMedagliere.\nAggiornato a . In \"corsivo\" le nazioni (o squadre) non pi\u00f9 esistenti.\nLo slittino e l'Olimpiade.\nL'ammissione nel programma olimpico.\nNonostante lo slittino sia di gran lunga la pi\u00f9 antica delle discipline tra gli \"sport della slitta\" fu l'ultimo in ordine di tempo ad apparire nel programma olimpico. Le prime gare di slittino di cui si hanno notizie risalgono al 1480 in Norvegia ed al 1552 presso i Monti Metalliferi, zona attualmente di confine tra la Germania e la Repubblica Ceca, mentre per quanto riguarda skeleton e bob le prime competizioni risalgono rispettivamente al 1884 ed al 1898, entrambe sulla Cresta run a Sankt Moritz; al contrario l'introduzione dello slittino tra le discipline olimpiche avvenne solo ad , a differenza del bob, previsto nel programma dei Giochi fin dalla prima edizione di , e dello skeleton, che esord\u00ec a .\nNel 1935, con la volont\u00e0 di poter ammettere anche lo slittino tra le discipline in programma ai Giochi olimpici, l\"'Internationaler Schlittensportverband\", ovverosia la federazione che governava lo slittino fin dal 1913, venne incorporata dalla \"F\u00e9d\u00e9ration Internationale de Bobsleigh et de Tobogganing\" (FIBT), che disciplinava gli sport olimpici del bob e dello skeleton e che era dunque una federazione ufficialmente riconosciuta dal Comitato Olimpico Internazionale (CIO). Nel febbraio di quello stesso anno si tenne ad Oslo la riunione del comitato esecutivo del CIO che, tra le diverse richieste, discusse anche quella della FIBT di aggiungere lo slittino al programma dei Giochi olimpici previsti a ; l'allora presidente del CIO Henri de Baillet-Latour fece notare che nessuna richiesta ufficiale era stata previamente presentata al comitato e, dopo aver consultato il presidente del comitato organizzatore dei IV Giochi olimpici invernali, Karl Ritter von Halt, decise di non ammettere lo slittino ai Giochi di Garmisch-Partenkirchen in quanto era \"ormai troppo tardi per modificare il programma designato\" per quell'edizione delle Olimpiadi.\nCon lo scoppio della II guerra mondiale nel 1939 i Giochi olimpici furono momentaneamente cancellati e cos\u00ec anche la possibile ammissione della disciplina ai Giochi pass\u00f2 in secondo piano, ma negli anni cinquanta la richiesta venne nuovamente presentata dalla FIBT al CIO, che nel corso della 49\u00aa riunione del comitato esecutivo tenutosi ad Atene nel maggio del 1954 e presieduta da Avery Brundage decise che \"lo slittino avrebbe sostituito lo skeleton all'interno del programma dei Giochi olimpici invernali\".\nL'esordio della disciplina era dunque atteso per l'edizione di , ma durante il 53\u00ba congresso della commissione esecutiva del CIO, tenutosi a Sofia nel settembre del 1957, il presidente del comitato organizzatore dei Giochi Prentis G. Hale comunic\u00f2 la scelta di non far disputare le gare del bob, e conseguentemente anche quelle dello slittino, a causa dei costi troppo elevati che avrebbe comportato la costruzione di una pista e delle poche nazioni che sarebbero state disponibili a competere in quegli eventi. A nulla valsero le proteste di alcuni membri del CIO e nonostante le citt\u00e0 di Garmisch-Partenkirchen, Sankt Moritz e Lake Placid manifestarono la loro disponibilit\u00e0 ad ospitare quelle gare olimpiche sulle loro piste, la commissione esecutiva del CIO conferm\u00f2 la decisione di escludere queste discipline dagli VIII Giochi olimpici invernali.\nSolo nel corso della 58\u00aa riunione del CIO tenutasi ad Atene nel giugno 1961 si ebbe la certezza che lo slittino avrebbe fatto il suo esordio ai Giochi. Durante la presentazione di un rapporto del comitato organizzatore dei IX Giochi olimpici invernali, Albert Mayer, quale membro del CIO in rappresentanza della Svizzera, parl\u00f2 in favore dell'introduzione dello sport dello slittino alle Olimpiadi di ; la commissione esecutiva ratific\u00f2 quindi l'ingresso ai Giochi della disciplina nelle specialit\u00e0 del singolo uomini, del singolo donne e del doppio, recependo tutte le specifiche predisposte dalla \"F\u00e9d\u00e9ration Internationale de Luge de Course\" (FIL), nuova federazione di riferimento per il movimento slittinistico nata dalla separazione della rappresentanza dello slittino in seno alla FIBT avvenuta nel 1957.\nL'inclusione della gara a squadre.\nFin dai primi anni novanta la FIL ha pi\u00f9 volte presentato istanze al Comitato Olimpico Internazionale al fine di aumentare il numero degli eventi legati allo slittino nel programma dei Giochi: Nel 1991 l'allora presidente della FIL Bert Isatitsch, nel corso del 97\u00ba meeting del comitato esecutivo del CIO tenutosi a Birmingham prov\u00f2 ad inserire la neonata gara a squadre nel novero delle prove che sarebbero state presenti a , ma la commissione rifiut\u00f2 motivando che \"l'introduzione di questo tipo di competizione avrebbe creato un precedente ed avrebbe spinto alla creazione di gare similari anche negli altri sport\".\nLa FIL per\u00f2 non si arrese e nel corso degli anni seguenti Josef Fendt, gi\u00e0 slittinista medagliato alle Olimpiadi che successe ad Isatitsch alla guida della federazione, pi\u00f9 volte ripropose al CIO la candidatura di tale specialit\u00e0: ma sia al congresso del comitato esecutivo del CIO tenutosi nel 2002 a Losanna, sia in quello del 2006 a Kuwait City la risposta fu negativa. Fendt decise allora di modificare il \"format\" della gara a squadre per renderla pi\u00f9 simile ad una staffetta, introducendo un vero e proprio passaggio del testimone tra i concorrenti: non si tratta pi\u00f9 di fare la semplice somma dei tempi ottenuti dai componenti della squadra, bens\u00ec ogni atleta, al termine della propria discesa, deve toccare un pannello posto sopra la linea del traguardo che attiva l'apertura automatica del cancelletto permettendo cos\u00ec la discesa del compagno seguente ed il tempo della gara si interrompe solo all'arrivo sul traguardo dell'ultimo \"staffettista\". Tale scelta si rivel\u00f2 vincente, infatti il comitato esecutivo del CIO, nella riunione avvenuta a Londra nel 2011, ratific\u00f2 l'ingresso di questa quarta specialit\u00e0 nel novero delle gare olimpiche.\nLe edizioni.\nI IX Giochi olimpici invernali.\nLo slittino fece dunque il suo esordio ad , ma la vigilia di questo evento fu funestata dalla morte dello slittinista britannico Kazimierz Skrzypecki in seguito ai danni subiti dopo una rovinosa uscita di pista durante le prove.\nLe gare in programma furono tre: il singolo uomini, il singolo donne ed il doppio; sul tracciato di Igls, appositamente costruito per l'occasione, videro il via un totale di 68 partenti in rappresentanza di 12 nazioni; gli atleti tedeschi, che nonostante la divisione tra Germania Est e Germania Ovest si presentarono insieme sotto il nome di Squadra Unificata Tedesca, dominarono le gare del singolo, piazzando nell'ordine Thomas K\u00f6hler, Klaus-Michael Bonsack e Hans Plenk sui tre gradini del podio nella gara maschile ed ottenendo il primo ed il secondo posto in quella femminile grazie a Ortrun Enderlein e Ilse Geisler, mentre terza giunse l'austriaca Helene Thurner. Nel doppio fu la rappresentativa austriaca ad aggiudicarsi la medaglia d'oro e quella d'argento, rispettivamente con le coppie formate da Josef Feistmantl e Manfred Stengl e da Reinhold Senn e Helmut Thaler, con il duo italiano composto da Walter Au\u00dfendorfer e Sigisfredo Mair che conquist\u00f2 il bronzo.\nI X Giochi olimpici invernali.\nAlle Olimpiadi di le gare di slittino si tennero sulla pista di Villard-de-Lans, gi\u00e0 sede dei mondiali del 1959; nelle tre specialit\u00e0 previste parteciparono 87 slittinisti provenienti da 15 paesi.\nIn questa edizione si consum\u00f2 anche il pi\u00f9 grande scandalo sportivo mai avvenuto nella storia di questa disciplina: mentre era in corso la terza \"manche\" del singolo femminile, infatti, un delegato della FIL scopr\u00ec che le slitte delle atlete tedesche orientali erano state alterate riscaldando i pattini, pratica proibita che rende minore l'attrito della lama sul ghiaccio. Conseguentemente la detentrice del titolo Ortrun Enderlein, Anna-Maria M\u00fcller e Angela Kn\u00f6sel, che si trovavano rispettivamente in prima, seconda e quarta posizione furono squalificate e, dopo l'annullamento della quarta discesa per via della temperatura troppo mite che aveva ormai compromesso la pista, la medaglia d'oro fu assegnata all'italiana Erika Lechner, seguita dalle tedesche dell'Ovest Christina Schmuck e Angelika D\u00fcnhaupt. Nel singolo uomini i tedeschi orientali Thomas K\u00f6hler e Klaus-Michael Bonsack scesero di un gradino rispetto al podio di quattro anni prima, battuti dall'austriaco Manfred Schmid, ma seppero rifarsi nel doppio, conquistando il titolo olimpico proprio davanti allo stesso Schmid in coppia con Ewald Walch, mentre la medaglia di bronzo and\u00f2 al duo della Germania Ovest composto da Wolfgang Winkler e Fritz Nachmann.\nGli XI Giochi olimpici invernali.\nI Giochi di segnarono un piccolo traguardo, fu infatti la prima volta che una competizione internazionale ufficiale di slittino si disputava fuori dai confini europei; nelle tre gare in programma sulla pista di monte Teine si confrontarono 13 nazioni per un totale di 84 slittinisti.\nIn questa rassegna vi fu il primo, ed a tutt'oggi unico, caso di \"ex aequo\" in una prova olimpica di slittino: nel doppio la coppia italiana formata da Paul Hildgartner e Walter Plaikner e quella tedesca orientale composta da Horst H\u00f6rnlein e Reinhard Bredow si aggiudicarono entrambe la medaglia d'oro, avendo fatto segnare lo stesso tempo al centesimo di secondo dopo le due discese in programma. La medaglia italiana fu anche l'unica ottenuta da atleti che non rappresentassero la Germania Est: il podio del doppio fu infatti completato da Klaus-Michael Bonsack e Wolfram Fiedler, mentre nelle gare del singolo vi fu l\"'en plein\", rispettivamente con Wolfgang Scheidel, Harald Ehrig e ancora Wolfram Fiedler nella gara riservata agli uomini e con Anna-Maria M\u00fcller, Ute R\u00fchrold e Margit Schumann in quella per le donne.\nI XII Giochi olimpici invernali.\nPer le Olimpiadi di le gare di slittino si svolsero, come dodici anni prima, nella localit\u00e0 di Igls, ma per l'occasione la pista medesima fu radicalmente modificata: venne infatti creato un unico tracciato capace di ospitare sia le gare dello slittino sia quelle del bob, contrariamente a quanto era stato fatto nelle tre precedenti edizioni olimpiche, ed inoltre per la prima volta venne installato un sistema di refrigerazione artificiale lungo il tracciato composto da pi\u00f9 di 60 chilometri di tubazioni in cui venne pompato del liquido refrigerante, in modo da evitare che le condizioni climatiche esterne condizionassero l'effettuazione delle gare, limitando il deterioramento della pista. 98 furono gli atleti in gara provenienti da 16 differenti paesi.\nLa prova del singolo uomini fu vinta dal tedesco orientale Dettlef G\u00fcnther, che precedette il rappresentante della Germania Ovest Josef Fendt ed il connazionale Hans Rinn; lo stesso Rinn in coppia con Norbert Hahn trionf\u00f2 nel doppio, precedendo l'equipaggio tedesco occidentale composto da Hans Brandner e Balthasar Schwarm ed il duo austriaco di Rudolf Schmid e Franz Schachner. Nella prova femminile le due atlete della Germania Est Margit Schumann e Ute R\u00fchrold, gi\u00e0 a medaglia nella precedente rassegna dei Giochi, occuparono i primi due gradini del podio, mentre terza giunse la tedesca dell'Ovest Elisabeth Demleitner.\nI XIII Giochi olimpici invernali.\nA sul tracciato di monte Van Hoevenberg si sfidarono 80 atleti per un totale di 14 nazioni in gara e di queste furono ben 5 quelle che riuscirono a portare a casa una medaglia; inoltre per la prima, ed a tutt'oggi unica, volta la medaglia d'oro fu conquistata da uno slittinista proveniente da uno Stato non alpino.\nL'impresa riusc\u00ec alla rappresentante sovietica Vera Zozulja, che nella gara riservata alle donne riusc\u00ec a precedere la tedesca orientale Melitta Sollmann e l'altra slittinista dell'URSS Ingr\u012bda Amantova. Nella gara del doppio Hans Rinn e Norbert Hahn bissarono il titolo vinto quattro anni prima, battendo la coppia azzurra formata da Peter Gschnitzer e Karl Brunner e quella austriaca costituita da Georg Fluckinger e Karl Schrott, mentre nel singolo uomini la vittoria and\u00f2 al tedesco dell'Est Bernhard Glass, secondo fu l'italiano Paul Hildgartner e terzo il tedesco occidentale Anton Winkler.\nI XIV Giochi olimpici invernali.\nI Giochi di si disputarono sulla pista situata sul monte Trebevi\u0107 e videro al via 81 slittinisti in rappresentanza di 17 paesi. L'italiano Paul Hildgartner, grazie alla vittoria nel singolo uomini, riusc\u00ec ad eguagliare l'impresa raggiunta dal tedesco orientale Thomas K\u00f6hler nelle prime due edizioni delle Olimpiadi; questi due atleti sono infatti i soli ad aver ottenuto la medaglia d'oro sia nella specialit\u00e0 del singolo sia in quella del doppio.\nDietro ad Hildgartner, sul podio del singolo uomini, salirono i due sovietici Sergej Danilin e Valerij Dudin, mentre nella gara femminile i primi tre posti furono occupati dalla tre tedesche dell'Est Steffi Martin, Bettina Schmidt e Ute Wei\u00df. La prova del doppio fu vinta dai tedeschi occidentali Hans Stangassinger e Franz Wembacher, secondi furono i sovietici Evgenij Belousov e Aleksandr Beljakov e terzi i tedeschi orientali J\u00f6rg Hoffmann e Jochen Pietzsch.\nI XV Giochi olimpici invernali.\nLe gare di slittino in programma alle Olimpiadi di furono disputate sulla pista del Canada Olympic Park, sulla quale si affrontarono 90 atleti provenienti da 22 differenti nazioni.\nCome nell'edizione precedente la prova femminile fu monopolizzata dalle tedesche orientali e proprio come a Sarajevo a vincere fu Steffi Martin, anche se dopo il matrimonio aveva acquisito il cognome del marito ed era quindi conosciuta come Steffi Walter, divenendo quindi la prima donna capace di vincere due medaglie d'oro olimpiche nella storia dello slittino; il podio fu completato da Ute Oberhoffner, anch'essa gi\u00e0 a medaglia quattro anni prima con il cognome da nubile, e da Cerstin Schmidt. La gara del doppio fu anch'essa dominata dai tedeschi orientali che conquistarono il primo ed il secondo posto rispettivamente con le coppie composte da J\u00f6rg Hoffmann e Jochen Pietzsch e da Stefan Krau\u00dfe e Jan Behrendt ed in terza posizione si classificarono Thomas Schwab e Wolfgang Staudinger per la Germania Ovest; anche il singolo maschile vide la vittoria di un tedesco dell'Est: Jens M\u00fcller batt\u00e9 infatti il rappresentante occidentale Georg Hackl ed il sovietico Jurij Char\u010denko.\nI XVI Giochi olimpici invernali.\nAd , grazie alla caduta del Muro di Berlino che diede la spinta definitiva alla riunificazione delle due Germanie, un'unica squadra tedesca si present\u00f2 al via della competizioni per la prima volta dall'edizione del 1964; le discese si tennero sulla pista di La Plagne e videro la partecipazione di 89 slittinisti in rappresentanza di 22 paesi.\nNella gara riservata alle donne si assistette ad una \"guerra fratricida\": i primi due posti furono infatti occupati dalle sorelle austriache Doris e Angelika Neuner, che dopo le quattro discese in programma risultarono staccate tra loro di soli sette centesimi di secondo, mentre la tedesca Susi Erdmann si piazz\u00f2 terza; nel singolo uomini vinse il tedesco Georg Hackl davanti ai due austriaci Markus Prock e Markus Schmidt e nel doppio l'oro and\u00f2 alla coppia teutonica Stefan Krau\u00dfe e Jan Behrendt, che precedettero i connazionali Yves Mankel e Thomas Rudolph e gli italiani Hansj\u00f6rg Raffl e Norbert Huber.\nI XVII Giochi olimpici invernali.\nA seguito alla decisione presa dal CIO nel 1986, volta ad evitare che le Olimpiadi estive e quelle invernali si disputassero nel medesimo anno, dopo solo due anni dall'edizione di Albertville si celebrarono i Giochi olimpici di ; la pista di Hunderfossen ospit\u00f2 le tre gare in programma, nelle quali si sfidarono 92 atleti per un totale di 25 nazioni presenti; per la prima volta non fu la nazionale tedesca a primeggiare nel medagliere, battuta dalla squadra italiana.\nAnche in questa rassegna olimpica, come in quella precedente, si assistette ad una gara in famiglia per l'assegnazione del titolo, ma questa volta fu nel doppio: Wilfried Huber, in coppia con Kurt Brugger, batt\u00e9 l'altro duo azzurro formato dal fratello Norbert e da Hansj\u00f6rg Raffl, mentre al terzo posto giunse il doppio tedesco di Stefan Krau\u00dfe e Jan Behrendt. Il singolo uomini vide i primi due gradini del podio nuovamente occupati da Georg Hackl e Markus Prock, seguiti dall'italiano Armin Z\u00f6ggeler alla sua prima di una serie di sei medaglie consecutive nella disciplina; nella gara femminile la vittoria and\u00f2 all'italiana Gerda Weissensteiner, medaglia d'argento fu la portacolori della Germania Susi Erdmann e l'austriaca Andrea Tagwerker si aggiudic\u00f2 il bronzo. Negli anni successivi le stesse Weissensteiner ed Erdmann, dopo che la specialit\u00e0 del bob a due femminile venne inserita tra le prove olimpiche, divennero piloti di bob; a tutt'oggi sono state le sole atlete capaci di centrare il podio a cinque cerchi in entrambe le discipline.\nI XVIII Giochi olimpici invernali.\nLa pista Spiral di Iizuna ospit\u00f2 le gare di slittino dei Giochi di , sulla quale si cimentarono 93 slittinisti provenienti da 24 paesi. Per la prima volta non tutte le medaglie furono conquistate da atleti europei, infatti la nazionale statunitense port\u00f2 a casa un argento ed un bronzo.\nQuesto avvenne precisamente nella gara del doppio che vide giungere, dietro al duo tedesco composto da Stefan Krau\u00dfe e Jan Behrendt, alla loro quarta medaglia olimpica consecutiva nella specialit\u00e0, al secondo ed al terzo posto le due coppie americane di Christopher Thorpe e Gordon Sheer e di Mark Grimmette e Brian Martin. Nel singolo uomini la gara fu vinta dal tedesco Georg Hackl, anche lui a podio nella stessa gara nelle precedenti tre edizioni dei Giochi, ma anche al suo terzo oro consecutivo, impresa mai riuscita a nessun altro slittinista; gli altri due gradini del podio furono occupati dall'italiano Armin Z\u00f6ggeler e dall'altro tedesco Jens M\u00fcller. La prova riservata alle donne si concluse con la vittoria della teutonica Silke Kraushaar davanti alla connazionale Barbara Niedernhuber ed all'austriaca Angelika Neuner.\nI XIX Giochi olimpici invernali.\nLe Olimpiadi di si disputarono sulla pista dello Utah Olympic Park; al via si presentarono 110 atleti in rappresentanza di 26 nazioni.\nLa gara del singolo maschile fu vinta dall'italiano Armin Z\u00f6ggeler che precedette il tedesco Georg Hackl e l'austriaco Markus Prock; grazie a questo risultato Hackl divenne il primo atleta nella storia dei Giochi olimpici a conquistare cinque medaglie nella stessa specialit\u00e0 in una competizione individuale. La prova femminile fu dominata dalla Germania, che vinse tutte e tre le medaglie in palio per merito di Sylke Otto, Barbara Niedernhuber e Silke Kraushaar; la gara del doppio vide il trionfo dei tedeschi Patric Leitner e Alexander Resch, mentre secondi e terzi si classificarono due coppie americane, come nell'edizione precedente: l'argento and\u00f2 a Mark Grimmette e Brian Martin ed il bronzo a Christopher Thorpe e James Ives.\nI XX Giochi olimpici invernali.\nLe gare di slittino dei Giochi di vennero svolte sul tracciato Cesana Pariol sulla quale si confrontarono 24 nazioni per un totale di 108 slittinisti in gara.\nPer la prima volta fu una coppia di fratelli ad aggiudicarsi la medaglia d'oro: successe nel doppio grazie agli austriaci Andreas e Wolfgang Linger, i quali batterono i due tedeschi Andr\u00e9 Florsch\u00fctz e Torsten Wustlich e gli italiani Gerhard Plankensteiner e Oswald Haselrieder. Nelle due specialit\u00e0 individuali si riconfermarono campioni i vincitori di Salt Lake City: negli uomini Armin Z\u00f6ggeler trionf\u00f2 davanti al russo Al'bert Dem\u010denko ed al lettone M\u0101rti\u0146\u0161 Rubenis, mentre tra le donne Sylke Otto precedette le connazionali Silke Kraushaar e Tatjana H\u00fcfner.\nI XXI Giochi olimpici invernali.\nL'edizione dei Giochi di , come gi\u00e0 accadde per quella di , fu turbata dalla morte di uno slittinista durante i turni di prova immediatamente precedenti l'inizio delle gare; lungo il tracciato del Whistler Sliding Centre l'atleta georgiano Nodar Kumaritashvili perse il controllo del proprio mezzo e fu sbalzato fuori dalla pista andando tragicamente a sbattere contro un palo metallico poco distante.\n108 furono gli atleti a prendere il via nelle tre gare in programma in rappresentanza di 25 paesi; nel singolo femminile la tedesca Tatjana H\u00fcfner conquist\u00f2 la medaglia d'oro davanti all'austriaca Nina Reithmayer ed all'altra tedesca Natalie Geisenberger. Nel doppio i fratelli Linger si confermarono campioni sopravanzando un'altra coppia di fratelli: i lettoni Andris e Juris \u0160ics, al terzo posto invece giunse il duo germanico formato da Patric Leitner e Alexander Resch. Nell'individuale uomini a vincere fu il tedesco Felix Loch, la medaglia d'argento and\u00f2 al connazionale David M\u00f6ller ed il bronzo all'italiano Armin Z\u00f6ggeler.\nI XXII Giochi olimpici invernali.\nA furono in gara 108 slittinisti provenienti da 24 differenti nazioni e sulla pista Sanki per la prima volta furono assegnati quattro titoli: oltre alle tre classiche prove, in calendario fin dall'esordio olimpico della disciplina avvenuto ai Giochi di , si disput\u00f2 infatti la gara a squadre.\nFelix Loch riconferm\u00f2 il titolo nel singolo uomini, battendo il russo Al'bert Dem\u010denko e l'italiano Armin Z\u00f6ggeler, con questo podio l'azzurro riusc\u00ec a superare il record del tedesco Hackl del numero di medaglie conquistate nel singolo e divenne il primo atleta, e a tutt'oggi l'unico, nella storia dei Giochi olimpici capace di salire su podio in sei diverse edizioni nella stessa specialit\u00e0 individuale. Nella prova femminile la vittoria and\u00f2 alla tedesca Natalie Geisenberger che super\u00f2 la connazionale Tatjana H\u00fcfner e la statunitense Erin Hamlin; grazie a questo risultato la Hamlin divenne la prima donna non europea a conquistare una medaglia olimpica nello slittino. La gara del doppio vide il trionfo della coppia teutonica formata da Tobias Wendl e Tobias Arlt, al secondo posto giunsero i fratelli austriaci Linger che, come quattro anni prima, precedettero sul traguardo i fratelli lettoni \u0160ics. La nazionale tedesca conferm\u00f2 il suo predominio in questi Giochi anche nella prova a squadre, vincendo l'oro con Geisenberger, Loch, Wendl e Arlt, l'argento and\u00f2 alla Russia di Tat'jana Ivanova, Dem\u010denko, Aleksandr Denis'ev e Vladislav Antonov, ed il bronzo fu conquistato dalla formazione lettone composta da El\u012bza T\u012bruma, M\u0101rti\u0146\u0161 Rubenis e i fratelli \u0160ics.\nA seguito dello scandalo doping che ha coinvolto la Russia la commissione disciplinare del Comitato Olimpico Internazionale riesamin\u00f2 diversi campioni di sangue e urine degli atleti russi che avevano preso parte ai Giochi di ed il 22 dicembre 2017 prese atto delle violazioni alle normative antidoping compiute da Al'bert Dem\u010denko e Tat'jana Ivanova e conseguentemente annull\u00f2 i risultati ottenuti dai due slittinisti, compreso quello conseguito nella gara a squadre; successivamente il 1\u00ba febbraio 2018 il Tribunale Arbitrale dello Sport accolse il ricorso presentato dai due atleti russi revocando cos\u00ec tutte le sanzioni comminate loro dal CIO.\nI XXIII Giochi olimpici invernali.\nLa pista dell'Alpensia Sliding Centre di Daegwallyeong ha ospitato le gare di slittino dei Giochi di , sulla quale hanno gareggiato 110 slittinisti provenienti da 24 paesi.\nNel singolo uomini la vittoria \u00e8 andata all'austriaco David Gleirscher, al suo primo podio in una competizione internazionale assoluta, precedendo lo statunitense Christopher Mazdzer, il primo non europeo a salire sul podio olimpico nella specialit\u00e0, e il tedesco Johannes Ludwig. Nelle altre tre prove si sono riconfermati campioni i vincitori di So\u010di: nelle donne la teutonica Natalie Geisenberger ha trionfato davanti alla connazionale Dajana Eitberger e alla canadese Alex Gough; nella prova a coppie i tedeschi Tobias Wendl e Tobias Arlt hanno sopravanzato gli austriaci Peter Penz e Georg Fischler e i conterranei Toni Eggert e Sascha Benecken; nella gara a squadre ha trionfato la nazionale della Germania composta da Geisenberger, Ludwig, Wendl e Arlt, al secondo posto \u00e8 giunta la squadra canadese costituita da Gough, Samuel Edney, Tristan Walker e Justin Snith e terza \u00e8 stata la formazione austriaca di Madeleine Egle, Gleirscher, Penz e Fischler.\nI XXIV Giochi olimpici invernali.\nLe Olimpiadi di si disputarono sul tracciato del National Sliding Centre; al via si presentarono 104 atleti in rappresentanza di 26 nazioni.\nLa gara del singolo maschile fu vinta dal tedesco Johannes Ludwig che precedette l'austriaco Wolfgang Kindl e l'italiano Dominik Fischnaller; la prova femminile fu dominata dalla Germania, che vinse sia la medaglia d'oro con Natalie Geisenberger sia quella d'argento con Anna Berreiter, invece il bronzo and\u00f2 alla rappresentante del Comitato Olimpico Russo Tat'jana Ivanova; anche la gara del doppio vide i primi due posti occupati da due coppie tedesche: Tobias Wendl e Tobias Arlt sopravanzarono Toni Eggert e Sascha Benecken, mentre terzi si classificarono gli austriaci Thomas Steu e Lorenz Koller; La squadra della Germania vinse il titolo olimpico anche nella prova a staffetta grazie a Geisenberger, Ludwig, Wendl e Arlt, la seconda posizione fu occupata da quella austriaca composta da Madeleine Egle, Kindl, Steu e Koller, e la terza and\u00f2 a quella lettone di El\u012bza T\u012bruma, Kristers Aparjods, M\u0101rti\u0146\u0161 Bots e Roberts Pl\u016bme.\nConquistando il titolo per la terza volta consecutiva nelle loro rispettive specialit\u00e0, sia la Geisenberger sia il duo Wendl-Arlt appaiarono il connazionale Georg Hackl in testa alla classifica dei plurivincitori. A queste medaglie d'oro per\u00f2 vanno aggiunte anche le altre da loro ottenute nelle prove a squadre, per un totale di sei titoli olimpici ottenuti; la Geisemberger inoltre divenne la prima donna in grado di salire sul podio in quattro edizioni consecutive dei Giochi."}
{"id": "1998385", "revid": "339392", "url": "https://it.wikipedia.org/wiki?curid=1998385", "title": "Gamma 3 Padova", "text": ""}
{"id": "1998386", "revid": "6923", "url": "https://it.wikipedia.org/wiki?curid=1998386", "title": "Swift light", "text": ""}
{"id": "1998391", "revid": "729019", "url": "https://it.wikipedia.org/wiki?curid=1998391", "title": "Consiglio di difesa croato", "text": "Il Consiglio di difesa croato (in croato: \"Hrvatsko vije\u0107e obrane\", HVO) \u00e8 stato l'esercito della Repubblica Croata di Bosnia ed Erzegovina, l'entit\u00e0 autonoma dei croati di Bosnia ed Erzegovina.\nStoria.\nGuerra d'indipendenza croata.\nDopo la proclamazione dell'indipendenza della Croazia e la dissoluzione della ex-Jugoslavia nel settembre del 1991 l'Esercito federale jugoslavo nel corso dell'operazione militari d'assedio di Dubrovnik distrusse il piccolo villaggio di Ravno, all'interno del territorio bosniaco ma abitato da croati e il 19 settembre l'Esercito Federale spost\u00f2 alcune truppe nei pressi della citt\u00e0 di Mostar, provocando le proteste delle autorit\u00e0 locali.\nI croati dell'Erzegovina, allo scopo di proteggere i loro interessi nazionali e preoccupati dall'idea che i Serbi stessero per attuare il progetto della \"Grande Serbia\", occupando parte del territorio bosniaco, con l'aiuto del presidente croato Franjo Tu\u0111man (il cui partito, HDZ mirava a sua volta ad attuare il progetto della \"Grande Croazia\"), il 18 novembre 1991 proclamarono unilateralmente la nascita della Comunit\u00e0 croata dell'Herceg Bosna con capitale Mostar ed un'autonomia politica, culturale, economica e territoriale, all'interno del territorio della Bosnia ed Erzegovina.\nGuerra in Bosnia ed Erzegovina.\nIl 25 gennaio 1992 il Parlamento della Bosnia ed Erzegovina decise di organizzare un referendum sull'indipendenza della Repubblica, nonostante l'opposizione dei Serbo-bosniaci, con il Partito Democratico Serbo di Radovan Karad\u017ei\u0107, Il partito che maggiormente rappresentava i Serbi di Bosnia che fece subito sapere che i suoi uomini si sarebbero opposti in qualsiasi modo all'indipendenza. Il referendum, tenutosi tra il 29 febbraio e il 1\u00ba marzo successivi vide il 64% dei cittadini esprimersi a favore dell'indipendenza.\nI risultati del referendum acuirono la crisi, con l'Esercito Jugoslavo che nell'aprile 1992 occup\u00f2 i punti strategici del territorio della Bosnia Erzegovina, e i vari gruppi etnici che si organizzarono in formazioni militari, tra cui il Consiglio di difesa croato che, formatosi l'8 aprile 1992, nei primi due mesi di combattimento fu l'unica forza a fronteggiare le milizie serbe di Ratko Mladi\u0107.\nIl quartier generale del Consiglio di difesa croato era a Mostar e il comando era diviso in quattro zone operative: Sud-Est, Sud-Ovest (in Erzegovina), Bosnia Centrale e Posavina. Le prime tre zone erano abbastanza vicine tra loro, mentre la Posavina era completamente isolata al Nord al confine croato sulla riva destra della Sava e dipendeva totalmente dall'appoggio della Croazia.\nInizialmente i Bosniaci e i Croati combatterono alleati contro i Serbi, i quali erano dotati di armi pi\u00f9 pesanti e controllavano gran parte del territorio rurale, con l'eccezione delle grandi citt\u00e0 di Sarajevo e Mostar. Nel 1993, dopo il fallimento del piano che prevedeva la divisione del Paese in tre parti etnicamente pure, scoppi\u00f2 un conflitto armato tra Bosgnacchi, i bosniaci musulmani, e croati sulla spartizione del territorio nazionale, con i croati che il 28 agosto 1993 proclamarono la Repubblica Croata dell'Herceg Bosna con lo scopo di aggregare la regione di Mostar alla Croazia, nazione il cui primo articolo costituzionale afferma che \"La Croazia \u00e8 lo stato dei croati\", premessa che gi\u00e0 nel 1991-1992 aveva spinto alla secessione le popolazioni serbe residenti in Croazia nella regione delle Krajine.\nLa Croazia stessa fu coinvolta sempre pi\u00f9 direttamente nella guerra in Bosnia ed Erzegovina con alcune fra le persone pi\u00f9 vicine a Tu\u0111jman che provenivano dalla regione dell'Erzegovina e sostenevano finanziariamente e militarmente i Croati di Bosnia. La citt\u00e0 di Mostar, gi\u00e0 precedentemente danneggiata ed assediata dai Serbi, fu costretta alla resa dalle forze croato-bosniache e il suo centro storico venne bombardato dai Croati, che il 9 novembre 1993 distrussero il famoso Stari Most il vecchio ponte del XVI secolo che unisce le due parti della citt\u00e0 divise dalla Narenta. Il ponte precedentemente era stato danneggiato dai bombardamenti serbi gi\u00e0 nel 1992 e sia i serbi che i croati vedevano nel ponte costruito per volere del sultano ottomano Solimano il Magnifico un simbolo della cultura islamica e quindi da distruggere in quanto tale.\nI colloqui di pace si svolsero con la mediazione degli Stati Uniti e si conclusero nel marzo 1994 con gli accordi di Washington e la creazione di una Federazione Croato-Musulmana e un'alleanza tra Croazia e Bosnia ed Erzegovina ratificata a Spalato il 22 luglio 1995 tra i presidenti Tu\u0111jman e Izetbegovi\u0107.\nNell'estate del 1995 le milizie del Consiglio di difesa croato furono protagonista della controffensiva croata nei territori della Bosnia Erzegovina ancora occupati dai serbi e prendendo anche parte all\"'Operacija Oluja\" nei territori della Repubblica Serba di Krajina, operazioni tuttora sotto i riflettori del Tribunale Internazionale dell'Aja per i crimini di guerra e i crimini contro l'umanit\u00e0 commessi dalle milizie paramilitari croato-bosniache unitamente alle forze armate della Croazia.\nCon i successivi accordi di Dayton che misero fine definitivamente alla guerra in Bosnia, la milizia del Consiglio di difesa croato venne sciolta confluendo nell'esercito regolare bosniaco.\nCrimini di Guerra.\nMolti membri del Consiglio di Difesa Croato sono stati incriminati dal Tribunale penale internazionale per l'ex-Jugoslavia per i crimini commessi durante la guerra contro i civili bosgnacchi e serbi.\nIl Consiglio di Difesa Croato si \u00e8 reso colpevole del Massacro di Ahmi\u0107i,di vari altri massacri e pi\u00f9 in generale della pulizia etnica nella valle di La\u0161va contro i civili bosgnacchi."}
{"id": "1998393", "revid": "1005847", "url": "https://it.wikipedia.org/wiki?curid=1998393", "title": "Elezioni europee del 1984 in Belgio", "text": "Le elezioni europee del 1984 in Belgio si sono tenute il 17 giugno."}
{"id": "1998394", "revid": "339392", "url": "https://it.wikipedia.org/wiki?curid=1998394", "title": "Casa editrice Feltrinelli", "text": ""}
{"id": "1998396", "revid": "339392", "url": "https://it.wikipedia.org/wiki?curid=1998396", "title": "Profeta Isaia", "text": ""}
{"id": "1998398", "revid": "106376", "url": "https://it.wikipedia.org/wiki?curid=1998398", "title": "Tommaso Ronna", "text": "Biografia.\nParroco alla Basilica di San Babila di Milano, il 18 settembre 1807 venne nominato vescovo di Crema, ottenendo il titolo baronale da Napoleone Bonaparte con LL.PP. del 28 marzo 1812.\nFu autore di opere di morale dirette alle ragazze nubili: \"Avvisi alle giovani intorno al regolamento delle passioni\", \"Avvisi alle giovani sopra la modestia ed il collocamento\" e \"Avvisi alle giovani sopra le occupazioni e la cura della sanit\u00e0\". Scrisse anche un'opera storica su una chiesa di Crema: \"Storia della chiesa di santa Maria della Croce\", stampata a Milano nel 1824.\nAlla sua morte, la citt\u00e0 di Crema gli ha dedicato una via dell'abitato.\nGenealogia episcopale.\nLa genealogia episcopale \u00e8:"}
{"id": "1998400", "revid": "6923", "url": "https://it.wikipedia.org/wiki?curid=1998400", "title": "Dg 300", "text": ""}
{"id": "1998403", "revid": "6923", "url": "https://it.wikipedia.org/wiki?curid=1998403", "title": "SCHEMPP-HIRTH Discus", "text": ""}
{"id": "1998409", "revid": "106376", "url": "https://it.wikipedia.org/wiki?curid=1998409", "title": "Marcantonio Lombardi", "text": "Biografia.\nMarcantonio Lombardi nacque a Verona da una famiglia dell'aristocrazia locale, avente titolo baronale.\nIntrapresa la carriera ecclesiastica, venne nominato abate commendatario del monastero di San Benedetto di Leno e successivamente, il 15 marzo 1751, venne nominato vescovo di Crema. Durante il suo episcopato mantenne uno stretto rapporto d'amicizia ed un discreto carteggio con Francesco Antonio Zaccaria.\nMor\u00ec nel palazzo vescovile di Crema il 16 gennaio 1782, venendo sepolto nella chiesa di Sant'Antonio Abate della citt\u00e0.\nGenealogia episcopale.\nLa genealogia episcopale \u00e8:"}
{"id": "1998415", "revid": "339392", "url": "https://it.wikipedia.org/wiki?curid=1998415", "title": "Feltrinelli", "text": ""}
{"id": "1998417", "revid": "161374", "url": "https://it.wikipedia.org/wiki?curid=1998417", "title": "Rolladen Schneider-e LS4", "text": ""}
{"id": "1998418", "revid": "106376", "url": "https://it.wikipedia.org/wiki?curid=1998418", "title": "Marcantonio Zollio", "text": "Biografia.\nNato a Bergamo dalla nobile famiglia Zolio, iscritta al patriziato veneziano, Marcantonio Zollio venne eletto vescovo di Crema nel 1684.\nZollio si dimostr\u00f2 subito un attivo pastore della propria chiesa, compiendo due visite pastorali durante il suo periodo di episcopato e ripristinando la disciplina del clero, per la quale si prodig\u00f2 curando la diffusione delle istituzioni dei seminari diocesani che amministr\u00f2 grazie all'apposto del proprio vicario, Faustino Giuseppe Griffoni.\nCon lui il clero si articol\u00f2 in maniera corretta e definita, acquisendo nuovi adepti ed ottenendo nuove prebende; egli riform\u00f2 anche il capitolo della cattedrale cremasca, stabilendo la presenza obbligatoria di un arcidiacono, di un prevosto, di dodici canonici e sei mansionari, oltre alla presenza di un numero variabile di chierici e sacrestani che accompagnavano lo svolgimento del servizio degli oltre trenta cappellani officianti regolarmente.\nGenealogia episcopale.\nLa genealogia episcopale \u00e8:"}
{"id": "1998420", "revid": "149485", "url": "https://it.wikipedia.org/wiki?curid=1998420", "title": "Panell\u012bnios GS Atene", "text": "Il Panellinios Gymnastikos Syllogos () \u00e8 una societ\u00e0 polisportiva greca avente sede ad Atene, in Grecia.\nStoria.\nFondata nel 1891, il Panellinios Gymnastikos Syllogos \u00e8 una delle societ\u00e0 polisportive pi\u00f9 antiche della Grecia e d'Europa.\nAttivit\u00e0.\nGinnastica.\nIl club ha preso parte con una squadra di ginnastica ai Giochi della I Olimpiade ad Atene. Il capitano della squadra era Sotirios Athanasopoulos; tra gli altri componenti c'erano Nikolaos Andriakopoulos, Petros Persakis, Thomas Xenakis, oltre ad altri 29 atleti. La squadra si \u00e8 piazzata al secondo posto (su tre squadre) nelle parallele, conquistando la medaglia d'argento.\nPallacanestro.\nIl Panell\u012bnios K.A.E. \u00e8 stato fondato nel 1929 ed \u00e8 stato sei volte campione nazionale nel 1929, 1939, 1940, 1953, 1955, e 1957. Nei primi anni cinquanta la squadra era chiamata \"The Golden Five\", riferendosi ai giocatori Panagi\u014dt\u012bs Manias, Them\u012bs Cholevas, K\u014dstas Papad\u012bmas, Mim\u012bs Stefanid\u012bs, e Aristeid\u012bs Roumpan\u012bs, che dominarono la pallacanestro greca ed europea."}
{"id": "1998422", "revid": "486946", "url": "https://it.wikipedia.org/wiki?curid=1998422", "title": "Panellinios Atene", "text": ""}
{"id": "1998423", "revid": "486946", "url": "https://it.wikipedia.org/wiki?curid=1998423", "title": "Panellinios Gymnastikos Syllogos", "text": ""}
{"id": "1998424", "revid": "486946", "url": "https://it.wikipedia.org/wiki?curid=1998424", "title": "Panellinios GS", "text": ""}
{"id": "1998425", "revid": "486946", "url": "https://it.wikipedia.org/wiki?curid=1998425", "title": "Panellinios", "text": ""}
{"id": "1998426", "revid": "4711", "url": "https://it.wikipedia.org/wiki?curid=1998426", "title": "Ruben Boumtje Boumtje", "text": ""}
{"id": "1998427", "revid": "1258", "url": "https://it.wikipedia.org/wiki?curid=1998427", "title": "Mediastinite acuta", "text": ""}
{"id": "1998428", "revid": "339392", "url": "https://it.wikipedia.org/wiki?curid=1998428", "title": "Mediastinite acuta suppurativa", "text": ""}
{"id": "1998437", "revid": "1543377", "url": "https://it.wikipedia.org/wiki?curid=1998437", "title": "Municipalit\u00e0 locale di Makado", "text": "Makado \u00e8 una municipalit\u00e0 locale (in inglese Makado Local Municipality) appartenente alla municipalit\u00e0 distrettuale di Vhembe della provincia del Limpopo in Sudafrica.\nIl suo territorio si estende su una superficie di ed \u00e8 suddiviso in 37 circoscrizioni elettorali (\"wards\"). Il suo codice di distretto \u00e8 LIM344.\nGeografia fisica.\nConfini.\nLa municipalit\u00e0 locale di Makado confina a nord con quella di Musina,a est con quelle di Mutale e Thulamela, a sudest con quelle di Greater Giyani e\nGreater Letaba (Mopani), a sudovest con quella di Molemole (Capricorn) e a ovest con quella di Blouberg (Capricorn)."}
{"id": "1998438", "revid": "757396", "url": "https://it.wikipedia.org/wiki?curid=1998438", "title": "EK Kavala BC", "text": "Il EK Kavala BC \u00e8 una societ\u00e0 cestistica avente sede a Kavala, in Grecia. Fondata nel 2003 come \"Panorama BC\", nel 2008 si fuse con l\"EK Kavala\", assumendo la denominazione attuale. Gioca nel campionato greco.\nDisputa le partite interne nel Kalamitsa Sports Center, che ha una capacit\u00e0 di 1.700 spettatori."}
{"id": "1998439", "revid": "702184", "url": "https://it.wikipedia.org/wiki?curid=1998439", "title": "Angelo Angeli", "text": "Biografia.\nFratello maggiore di Virgilio Angeli (1872-1918) e di Vincenzo Angeli (1879-1942), frequent\u00f2 l'Universit\u00e0 di Padova, dove Giacomo Ciamician lo scelse come assistente a Bologna nel 1889, prima ancora di terminare gli studi. Si laure\u00f2 nel 1891 e divenne libero docente due anni dopo.\nNel 1894 trascorse un breve periodo a Monaco di Baviera presso il laboratorio di Adolf von Baeyer. Insegn\u00f2 chimica farmaceutica prima a Palermo e successivamente a Firenze, dove nel 1915 ottenne la cattedra di chimica organica. Fu socio dell'Accademia dei Lincei e membro onorario della Societ\u00e0 Chimica Tedesca.\nIl 24 febbraio 1918 divenne socio dell'Accademia delle scienze di Torino.\nNell'ambito degli studi strutturali, che era allora intensi, Angeli cerc\u00f2 la correlazione tra struttura e reattivit\u00e0 con particolare attenzione ai composti azotati. Nel 1891 inizi\u00f2 a studiare l'azione degli acidi nitrico e nitroso sulle sostanze organiche e giunse a confermare la validit\u00e0 della struttura della canfora, gi\u00e0 proposta da Julius Bredt nel 1893. Pietro Saccardi fu suo allievo.\nPortano il suo nome due reazioni di chimica organica:"}
{"id": "1998440", "revid": "764495", "url": "https://it.wikipedia.org/wiki?curid=1998440", "title": "Snellezza", "text": ""}
{"id": "1998441", "revid": "28592", "url": "https://it.wikipedia.org/wiki?curid=1998441", "title": "Rivolta dei decabristi", "text": ""}
{"id": "1998447", "revid": "882198", "url": "https://it.wikipedia.org/wiki?curid=1998447", "title": "Tubular Bells 2003", "text": "Tubular Bells 2003 \u00e8 un album in studio di Mike Oldfield pubblicato nel 2003 da Warner Bros. Records in formato CD e DVD. Si tratta di una nuova registrazione parzialmente riarrangiata del primo album \"Tubular Bells\" del 1973.\nIl disco.\nAl momento della pubblicazione di Tubular Bells, Oldfield dichiar\u00f2 di non essere rimasto soddisfatto del risultato finale. Aveva infatti avuto solo poche settimane di tempo per portare a termine la registrazione dell'album e la tecnologia dell'epoca non poteva soddisfare tutte le sue esigenze. Come conseguenza, nella pubblicazione definitiva non era stato possibile correggere alcuni errori ed alcuni strumenti non erano perfettamente accordati. Ma le clausole contrattuali non consentivano una nuova registrazione prima di 25 anni dalla pubblicazione originale, cosicch\u00e9 la versione rimasterizzata venne pubblicata in occasione del cinquantesimo compleanno di Oldfield e del trentennale dell'album originale.\nL'uso estensivo delle tecnologie digitali ha conferito a \"Tubular Bells 2003\" un tono pi\u00f9 cristallino e pi\u00f9 \"sintetico\" rispetto all'originale.\nDato che al momento della rimasterizzazione Vivian Stanshall, il \"maestro di cerimonia\" della prima versione, era ormai deceduto, Oldfield - invece di riutilizzare le registrazioni originali - decise di far annunciare l'ingresso degli strumenti nella traccia \"Finale\" all'attore John Cleese.\nL'album venne pubblicato in tre versioni: un CD tradizionale per il mercato nordamericano, un CD con protezione dalla copia per quello europeo e un'edizione in formato DVD-Audio.\nMolte proteste si ebbero per la versione con protezione dalla copia, accusata anche di aver danneggiato alcuni lettori CD e DVD. "}
{"id": "1998449", "revid": "830939", "url": "https://it.wikipedia.org/wiki?curid=1998449", "title": "Ulrich Theodor Aepinus", "text": "Proveniva da una famiglia illustre, uno dei suoi antenati fu Johannes Aepinus, uno degli esponenti maggiori della riforma protestante in Germania.\nBiografia.\nLaureato in medicina a Rostock nel 1744, si dedic\u00f2 subito alla matematica, pubblicando memorie che gli fruttarono nel 1755 la cattedra di astronomia all'Accademia delle Scienze di Berlino.\nNominato nel 1757 membro della Accademia delle Scienze di Pietroburgo, si trasfer\u00ec in quella citt\u00e0, dove rimase fino al 1798, ottenendo vari incarichi accademici e la protezione della zarina Caterina II e del successore Paolo, che nel 1797 lo nomin\u00f2 suo consigliere personale.\nNel 1756 annunci\u00f2 la scoperta della piroelettricit\u00e0 della tormalina e, allo stesso tempo, la costruzione del condensatore ad aria che porta il suo nome. Nel 1759 pubblic\u00f2 una memoria sulla influenza elettrostatica, ritenuta fino ai suoi tempi una elettrizzazione per comunicazione, dandone l'interpretazione attuale, che segn\u00f2 una svolta nello studio della elettrostatica."}
{"id": "1998451", "revid": "869733", "url": "https://it.wikipedia.org/wiki?curid=1998451", "title": "Terzo pianeta", "text": "Terzo pianeta \u00e8 stato un programma televisivo di divulgazione scientifica e culturale condotto dal geologo Mario Tozzi, andato in onda nella prima serata del sabato su Rai 3 nel periodo 2007-2008.\nSi trattava dell'evoluzione del precedente programma \"Gaia - Il pianeta che vive\", anch'esso scritto e condotto da Tozzi. Come gi\u00e0 avvenuto per \"Gaia\", il programma ha anche un'edizione ridotta, \"Pianeta files\".\nGli argomenti vanno dalla natura, con particolare interesse alla geologia, alla storia e alle indagini su di essa, ad argomenti ambientali e riguardanti la scienza e le attivit\u00e0 umane in relazione ad essa. La messa in onda si \u00e8 interrotta nel 2008."}
{"id": "1998452", "revid": "5245", "url": "https://it.wikipedia.org/wiki?curid=1998452", "title": "Nomina nuda tenemus", "text": ""}
{"id": "1998454", "revid": "486946", "url": "https://it.wikipedia.org/wiki?curid=1998454", "title": "Roccia di Erech", "text": ""}
{"id": "1998460", "revid": "1086846", "url": "https://it.wikipedia.org/wiki?curid=1998460", "title": "A.O. Kolossos Rodou", "text": "L'A.O. Kolossos Rodou \u00e8 una societ\u00e0 cestistica avente sede a Rodi, in Grecia. Il Club \u00e8 stato fondato nel 1963 ed inizialmente si occupava anche di pallavolo e judo. Oggi l'attenzione del club \u00e8 mirata soprattutto alla squadra di basket. Gioca nel campionato greco.\nDisputa le partite interne nel Venetoklio Indoor Hall, che ha una capacit\u00e0 di 1.700 spettatori.\nStoria.\nA causa dell'isolamento geografico e delle limitate capacit\u00e0 finanziarie, per la maggior parte della sua storia il club non \u00e8 stato in grado di competere ad alti livelli.\nNel 2000 il destino della squadra cambia quando Kostas Kostaridis diventata presidente della societ\u00e0. Kostaridis cambia quasi tutta la gestione del club e dichiara che l'obiettivo immediato della squadra era di risalire nei vai livelli del campionato greco.\nNel 2003 la squadra viene promossa nella divisione greca di Lega 2. Nella stagione 2004-05, il Kolossos vince il campionato ed \u00e8 promosso al massimo campionato di basket professionista greco.\nRoster 2021-2022.\n\"Aggiornato al 25 agosto 2021.\""}
{"id": "1998461", "revid": "300067", "url": "https://it.wikipedia.org/wiki?curid=1998461", "title": "Kolossos Rodi BC", "text": ""}
{"id": "1998463", "revid": "219110", "url": "https://it.wikipedia.org/wiki?curid=1998463", "title": "Intel Matrix", "text": "La tecnologia Intel Matrix \u00e8 stata sviluppata da Intel allo scopo di offrire il supporto a diverse modalit\u00e0 RAID basate per\u00f2 sullo stesso set di hard disk. \u00c8 stata implementata per la prima volta nei chipset i915 Grantsdale e i925 Alderwood (che venivano abbinati al southbridge ICH6), presentati nel corso del 2004 e poi \u00e8 sempre stata integrata in tutte le successive evoluzioni delle piattaforme chipset sviluppate da Intel.\nPrincipi di funzionamento.\nL'idea alla base della tecnologia Matrix parte da una considerazione relativamente semplice: perch\u00e9 non poter sfruttare i benefici offerti dalle diverse modalit\u00e0 RAID anche con una sola coppia di dischi? \u00c8 necessario ricordare infatti che in un sistema RAID tradizionale sono necessari almeno 2 dischi \"fisici\" per ogni array RAID che si vuole creare; in altre parole, se si volesse avere il sistema operativo e le applicazioni su un array RAID \"0\" (per sfruttare la maggior velocit\u00e0 di tale configurazione) e i dati su un array RAID \"1\" (per avere la ridondanza dei dati) \u00e8 necessario disporre di almeno 4 hard disk.\nLa tecnologia Intel Matrix consente di utilizzare anche solo 2 dischi che verranno poi \"divisi\" in 2 parti: una prima parte dei 2 dischi verr\u00e0 gestita dal controller secondo la logica prevista dalla modalit\u00e0 RAID \"0\", mentre la seconda parte verr\u00e0 gestita secondo la logica prevista dalla modalit\u00e0 RAID \"1\".\nLe prestazioni non saranno ovviamente le stesse offerte da 2 controller RAID tradizionali e dedicati, ma offrono la possibilit\u00e0 di sfruttare i benefici della vera modalit\u00e0 anche in sistemi dotati di soli 2 dischi e quindi di fascia decisamente pi\u00f9 economica.\nEvoluzione della tecnologia.\nCon l'introduzione dei chipset i945 Lakeport e i955 Glenwood \u00e8 stato introdotto anche il supporto a 4 dischi e alla modalit\u00e0 RAID \"5\" che necessita comunque (come la versione tradizionale) di 3 dischi; con 4 dischi, \u00e8 possibile configurare contemporaneamente un RAID \"5\" e un RAID \"10\". In questi chipset la modalit\u00e0 RAID \"0\" pu\u00f2 operare correttamente anche con 4 dischi, mentre la RAID \"1\" \u00e8 ancora limitata ad una sola coppia di dischi."}
{"id": "1998465", "revid": "300067", "url": "https://it.wikipedia.org/wiki?curid=1998465", "title": "Kolossos Rodou BC", "text": ""}
{"id": "1998466", "revid": "300067", "url": "https://it.wikipedia.org/wiki?curid=1998466", "title": "Kolossos Rodi", "text": ""}
{"id": "1998467", "revid": "10873", "url": "https://it.wikipedia.org/wiki?curid=1998467", "title": "AC '97", "text": ""}
{"id": "1998468", "revid": "10873", "url": "https://it.wikipedia.org/wiki?curid=1998468", "title": "UltraATA", "text": ""}
{"id": "1998471", "revid": "97126", "url": "https://it.wikipedia.org/wiki?curid=1998471", "title": "San Nicola di Trullas", "text": ""}
{"id": "1998475", "revid": "729019", "url": "https://it.wikipedia.org/wiki?curid=1998475", "title": "SIAI-Marchetti SM-1019", "text": "Il SIAI-Marchetti SM-1019 \u00e8 un aereo biposto, monomonomotore turboelica, monoplano ad ala alta a parasole e dotato di caratteristiche STOL, sviluppato dall'azienda aeronautica italiana SIAI-Marchetti negli anni sessanta.\nEvoluzione dello statunitense Cessna O-1 Bird Dog e proposto per equipaggiare i reparti aerei dell'Esercito Italiano come aereo da collegamento e di supporto alle truppe di terra, venne avviato alla produzione negli anni settanta rimanendo in servizio anche dopo la sua dismissione in ambito militare.\nStoria del progetto.\nNegli anni sessanta l'Esercito Italiano emise una specifica per la fornitura di un nuovo velivolo con caratteristiche STOL destinato a integrare e gradatamente sostituire in servizio gli statunitensi Cessna O-1 Bird Dog allora in linea come supporto alle truppe di terra come aereo da osservazione, da ricognizione e da collegamento. Alla richiesta risposero due aziende aeronautiche, la SIAI-Marchetti e la Aermacchi, la prima con un progetto basato sul modello Cessna, la seconda sviluppando un precedente progetto Lockheed, l'Aermacchi/Lockheed AL.60 Conestoga, offerto sul mercato dell'aviazione generale e del quale l'azienda di Varese aveva acquisito la licenza di produzione.\nL'ufficio tecnico SIAI-Marchetti decise di avviare una riprogettazione del \"Bird Dog\", seguendo principalmente la convinzione che un modello moderno, che doveva conservare nel tempo la sua operativit\u00e0 e offrire migliori prestazioni di quello che doveva andare a sostituire in servizio, dovesse puntare su una nuova motorizzazione, pi\u00f9 potente, sostituendo il tradizionale motore a combustione interna con il pi\u00f9 efficiente motore a turbina, il che prevedeva anche un generale irrobustimento delle strutture per poter sopportare i pi\u00f9 elevati carichi di lavoro, iniziativa al tempo considerata all'avanguardia. Il nuovo modello, indicato dall'azienda come SM.1019, riproponeva l'aspetto generale dell'L-19/O-1 statunitense introducendo tuttavia alcune migliorie tecniche, la pi\u00f9 evidente delle quali fu l'adozione del turboelica Allison 250-B14D, in quella versione capace di erogare una potenza pari a 317\u00a0shp (236 kW), in luogo del 6 cilindri contrapposti Continental O-470-11 da 213\u00a0hp (159\u00a0kW). Il nuovo motore era accoppiato ad un'elica tripala metallica a passo variabile dotata di dispositivo di inversione del flusso per agevolare, in combinazione alle ruote del carrello dotate di freni a doppio disco, l'arresto del velivolo dopo l'atterraggio. Altre differenze con il modello da cui derivava furono, un diverso impennaggio, dalle superfici maggiorate, progettato ex novo dall'azienda italiana e caratterizzato principalmente da un elemento verticale dal maggior sviluppo in altezza, e una nuova cabina di pilotaggio, la quale, pur mantenendo l'architettura interna a due posti in tandem, fu ingrandita, aggiungendo una sezione dietro la postazione posteriore, che poteva essere utilizzata come piccolo scompartimento bagagli, e una porta laterale aggiuntiva per agevolare l'accesso ai due elementi dell'equipaggio. La finestratura divenne pi\u00f9 ampia, aumentando il campo visivo generale, agevolando cos\u00ec i compiti dell'osservatore.\nIl prototipo vol\u00f2 per la prima volta il 24 maggio 1969 e nelle valutazioni comparative risult\u00f2 vincitore aggiudicandosi una fornitura di 80 esemplari.\nImpiego operativo.\nGli SM-1019 entrarono in servizio nel 1975 affiancando e sostituendo progressivamente i Cessna L-19 Bird Dog e i Piper L-21B nei Reparti Aviazione Leggera (RAL) dell'esercito dall'estate 1976.\nEsemplari attualmente esistenti.\nAgli anni duemiladieci, alcuni degli esemplari giunti alla fine del loro impiego operativo in ambito militare, dismessi dall'Esercito Italiano sono stati immessi nel mercato dell'aviazione generale ed acquistati da privati. Almeno due di questi sono impiegati dai nuovi proprietari come warbird: il numero seriale 009, reimmatricolato VH-PAC in Australia e in condizioni di volo, cos\u00ec come il seriale 012, reimmatricolato N992BB e utilizzato negli Stati Uniti d'America durante le manifestazioni aeree (ha partecipato all'AirVenture 2015)\nTra quelli esposti in mostra statica presso strutture museali si citano:"}
{"id": "1998484", "revid": "1836", "url": "https://it.wikipedia.org/wiki?curid=1998484", "title": "Giornata internazionale della non-violenza", "text": ""}
{"id": "1998488", "revid": "1654832", "url": "https://it.wikipedia.org/wiki?curid=1998488", "title": "Sandro Palmieri (attore teatrale)", "text": "Biografia.\nDiplomatosi nel 1987 all'Accademia Nazionale d'Arte Drammatica di Silvio D'Amico di Roma, ha avuto come maestro il regista e commediografo Aldo Trionfo, con cui ha debuttato nella \"Orestiade\" di Eschilo, recitando al fianco di Valeria Moriconi, Corrado Pani, Gabriele Ferzetti. Nello stesso anno entra a far parte della compagnia del Teatro della Tosse di Genova, con la quale ha recitato nel ruolo di Amleto in \"Nove volte Amleto\", con la regia di Tonino Conte (scenografie di Lele Luzzati). Con la Tosse ha poi recitato, fra l'altro, in \"Peccato che fosse una sgualdrina\" di John Ford.\nGrazie al supporto avuto da Alida Valli, \u00e8 stato poi fondatore assieme al regista Cheriff e ad altri attori della cooperativa teatrale \"La Famiglia delle Ortiche\" (\"I paraventi\" di Jean Genet, \"Pi\u00f9 grandiose dimore\" e \"I drammi marini\" di Eugene O'Neill, \"Nella solitudine dei campi di cotone\" di Bernard-Marie Kolt\u00e8s).\n\u00c8 stato in compagnia con Manuela Kustermann e Giancarlo Nanni, mentre con Glauco Mauri e Maurizio Scaparro ha recitato nell\"'Enrico IV\" di Luigi Pirandello nel \"Rinoceronte\" di Eug\u00e8ne Ionesco e nel \"Re Lear\" di Shakespeare.\nFra le altre collaborazioni teatrali figurano (stagioni e compagnia):\nPer la televisione \u00e8 stato interprete ne \"La squadra\" (2004, Raitre) e ne \"La stagione dei delitti\" (2007, Rai 2).\nNel 2008 ha partecipato alle riprese del film \"Bocca di rosa\" (ispirato alla canzone di Fabrizio De Andr\u00e9), con la regia di Daniele Costantini.\nPalmieri ha lavorato anche in sceneggiati radiofonici per Radiodue, mentre per la televisione - oltre alle citate \"fiction\" - ha lavorato nel 1993 (Raidue) nell'adattamento della \"Lucrezia Borgia\" di Victor Hugo, inserita nella rassegna \"Palcoscenico\". In questo lavoro teatrale ha ricoperto il ruolo del coprotagonista al fianco di Francesca Benedetti e Cosimo Cinieri.\nDirettore artistico dal 1997 del Teatro Politeama Dianese, \u00e8 morto improvvisamente all'et\u00e0 di quarantacinque anni per cause naturali mentre si trovava nella citt\u00e0 toscana di Prato per provare al Teatro Metastasio la pi\u00e8ce \"Passaggio in India\" - tratta dall'omonimo romanzo di E. M. Forster - per la stagione 2008-2009. Il teatro Politeama gli viene poi intitolato, cos\u00ec come una strada di Diano Marina."}
{"id": "1998492", "revid": "228587", "url": "https://it.wikipedia.org/wiki?curid=1998492", "title": "Canopo (disambigua)", "text": ""}
{"id": "1998495", "revid": "28592", "url": "https://it.wikipedia.org/wiki?curid=1998495", "title": "Isola di Veglia", "text": ""}
{"id": "1998496", "revid": "76430", "url": "https://it.wikipedia.org/wiki?curid=1998496", "title": "Ferdinando Turrini Bertoni", "text": ""}
{"id": "1998498", "revid": "1590006", "url": "https://it.wikipedia.org/wiki?curid=1998498", "title": "Veglia", "text": ""}
{"id": "1998500", "revid": "1305772", "url": "https://it.wikipedia.org/wiki?curid=1998500", "title": "Sandro Palmieri (attore cinematografico)", "text": "Biografia.\n\u00c8 stato attivo nel cinema essenzialmente negli anni trenta e quaranta.\nHa interpretato il ruolo di Vincenzo Bellini nel film del 1935 \"Casta Diva\", per la regia di Carmine Gallone."}
{"id": "1998511", "revid": "59785", "url": "https://it.wikipedia.org/wiki?curid=1998511", "title": "Impero bizantino", "text": "Impero bizantino (395 - 1453) \u00e8 il nome con cui gli studiosi moderni e contemporanei indicano l'Impero romano d'Oriente (un termine quest'ultimo che inizi\u00f2 a diffondersi, parimenti a quello del suo omologo d'Occidente, gi\u00e0 durante il dominato dell'imperatore Valente), di cultura prevalentemente greca, separatosi dalla parte occidentale, di cultura quasi esclusivamente latina, dopo la morte di Teodosio I nel 395.\nIl termine \"bizantino\" \u00e8 stato introdotto solo a partire dal XVIII secolo dagli Illuministi, quando l'Impero romano d'Oriente era ormai scomparso da circa tre secoli, col preciso scopo d'evidenziarvi, seppur abbastanza arbitrariamente, una specie di discontinuit\u00e0 politico-culturale con l'Impero romano classico in relazione alla sua suddivisione ed alla susseguente caduta della sua porzione occidentale. Fin tanto che l'Impero d'Oriente ebbe vita, infatti, da parte dei suoi stessi abitanti non \u00e8 mai venuto meno di chiamarlo \"romano\", cos\u00ed come loro stessi erano soliti chiamarsi, in greco, \"Romei\" ( \u1fec\u03c9\u03bc\u03b1\u1fd6\u03bf\u03b9 \"Rh\u014dm\u00e0ioi\"), vale a dire \"romani\". Come l'Impero bizantino era di fatto \"Impero romano\", cos\u00ec la sua capitale Costantinopoli era la \"Nuova Roma\" e cos\u00ec pure il titolo dei suoi sovrani era appunto \"Sovrano e Cesare dei Romani\" (\u0392\u03b1\u03c3\u03b9\u03bb\u03b5\u1f7a\u03c2 \u03ba\u03b1\u1f76 \u039a\u03b1\u1fd6\u03c3\u03b1\u03c1 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd \"Basil\u00e8us k\u00e0i K\u00e0isar t\u1e51n r\u014dm\u00e0i\u014dn\") e la stessa penisola balcanica veniva chiamata Rumelia, nome di regione che sar\u00e0 conservato pure dai conquistatori ottomani. Gli stessi ottomani utilizzeranno la parola R\u016bm (), termine storicamente impiegato dai musulmani per indicare i \"Romani d'Oriente\". I sultani ottomani, dopo la conquista di Costantinopoli, si assegneranno il titolo onorifico di \"qaysar-\u0131 Rum\", \"Cesare dei Romani\", mantenendo il nome di \"Qus\u1e6dan\u1e6d\u012bniyya\" per l'originaria Costantinopoli fino al XX secolo, quando, come per svariati altri toponimi dell'Anatolia, il nome della capitale venne turchificato in \"Istanbul\".\nBench\u00e9 dunque si sia ormai soliti scindere, dal punto di vista storiografico, tra una fase \"romano-orientale\" ed una \"bizantina\" qualvolta si prenda in esame singolarmente la storia della \"Pars Orientis\", non c'\u00e8 comunque accordo fra gli storici sullo stabilire inequivocabilmente una data che funga da spartiacque per l'utilizzo dei due termini, anche perch\u00e9 entrambe le definizioni sono state utilizzate, spesso indistintamente, per designare il mondo romano-orientale fino almeno al VII secolo. Le diverse impostazioni storiografiche condizionano anche la diversit\u00e0 di opinioni nella determinazione della datazione: taluni lo fanno coincidere con il 395 (separazione definitiva dei due imperi), ma si \u00e8 anche proposto il 476 (fine dell'Impero romano d'Occidente), il 330 (anno di inaugurazione della \"Nova Roma\" o \"\u039d\u03ad\u03b1 \u1fec\u03ce\u03bc\u03b7\", fondata da Costantino I, copia fedele e nostalgica della prima Roma), il 565 (morte di Giustiniano I, ultimo imperatore romano-orientale di madrelingua latina, e del suo sogno della \"Restauratio imperii\"). Diversi storici prolungano il periodo propriamente \"romano\" fino al 610, quando, sotto il regno di Eraclio I (r. 610-641), il greco scalz\u00f2 il latino come lingua ufficiale imperiale e si ebbero da l\u00ec in poi tutta una serie di trasformazioni radicali in seno alla struttura di governo dell'Impero ed al suo tessuto sociale.\nResta comunque il fatto che per gli imperatori bizantini e per i loro sudditi il loro impero si identific\u00f2 sempre con quello di Augusto e Costantino I dal momento che \"romano\" e \"greco\" fino al XVIII secolo furono per essi sinonimi.\nL'impero, dopo una lunga crisi, la sua distruzione da parte dei crociati nel 1204 e la sua restaurazione nel 1261, cess\u00f2 definitivamente di esistere nel 1453 (conquista di Costantinopoli da parte dei Turchi ottomani guidati da Maometto II).\nDenominazioni moderna e antica.\nIl termine \"bizantino\" (derivato da Bisanzio, nome originario dell'antica colonia greca della Tracia dove venne fatta sorgere la nuova capitale imperiale di Costantinopoli) non venne mai utilizzato da alcuno, sia esso interno o esterno ai territori dell'impero, durante tutto il suo periodo di vita (395-1453): i bizantini, infatti, si consideravano \u1fec\u03c9\u03bc\u03b1\u03af\u03bf\u03b9 (\"Rh\u014dm\u00e0ioi\", \"Romani\" in lingua greca), e chiamavano il loro Stato \u0392\u03b1\u03c3\u03b9\u03bb\u03b5\u03af\u03b1 \u1fec\u03c9\u03bc\u03b1\u03af\u03c9\u03bd (\"Basil\u00e8i\u0101 Rh\u014dm\u00e0i\u014dn\", cio\u00e8 \"Regno dei Romani\") o semplicemente \u1fec\u03c9\u03bc\u03b1\u03bd\u03af\u03b1 (\"Rh\u014dman\u00ec\u0101\").\nFino al dominato di Giustiniano I, nel VI secolo, si tent\u00f2 ripetutamente di ricostituire l'antica integrit\u00e0 dell'impero romano, cercando disperatamente di sottrarre i territori occidentali dall'egemonia dei conquistatori barbarici sopraggiunti a seguito della caduta della sua porzione occidentale. Sebbene il latino fosse, in conformit\u00e0 al resto delle province dell'Impero romano originarie, la lingua ufficiale dell'amministrazione civile e militare, oltrech\u00e9 delle classi altolocate di Costantinopoli (almeno fino all'et\u00e0 marcianea, intorno al 450-457), nei suoi territori (eccezion fatta per le province danubiane e quelle balcaniche all'infuori della Grecia e, nel suo periodo di massima espansione, l'Italia, le province nord-africane a ovest dell'Egitto e la Spagna meridionale) il greco godeva dello status di lingua franca e, in ambito artistico-culturale, di prestigio sin dai remotissimi tempi dell'impero di Alessandro Magno, e al tempo era parlato come prima lingua da un'ampia fetta della popolazione bizantina distribuita tra la Grecia e quasi tutta l'Anatolia occidentale; alla fine, esso riusc\u00ec a sostituirsi al latino come lingua ufficiale nel terzo decennio del VII secolo, per ordine dell'imperatore Eraclio I. Ciononostante, per lungo tempo fu considerato disdicevole riferirsi all'impero come \"greco\", poich\u00e9 tale termine aveva l'accezione spregiativa di pagano.\nGli storici moderni occidentali preferiscono tuttavia utilizzare il termine \"bizantino\", al fine di non generare confusione con l'impero romano dell'epoca classica; questa dicitura fu introdotta nel 1557 dallo storico tedesco Hieronymus Wolf, che in quell'anno diede alle stampe il libro \"Corpus Historiae Byzantinae\". La pubblicazione poi, nel 1648, di \"Byzantine du Louvre\" (\"Corpus scriptorum histori\u00e6 byzantin\u00e6\") e, nel 1680, di \"Historia Byzantina\", scritta da Du Cange, diffuse l'uso del termine \"bizantino\" tra gli autori illuministi francesi come Montesquieu.\n\u00c8 interessante quindi notare che i Bizantini chiamavano s\u00e9 stessi \"Romani\" anche se di lingua greca, e che gli stessi musulmani selgiuchidi, conquistandone i territori, fondarono il sultanato di \"R\u016bm\", mentre gli europei occidentali venivano definiti \"Latini\" (dalla lingua usata). Per corruzione dall'arabo \u0631\u0648\u0645, \"R\u016bm\", - attraverso le modifiche in \"Hr\u016bm\" e quindi in sogdiano, una variante dell'iranico parlata in Sogdiana, \"Fr\u014dm\" - deriv\u00f2 il termine cinese \"Fulin\" (pinyin: \u62c2\u83fb\u56fd, \"F\u00fal\u012dn G\u00fao\", \"Paese di Fulin\"). Con questo termine, sebbene con varianti grafiche come \u62c2\u83fb e \u62c2\u4e34, le storie dinastiche cinesi definirono l'impero bizantino dal tempo degli annali della dinastia Wei, scritti dal 551 al 554, fino agli annali della dinastia Tang scritti nel 945.\nPrima dell'introduzione del termine \"bizantino\", l'impero veniva chiamato dagli europei occidentali \"Imperium Graecorum\" (Impero dei Greci). Gli europei occidentali consideravano il Sacro Romano Impero, e non l'Impero bizantino, erede dell'Impero romano; quando i re di Occidente volevano fare uso del termine \"Romano\" per riferirsi agli imperatori bizantini, preferivano chiamarlo \"Imperator Rom\u00e0ni\u00e6\" invece di \"Imperator Romanorum\", un titolo che veniva attribuito a Carlo Magno e ai suoi successori.\nTuttavia, prima della nascita dell'Impero carolingio per opera di Carlo Magno, anche le fonti occidentali usavano il termine \"Romani\" per riferirsi ai Bizantini, anche se talvolta veniva utilizzato il termine \"greco\" a causa delle differenze linguistiche. Nelle fonti papali del VI-VII-VIII secolo l'Impero era definito \"Sancta Res Publica\" o \"Res Publica Romanorum\": solo con la rottura dei rapporti tra Papa e Imperatore d'Oriente in seguito all'Iconoclasmo (met\u00e0 dell'VIII secolo) coloro che erano fino a poco tempo prima definiti \"Romani\" divennero per la Chiesa di Roma \"Greci\" e la \"\"Res Publica Romanorum\" si trasform\u00f2 in \"Imperium Graecorum\"\".\nStoria.\nOrigini.\nLa suddivisione dell'Impero romano in territori governati separatamente inizi\u00f2 con il sistema tetrarchico, creato alla fine del III secolo dall'imperatore Diocleziano, che divise l'impero in quattro parti, due delle quali affidate ai Cesari, Galerio e Costanzo Cloro, e le altre due affidate agli Augusti, Diocleziano e Massimiano. Tale prima suddivisione ebbe tuttavia finalit\u00e0 esclusivamente burocratiche, amministrative, o legate a una pi\u00f9 razionale difesa delle frontiere. La tetrarchia ebbe termine quando nel 324 Costantino, figlio di Costanzo Cloro, riunific\u00f2 nuovamente la carica imperiale nelle sue mani, dopo essere riuscito a sconfiggere Licinio presso Crisopoli.\nIl problema di assicurare la difesa dei confini rendeva tuttavia indispensabile che la corte imperiale si stabilisse in luoghi pi\u00f9 vicini a essi: a causa della sua posizione strategica, Costantino scelse l'antica citt\u00e0 greca di Bisanzio per edificare una nuova capitale, la cui costruzione fu completata nel 330. La scelta del luogo fu particolarmente felice anche dal punto di vista commerciale, in quanto Bisanzio controllava il flusso di merci dal Mar Nero. Sul piano pi\u00f9 strettamente strategico-militare la citt\u00e0 era difesa da tre lati dal mare, sempre via mare era facile rifornirla e, dal lato di terra, fu possibile erigere un imponente sistema di fortificazioni che protesse la citt\u00e0 fino alla conquista durante la IV Crociata (1204).\nIl nome ufficiale fu quello di \"Nuova Roma\", ma nell'uso successivo prevalse la denominazione popolare di Costantinopoli (\"Citt\u00e0 di Costantino\"). Costantino fonda ufficialmente la \"Nuova Roma\" l'11 maggio 330, con rito etrusco e trasportando il simulacro pi\u00f9 sacro di Roma, il Palladio. Con l'editto di Milano del 313, che concedeva la libert\u00e0 di culto ai cristiani, e il forte appoggio dato da Costantino stesso alla nuova religione, l'Impero si trasform\u00f2 rapidamente da pagano a cristiano; la stessa Costantinopoli fu subito dotata di molte chiese maestose.\nPrima di morire (395) Teodosio I affid\u00f2 le due met\u00e0 dell'impero ai suoi due figli: ad Arcadio l'Oriente, con capitale Costantinopoli, e a Onorio l'Occidente. Le due parti dell'impero, mai pi\u00f9 riunite, saranno conosciute come Impero romano d'Occidente e come Impero romano d'Oriente. In teoria, secondo la concezione romana, pi\u00f9 imperatori regnavano collegialmente su un'entit\u00e0, l'impero, che giuridicamente era comunque considerata come un'unica realt\u00e0.\nTale era stata almeno la \"ratio\" di tutte le suddivisioni, sia nel III sia nel IV secolo. In pratica, dalla scomparsa di Teodosio in poi i due imperi imboccarono dei cammini differenti e in taluni casi persino contrapposti. A conferma dell'unit\u00e0 \"teorica\" dell'Impero, la monetazione di quel periodo mostra i due Imperatori d'Occidente e d'Oriente seduti sullo stesso trono ed entrambi sorreggenti il globo crucigero rappresentante l'ideale romano di dominare l'intero mondo, con l'iscrizione . Tuttavia, leggi promulgate in Oriente erano ritenute valide per l'Occidente solo se ratificate dall'imperatore occidentale, e viceversa, creando una divergenza legislativa tra Occidente e Oriente.\nNel 476 Odoacre, re degli Eruli, depone l'ultimo imperatore d'Occidente, Romolo Augustolo, e restituisce le insegne imperiali all'imperatore d'Oriente Zenone, in segno di sottomissione. Da tale momento l'Impero d'Oriente sar\u00e0 l'unico a sopravvivere, considerandosi unico e legittimo erede dell'Impero romano.\nPeriodo iniziale.\nLa parte orientale del mondo romano (che successivamente avrebbe costituito l'Impero romano d'Oriente) venne parzialmente risparmiata dalle difficolt\u00e0 che visse quella occidentale nel III e IV secolo, almeno fino alla battaglia di Adrianopoli, nel 378, grazie alla sua pi\u00f9 favorevole posizione geografica, al suo maggior sviluppo economico e alla superiore ricchezza. La prosperit\u00e0 economica dell'Oriente romano era dovuta, pi\u00f9 che alle cospicue risorse agricole del territorio, anche e soprattutto a una pi\u00f9 ampia diffusione dei commerci, i quali poggiavano su una fitta rete urbana.\nPochi anni dopo la morte del grande Teodosio e la formazione di un Impero propriamente orientale e di uno occidentale (395), si scatenarono le invasioni (V secolo). Queste ultime portarono rapidamente al collasso l'Impero Romano d'Occidente e causarono, attorno all'anno 400, danni e distruzioni in alcune zone dell'Impero d'Oriente (penisola balcanica) da parte dei Visigoti, senza per\u00f2 intaccare l'unit\u00e0 territoriale dello Stato.\nOccidente e Oriente uniti e divisi (395-476).\nIl regno di Arcadio (395-408) fu segnato dal riacutizzarsi del problema germanico e dai rapporti conflittuali con l'altra parte dell'Impero, causati, in parte, dall'ambizione del generalissimo Stilicone di reincorporare all'Occidente la Prefettura del pretorio dell'Illirico e di ritagliarsi un proprio ruolo politico anche in Oriente. Nel 395 i \"foederati\" Visigoti, stanziati nell'Illirico Orientale fin dal 382 a seguito dell'accordo stipulato in quell'anno con Teodosio, si rivoltarono, eleggendo come loro re Alarico e, negli anni immediatamente successivi, devastarono la Tracia e la Grecia. L'arrivo di Stilicone sembr\u00f2 poter riportare la situazione sotto controllo, ma Arcadio - su suggerimento del prefetto del pretorio Flavio Rufino, suo consigliere e uomo di fiducia, e temendo che Stilicone volesse in realt\u00e0 impadronirsi dell'Illirico - ordin\u00f2 al generale di ritirarsi. Rufino fu fatto assassinare poco pi\u00f9 tardi quasi certamente su ispirazione di Stilicone che si avvalse, forse, della complicit\u00e0 di un comandante barbaro, Gainas, nominato successivamente \"magister militum praesentialis\".\nDopo la morte di Rufino la personalit\u00e0 pi\u00f9 influente alla corte di Arcadio divenne l'eunuco Eutropio, che nel 397 fece dichiarare dal senato bizantino Stilicone \"hostis publicus\" (\"nemico pubblico\") dell'Impero d'Oriente e che accolse le pretese di Alarico: il re federato di Roma venne nominato \"magister militum per Illyricum\" (comandante dell'esercito di campo dell'Illirico) e i Visigoti ricevettero nuove terre di insediamento in Macedonia. Nel 399, tuttavia, per porre termine all'insurrezione in Asia Minore dei mercenari goti di Tribigildo, che esigevano la destituzione di Eutropio (che nel frattempo si era inimicato anche l'imperatrice e parte del senato), l'eunuco fu dapprima destituito e mandato in esilio e successivamente giustiziato. L'anno successivo, per\u00f2, vi fu a Costantinopoli una reazione antigermanica in cui fu coinvolto lo stesso Gainas, che, tentato invano di impadronirsi del potere, and\u00f2 incontro a una tragica fine. I Germani furono da allora esclusi dall'esercito romano-orientale come \"foederati\" e riammessi successivamente non sotto il comando dei propri capi, ma come mercenari posti sotto il comando di un generale romano.\nAlarico e i Visigoti, avendo perso il riconoscimento legale delle loro terre di insediamento e temendo forse di essere attaccati dagli Unni di re Uldino, da poco alleatisi con Arcadio, decisero di volgersi pi\u00f9 a Occidente, invadendo l'Italia (401 - 402) nel tentativo di costringere Onorio ad arruolarli come \"foederati\" legittimando cos\u00ec loro il possesso di un qualsiasi territorio romano-occidentale. Stilicone, tuttavia, sconfisse ripetutamente gli invasori pur non facendo prigioniero Alarico che pot\u00e9 cos\u00ec lasciare l'Italia. Alcuni anni pi\u00f9 tardi il generale romano si accord\u00f2 con Alarico per occupare congiuntamente l'Illirico strappandolo in tal modo all'Impero d'Oriente. Il piano, per\u00f2, non pot\u00e9 prosperare a causa dell'invasione della Gallia (e poi della Spagna) da parte di Vandali, Alani e Svevi e dell'usurpazione in Gallia e Britannia di Costantino III (406 - 407).\nLa morte di Arcadio (408), seguita pochi mesi pi\u00f9 tardi da quella di Stilicone, che, caduto in disgrazia e accusato di tradimento e collusione con i Barbari, fu giustiziato per ordine di Onorio, permise una normalizzazione dei rapporti fra i due imperi che tornarono a collaborare fra di loro in funzione anti-germanica. Cos\u00ec quando Alarico invase per la seconda volta l'Italia (408 - 410) l'Occidente romano ricevette aiuti militari dall'Oriente: nel 409 il nuovo imperatore, Teodosio II (408-450), invi\u00f2 soldati a Ravenna affinch\u00e9 Onorio potesse difendersi dai Visigoti e dall'imperatore fantoccio Prisco Attalo, contribuendo a salvargli il trono; nel 425 lo stesso Teodosio II invi\u00f2 una spedizione in Italia per deporre l'usurpatore Giovanni Primicerio e porre sul trono d'Occidente l'Imperatore legittimo Valentiniano III, suo cugino; dal 431 al 435 il generale di Teodosio II, Aspar, combatt\u00e9 contro i Vandali in Africa impedendo loro, almeno per il momento, di conquistare Cartagine; e, nel 441, una consistente flotta di 1100 navi fu inviata in Sicilia per unirsi a un esercito romano-occidentale capitanato da Ezio ed essere imbarcato per l'Africa con il fine di liberarla dai Vandali che l'occupavano. Considerato che, nonostante la pace stipulata con la Persia nel V secolo, il limes orientale non poteva essere sguarnito troppo di truppe, e che il limes danubiano era minacciato dagli Unni (i quali invasero l'Impero d'Oriente nel 421, 434, 441-442 e 447), i rinforzi che l'Impero d'Oriente invi\u00f2 a quello d'Occidente erano tutt'altro che trascurabili.\nA conferma di quanto l'Impero d'Oriente non fosse indifferente al declino dell'Occidente romano, il \"limes\" danubiano fu, nel 441, sguarnito delle truppe ivi stanziate, che, come si \u00e8 accennato, furono riunite in Sicilia per essere imbarcate per l'Africa occupata dai Vandali. Gli Unni di Attila ne approfittarono e, trovato un pretesto per rompere la pace, invasero l'Illirico orientale e lo devastarono perch\u00e9 privo di un numero adeguato di difensori, costringendo Teodosio II a richiamare le truppe inviate in Sicilia e a rinunciare alla spedizione per liberare l'Africa. Negli anni successivi (441-450) l'imperatore d'Oriente non pot\u00e9 pi\u00f9 prestare aiuto all'Occidente perch\u00e9 minacciato costantemente da Attila e dai suoi Unni, che gli imposero il pagamento di un tributo annuale di 2100 libbre d'oro e l'evacuazione di una fascia territoriale a sud del Danubio percorribile in cinque giorni di marcia.\nSotto l'Imperatore Marciano (450-457) l'Oriente non rinunci\u00f2 a sostenere l'Occidente contro gli invasori: la cronaca di Idazio narra che contingenti romano-orientali furono inviati in sostegno dell'Impero d'Occidente contro gli Unni quando Attila invase l'Italia (452), contribuendo al suo ritiro. Il suo successore Leone I (457-474) allest\u00ec, nel 468, una nuova spedizione di 1100 navi per aiutare l'Impero d'Occidente a recuperare l'Africa, spendendo l'equivalente di pi\u00f9 di un anno di entrate. Il fallimento dell'impresa, dovuta forse al tradimento del generale Basilisco (accusato da Procopio di Cesarea di essersi accordato con Genserico), condizion\u00f2 l'invio di ulteriori aiuti all'Occidente che vennero pressoch\u00e9 interrotti essendo le casse dello Stato vuote a causa delle enormi spese sostenute per allestire la spedizione.\nI Germani conservarono per gran parte del V secolo la propria importanza sotto il profilo militare come mercenari (l'alano Aspar era molto influente a corte), ma dall'epoca di Leone I (457-474) i romano-orientali riuscirono ad affrancarsi da essi arruolando contingenti sempre pi\u00f9 consistenti di Isauri, una popolazione guerriera e scarsamente ellenizzata dell'Anatolia. Lo stesso imperatore Zenone (474-491) era isaurico. Egli fece eliminare i propri rivali, Aspar e suo figlio Ardaburio nel 471, provocando tuttavia in tal modo la rivolta dei \"foederati\" goti stanziati in Tracia, che appoggiavano Aspar. Solo nel 473 si riusc\u00ec a porre termine alla rivolta con il pagamento di un tributo annuale di 2000 libre d'oro e la nomina del capo dei Goti di Tracia Teodorico Strabone a \"magister militum\" e \"solo sovrano dei Goti\". Successivamente, per\u00f2, i Goti di Tracia si unirono ai Goti Amali di Pannonia, condotti da Teodorico il Grande, portando alla formazione della coalizione degli Ostrogoti. Questi ultimi furono un grave problema per l'Impero d'Oriente, finch\u00e9 non si riusc\u00ec a dirottarli verso l'Italia (489) con la speranza, che non and\u00f2 delusa, di porre termine al dominio di Odoacre.\nTra la caduta dell'Impero d'Occidente e Giustiniano (476-527).\nNel 476, anno della deposizione di Romolo Augusto, l'imperatore bizantino Zenone ricevette da Odoacre le insegne imperiali dell'Occidente, come riconoscimento esplicito della propria autorit\u00e0 sull'intero mondo romano. Tale atto di sottomissione ebbe soprattutto un valore simbolico e non fu il preludio di un'effettiva riunificazione dell'Impero. Agli imperatori bizantini bastava che i sovrani dei nuovi regni romano-barbarici riconoscessero la propria superiorit\u00e0 gerarchica e morale, disinteressandosi delle aree occidentali occupate dalle trib\u00f9 germaniche, impoverite e ormai periferiche. Preferirono pertanto rafforzarsi nella zona orientale, spostando in tal modo di fatto il baricentro degli interessi economico-politici dell'Impero verso est.\nTalvolta gli imperatori facevano sentire ancora la propria presenza in Occidente con intrighi o mediante la concessione di prebende e onori ai capi barbari (conferendo titoli e cariche, elargizioni monetarie e talvolta anche dando loro in matrimonio principesse romano-orientali). Incuteva molto pi\u00f9 timore, all'epoca, il pericolo costituito dal forte Impero persiano.\nL'imperatore aveva un'aura sacrale, che per\u00f2 differiva dalla divinizzazione della sua persona dell'epoca imperiale: egli era il vicario divino sulla Terra, \"typus Christi\" (simbolo vivente del Cristo) e garante della Chiesa (come quando presenziava ai concili ecumenici quali quelli di Nicea, di Efeso e di Calcedonia): la sua figura era una \"summa\" degli imperatori romani e dei re d'Oriente.\nFonte di gravi problemi fu la diffusione del monofisismo nelle province asiatiche (Siria in particolare) e in Egitto. Gli imperatori del V secolo cercarono generalmente di riassorbire tale eresia evitando di condannarla apertamente e adottando talvolta dottrine di compromesso, come quelle che ispirarono l'editto di Henotik\u00f2n, che per\u00f2 non soddisfece n\u00e9 la frangia pi\u00f9 estrema del monofisismo n\u00e9 il Papa. Vi fu anche chi, come Anastasio I, appoggi\u00f2 apertamente il monofisismo, suscitando a Costantinopoli una rivolta, in occasione della pubblicazione di una versione monofisita del Trisagion, che per poco gli fece perdere il trono (512). Oltre alle questioni religiose, molto sentite, i problemi che preoccupavano l'Impero d'Oriente erano la difesa dei confini nord-occidentali dalle popolazioni germaniche, slave e uralo-altaiche, la ridefinizione giuridica, fiscale e territoriale del territorio, i rapporti con l'Occidente e con il Papa e la contesa con l'Impero persiano per il possesso di alcune aree a ridosso della frontiera mesopotamica.\nL'et\u00e0 di Giustiniano.\nGiustiniano fu l'ultimo imperatore di costumi e lingua latini di Bisanzio e il pi\u00f9 grande autocrate che sedette sul trono bizantino. Nipote dell'imperatore Giustino I era, come lui, di umili origini e nato in un piccolo centro latinofono della Macedonia settentrionale. La sua provenienza e formazione romano-latine e non greche, furono gravide di conseguenze. L'aspirazione universalistica che sempre contraddistinse la sua opera aveva una matrice romana e cristiana a un tempo: il concetto di \"imperium\" romano si identificava infatti per Giustiniano sia con l'ecumene cristiana sia con la restaurazione della grandezza romana vista come una missione sacra. Sotto il suo regno \u00abPer l'ultima volta il vecchio impero romano spieg\u00f2 tutte le sue forze e visse il suo ultimo periodo di grandezza, sia dal punto di vista politico, sia da quello culturale\u00bb.\nLa riconquista dell'Occidente e i rapporti con la Persia (527-565).\nDurante il regno di Giustiniano I, salito al trono nel 527, si assistette all'ultimo concreto tentativo di riconquistare le regioni occidentali, per ristabilire l'unit\u00e0 dell'Impero romano (\"renovatio imperii\"). Tale tentativo fu coronato da un parziale, anche se in taluni casi effimero, successo. Sotto il comando dei generali Belisario prima e Narsete poi, i Bizantini riuscirono a riconquistare le province dell'Africa Settentrionale (533-534), parte della Spagna meridionale e, al termine della sanguinosissima guerra gotica (535-555) combattuta contro gli Ostrogoti, l'intera Italia. Se la maggior parte di quest'ultima fu persa una quindicina d'anni pi\u00f9 tardi a seguito dell'invasione longobarda, iniziata nel 568, la Spagna bizantina fu persa solo un secolo pi\u00f9 tardi (intorno al 624), mentre l'Africa nord-occidentale fece parte dell'Impero romano d'Oriente per oltre un secolo e mezzo (fino al 698). Sotto Giustiniano l'Impero bizantino raggiunse, attorno alla met\u00e0 del VI secolo, la massima espansione territoriale della sua storia (395-1453).\nLo squilibrio creato a Oriente dalle campagne in Europa occidentale fu subito colto dai Persiani, che tra il 540 e il 562 invasero l'Armenia e la Siria, occupando momentaneamente anche la metropoli di Antiochia. Nel 562 Giustiniano riusc\u00ec a ottenere la pace con la Persia al prezzo di un grave tributo. Nel (542-546) una gravissima epidemia di peste (la cosiddetta peste di Giustiniano) flagell\u00f2 Costantinopoli e l'intero Impero, che sub\u00ec una forte flessione demografica. Pochi anni pi\u00f9 tardi (559) la capitale veniva salvata a stento da un'orda di invasori unni e slavi.\nSviluppo culturale e artistico.\nDurante il regno di Giustiniano oper\u00f2 il massimo storico in lingua greca dall'epoca di Polibio, Procopio di Cesarea, e uno fra i pi\u00f9 grandi grammatici latini della tarda antichit\u00e0, Prisciano. Nel campo del diritto venne prodotta, per volont\u00e0 dell'imperatore, la pi\u00f9 monumentale ricompilazione legislativa romana dell'antichit\u00e0: quel \"Corpus iuris civilis\" che rappresenta il pi\u00f9 straordinario lascito di Bisanzio all'Occidente. Un gruppo di giuristi coordinati dal celebre Triboniano, portarono a compimento l'impresa in pochi anni, raccogliendo e aggiornando gli antichi codici legislativi romani. Il \"Corpus\" fu redatto quasi interamente in latino, anche se per molte leggi pi\u00f9 recenti (le cosiddette \"Novellae Constitutiones\"), promulgate in massima parte da Giustiniano, si utilizz\u00f2 il greco, lingua d'uso nella maggior parte dell'Impero romano d'Oriente (ma non nell'ambito giuridico e militare, mentre la corte, all'epoca, era ancora bilingue).\nIn epoca giustinianea venne a maturazione la sintesi fra le tradizioni artistiche d'Oriente e Occidente, e in modo particolare fra l'arte romana e quella siriaco-orientale dando vita a uno stile profondamente originale, anche se ancorato alla tradizione. Tale stile, che si era andato sviluppando nel corso del IV e V secolo, si diffuse in tutta Europa e trov\u00f2 la sua espressione pi\u00f9 alta nell'architettura, soprattutto di carattere religioso. Fra le costruzioni ecclesiastiche nate per volere imperiale ricordiamo Santa Sofia, chiesa dedicata alla Sapienza di Dio o dell'Hagia Sophia, ed edificata negli anni trenta del VI secolo. Santa Sofia rappresenta la massima creazione dell'architettura bizantina di ogni tempo e dell'arte cristiana in Oriente divenendo in breve il centro della vita religiosa dell'impero e della Chiesa ortodossa e l'apogeo dell'urbanizzazione cristiana della citt\u00e0, che deve al grande imperatore l'erezione di 32 chiese, 4 palazzi, il foro dell'augusteo e 6 ospizi. In quegli anni altre metropoli d'Oriente e d'Occidente saranno abbellite da magnifici edifici civili e di culto. Fra queste ultime non possiamo non menzionare Ravenna, roccaforte del potere romano-orientale in Italia, che verr\u00e0 adornata da due splendide chiese: San Vitale, consacrata nel 547 e Sant'Apollinare in Classe, del 549.\nIn questo clima di trionfo della religione cristiana (dopo che essa ebbe compiuto nei due secoli precedenti la propria irresistibile ascesa e si fu diffusa fra le masse), fu chiusa la quasi millenaria Accademia d'Atene (529), anche se continu\u00f2 a funzionare, in forma ridotta, per alcuni decenni. Molti fra i suoi docenti furono costretti, tuttavia, a rifugiarsi in Persia, per poi tornare, senza pi\u00f9 poter esercitare, grazie alla \"pace eterna\" siglata da Giustiniano con Cosroe I.\nL'impero sotto assedio (565-641).\nNel 568-569 i Longobardi invadevano l'Italia stremata dalla guerra, molto probabilmente perch\u00e9 pressati dall'espansionismo avaro, anche se secondo la tradizione tramandata da Paolo Diacono (ma considerata inattendibile dalla storiografia odierna) sarebbero stati spinti a invaderla dallo stesso Narsete per vendetta contro Giustino II, che lo aveva richiamato a Costantinopoli.\nBen presto l'Impero perse, dunque, il controllo dell'Italia a vantaggio dei Longobardi, conservando solo alcune zone costiere e, all'interno, un modesto corridoio umbro che collegava Roma con Ravenna. Nel frattempo la Spagna bizantina subiva la controffensiva dei Visigoti condotti da re Leovigildo, che riconquist\u00f2 varie citt\u00e0, mentre la Prefettura del pretorio d'Africa era minacciata dalle incursioni del re locale Garmul, sconfitto dal generale (e poi esarca d'Africa) Gennadio solo nel 578. Il nuovo Imperatore Giustino II, invece di inviare rinforzi in Occidente per salvaguardare i territori riconquistati da Giustiniano, decise incautamente di violare la tregua con la Persia, ritenendo umiliante continuare a pagare il tributo ai Persiani che Giustiniano aveva accettato di versare per comprare la pace.\nLa nuova guerra contro la Persia, iniziata nel 572 e terminata solo vent'anni dopo (591), port\u00f2 inizialmente alla perdita di Dara e impegn\u00f2 per parecchio tempo la maggior parte delle truppe dell'Impero d'Oriente, distogliendole dalla difesa dei Balcani e dei territori occidentali riconquistati da Giustiniano. Quando, dunque, intorno al 580, i Balcani furono invasi da Slavi e Avari, l'Impero non pot\u00e9 opporre forze sufficienti per respingerli, con il risultato che grosse porzioni dei Balcani furono occupate da Slavi (mentre gli Avari erano intenzionati a compiere incursioni non per stabilirsi entro i confini dell'Impero, ma per lo pi\u00f9 a fini di saccheggio e per costringere l'Impero ad aumentare il tributo).\nL'Imperatore Maurizio (582-602) eredit\u00f2 dunque una situazione disperata, con l'Impero invaso da tutti i fronti. In Occidente tent\u00f2 di porvi rimedio costituendo gli Esarcati, una sorta di vicereami governati da un esarca con autorit\u00e0 sia civile sia militare, nel tentativo di rendere i territori occidentali in grado di autodifendersi senza ricevere aiuti da Oriente, e cercando l'alleanza dei Franchi contro i Longobardi. Sempre Maurizio, nel 597, stabil\u00ec che alla sua morte si sarebbe ricostituito l'Impero d'Occidente, governato dal figlio minore Tiberio, mentre l'Impero d'Oriente sarebbe andato al primogenito Teodosio; secondo Ostrogorsky, questa sarebbe la prova che \u00abnon si era rinunciato all'idea dell'Impero romano universale, n\u00e9 a quella dell'unico Impero romano governato collegialmente, con amministrazione distinta delle sue due parti\u00bb. Tuttavia la morte violenta di Maurizio, ucciso dall'usurpatore Foca (602-610), mand\u00f2 a monte i suoi piani.\nIn Oriente, invece, Maurizio cerc\u00f2 di risolvere un problema per volta: cio\u00e8 prima vincere la guerra contro la Persia e, solo dopo aver risolto il problema persiano, riconquistare i Balcani agli Slavi e Avari. Vinto nel 591 il conflitto contro la Persia, approfittando di una guerra civile scoppiata nell'Impero sasanide, e ottenuta parte dell'Armenia, Maurizio pot\u00e9 quindi volgere una gran parte del suo esercito contro Slavi e Avari, nel tentativo di scacciarli dai Balcani e respingerli oltre Danubio. Le sue campagne, durate fino al 602, furono nel complesso vittoriose e portarono al ripristino del limes danubiano, ma la sua politica volta al risparmio gener\u00f2 nel 602 un ammutinamento nell'esercito che gli cost\u00f2 il trono.\nDopo la morte dell'imperatore bizantino Maurizio a opera del sopracitato Foca, l'imperatore sasanide Cosroe II us\u00f2 questo come pretesto per riconquistare la provincia romana di Mesopotamia. Foca, un imperatore impopolare che viene spesso descritto da fonti bizantine come un \"tiranno\", fu bersaglio di numerose cospirazioni a opera del Senato e venne alla fine deposto nel 610 da Eraclio che divenne il nuovo imperatore bizantino. Sotto Foca ed Eraclio, la situazione in Oriente e nei Balcani degener\u00f2 nei primi vent'anni del VII secolo: i Persiani, rotta la pace con il pretesto di vendicare l'assassinio di Maurizio, dilagarono in Oriente, conquistando Siria, Palestina e Egitto e devastando l'Asia Minore; gli Avari e gli Slavi ripresero l'offensiva, strappando di nuovo all'Impero l'Illirico. Nel 626 Costantinopoli stessa si trov\u00f2 assediata da Persiani e Avari, ma la citt\u00e0 resistette e l'Impero riusc\u00ec a sopravvivere. Nel frattempo, in Occidente, i Visigoti riuscirono nel 624 circa a cacciare i Bizantini dalla Spagna, mentre, in Italia, Bisanzio e i Longobardi erano in pace fin dal 603, grazie alla politica conciliante dell'esarca Smaragdo. L'esarca Isacio (625-643) continu\u00f2 a rinnovare la tregua con i Longobardi, ma non pot\u00e9 impedire loro - sotto il regno di Rotari - di conquistare la Liguria e, in Veneto, Oderzo e Altino (639/643).\nEraclio riusc\u00ec invero a recuperare il terreno perduto con una serie di campagne orientali durate dal 622 al 628, vincendo inaspettatamente la guerra contro la Persia e recuperando i territori orientali (628). La guerra sfin\u00ec per\u00f2 sia i Bizantini sia i Sasanidi, e li rese estremamente vulnerabili agli Arabi. I Bizantini vennero infatti sconfitti dagli Arabi nella Battaglia del Yarmuk nel 636, quando Ctesifonte era gi\u00e0 caduta due anni prima. Siria e Palestina caddero presto in mano araba e l'Egitto venne annesso al Califfato Rashidun nel 642.\nAlto medioevo.\nNel 641, dunque, l'Impero, ridotto all'Asia Minore e Tracia con enclavi in Italia, Africa e Balcani, si era ridotto ai minimi termini. Ci\u00f2 che l'Impero perse in territorio, per\u00f2, lo guadagn\u00f2 in uniformit\u00e0. Eraclio ellenizz\u00f2 completamente l'Impero rendendo il greco la lingua ufficiale e prendendo il titolo di \"Basileus\" (\"Re\") invece del vecchio termine romano \"Augustus\". L'Impero era ora notevolmente differente nella religione, rispetto alle ex terre imperiali dell'Europa occidentale, anche se le province bizantine meridionali differivano significativamente da quelle settentrionali nella cultura e praticavano il cristianesimo monofisita piuttosto che quello calcedoniano.\nLa perdita delle province meridionali in favore degli Arabi, rese pi\u00f9 forte l'ortodossia nelle province rimanenti. Eraclio divise l'impero in un sistema di province militari chiamate \"themata\" per fronteggiare gli assalti permanenti, con la vita urbana che declinava al di fuori della capitale, mentre Costantinopoli continuava a crescere consolidando la sua posizione di citt\u00e0 pi\u00f9 grande (e civilizzata) del mondo. I tentativi arabi di conquistare Costantinopoli fallirono di fronte alla superiorit\u00e0 della marina bizantina e al suo monopolio di una tuttora misteriosa arma incendiaria, il fuoco greco. Dopo aver respinto gli iniziali assalti arabi, l'Impero inizi\u00f2 un progressivo e parziale recupero delle sue posizioni.\nL'VIII secolo fu dominato dalla controversia sull'iconoclastia. Le icone vennero bandite dall'Imperatore Leone III, portando alla rivolta gli iconoduli dell'Impero. Grazie agli sforzi dell'Imperatrice Irene, il Secondo Concilio di Nicea si riun\u00ec nel 787 e afferm\u00f2 che le icone potevano essere venerate ma non adorate. Irene tent\u00f2 anche un matrimonio di alleanza con Carlo Magno, che avrebbe unito i due imperi, ma questi piani non giunsero a nulla. La controversia iconoclasta ritorn\u00f2 nel IX secolo, ma le icone vennero ripristinate nell'843. Queste controversie non aiutarono le relazioni, che andavano disgregandosi, con la Chiesa Cattolica Romana e il Sacro Romano Impero, che stavano iniziando a guadagnare da soli pi\u00f9 potere.\nLa lotta per la sopravvivenza (641-717).\nDopo i brevi regni dei due figli di Eraclio, Costantino III ed Eracleona, conclusisi entrambi tragicamente dopo pochi mesi, prese il potere Costante II (641-668), figlio di Costantino III e nipote di Eraclio, all'et\u00e0 di undici anni. Vista la minore et\u00e0, per i suoi primi anni di regno Costante II fu posto sotto la tutela del Senato bizantino. Nel frattempo, dopo un tentativo fallito da parte dei Bizantini di riconquistare l'Egitto (645), gli Arabi, compresa l'importanza di costruire una flotta in grado di competere alla pari con quella bizantina, allestirono una potente flotta, che inflisse pesanti sconfitte a quella bizantina e inizi\u00f2 a compiere raid nelle isole del Mediterraneo orientale, tra cui Creta e Rodi.\nUna guerra civile scoppiata nel califfato arabo negli anni cinquanta del settimo secolo imped\u00ec per\u00f2 agli Arabi di attaccare Costantinopoli: nel 659, per assicurarsi la neutralit\u00e0 di Bisanzio nel corso della guerra civile, gli Arabi accettarono di pagare a Bisanzio un tributo in cambio di una tregua triennale. Costante II ne approfitt\u00f2 (almeno, secondo Treadgold) per riorganizzare l'esercito secondo il sistema dei \"themata\" (in passato attribuito a Eraclio) e per tentare di riconquistare l'Italia. Partito per l'Italia con almeno soldati e sbarcato a Taranto nel 663, Costante II tent\u00f2 di occupare Benevento fallendo nell'impresa, dopodich\u00e9 - dopo aver visitato Roma per 10 giorni, l'antica capitale - si ferm\u00f2 a Siracusa, dove pose la propria residenza e proclam\u00f2 capitale dell'impero.\nL'eccessivo fiscalismo e l'opposizione alla Chiesa di Roma (dovuta alla promulgazione del \"Typos\", editto imperiale che vietava le discussioni religiose e accusato dal Pontefice di favorire l'eresia monotelita) gli provocarono l'odio tra la popolazione locale e nel 668 l'Imperatore venne assassinato in una congiura, e dall'esercito fu proclamato Mecezio.\nIl figlio Costantino IV, rimasto a Costantinopoli, vendic\u00f2 l'assassinio del padre sedando la rivolta - con relativa usurpazione - in Sikelia. Gli Arabi, nel frattempo, sferrarono diverse incursioni e saccheggi in Anatolia, e tra il 674 e il 678 assediarono addirittura Costantinopoli. L'attacco non ebbe successo grazie all'uso del fuoco greco con cui i Bizantini incendiarono le navi arabe distruggendo la loro flotta e alla fine venne firmata una tregua di trent'anni con il califfato arabo. Nel frattempo, nel 680, i Bulgari iniziarono a stanziarsi nei Balcani e furono vani tutti i tentativi da parte di Costantino IV (668-685) prima e del figlio Giustiniano II (685-711) poi di scacciarli. Nel 698 gli Arabi conquistarono anche l'Esarcato di Cartagine e ripresero a minacciare l'Impero con raid frequenti in Anatolia.\nL'Impero, nel frattempo, ricadde nell'instabilit\u00e0 politica. La politica autocratica e dispotica di Giustiniano II provoc\u00f2 la sua detronizzazione, il taglio del naso e l'esilio in Crimea nel 695; il suo successore, Leonzio, regn\u00f2 per soli tre anni, per essere poi detronizzato da un'ulteriore rivolta che port\u00f2 al trono Tiberio III; ancora, nel 705 Giustiniano II riusc\u00ec a recuperare il trono, detronizzando Tiberio III, per poi perderlo di nuovo nel 711, in seguito alla rivolta di Filippico. Nei successivi sei anni si succedettero una serie di effimeri imperatori (Filippico, Anastasio II, Teodosio III), i cui regni durarono non pi\u00f9 di due anni; una tale instabilit\u00e0 politica comprometteva ovviamente le possibilit\u00e0 da parte dei Bizantini di resistere alle offensive arabe.\nL'iconoclastia (717-843).\nNel 717 Leone III (717-741) si impadron\u00ec del trono rivoltandosi al precedente imperatore Teodosio III e riusc\u00ec a respingere l'assedio arabo della Capitale avvenuto nel 717-718, salvando l'Impero dalla capitolazione. In quegli anni, tuttavia, in seguito ad accese discussioni nella Chiesa sull'eccessiva venerazione delle icone religiose, l'Imperatore inizi\u00f2 a parteggiare per la fazione favorevole alla loro distruzione: era la cosiddetta iconoclastia, che gener\u00f2 una crisi che si protrasse fino al IX secolo.\nNel 726 l'Imperatore fece rimuovere un'icona dalla porta del palazzo, suscitando una rivolta nella capitale e nel thema Ellade, mentre nel 730 sembra che l'Imperatore abbia emanato un vero e proprio editto iconoclasta (a favore della distruzione delle immagini, ritenute fonte di idolatria). L'iconoclastia spinse l'Impero, a causa delle dispute interne, sull'orlo di una guerra civile e caus\u00f2 delle rivolte anti-bizantine in Italia, che facilitarono l'espansione dei Longobardi a danni dell'esarcato; nel 751 Ravenna, capitale dell'Esarcato bizantino, cadde in mano longobarda, avvenimento che segn\u00f2 la fine della dominazione bizantina dell'Italia centrale; infatti il Papa chiam\u00f2 i Franchi contro i Longobardi, che vennero sconfitti e costretti dal re franco a cedere l'esarcato al Papa, decretando la nascita dello Stato della Chiesa e l'inizio del potere temporale dei Papi, che si staccarono cos\u00ec dalla dominazione di Bisanzio.\nLa politica iconoclasta fu proseguita con maggior vigore e fermezza dal figlio Costantino V (741-775), che si attir\u00f2 talmente tanto odio tra gli iconoduli (veneratori delle immagini) a tal punto che le fonti iconodule gli affibbiarono il soprannome di \"Copronimo\" (nome di sterco) perch\u00e9 avrebbe defecato sul fonte battesimale al momento del battesimo. Nel 754 Costantino V convoc\u00f2 un concilio a Hieria che approv\u00f2 l'iconoclastia, ordinando la distruzione delle immagini sacre nelle chiese e la loro sostituzione con immagini di argomento profano. Costantino V inizi\u00f2 quindi a perseguitare apertamente i monaci - considerati un nemico politico -, confiscando i loro monasteri e costringendoli ad abbandonare la vita monastica minacciando in caso contrario l'accecamento. La lotta contro i monaci sembra dovuta a contrastare il loro potere e incamerare le loro ricchezze. Tuttavia non vanno dimenticati i successi dell'Imperatore contro gli Arabi e i Bulgari, che portarono anche a una sia pur molto limitata espansione dell'Impero.\nDopo il breve regno di Leone IV (775-780), il trono fu assunto da Costantino VI (780-797) sotto la reggenza della madre Irene (797-803). Quest'ultima, devota alle icone, fece convocare un concilio a Nicea nel 787 che condann\u00f2 come eretica l'iconoclastia ristabilendo la venerazione, ma non l'adorazione, delle icone. Nel frattempo, ambiziosa a regnare da sola, tram\u00f2 da dietro le quinte in modo da rendere suo figlio impopolare, in modo da poterlo detronizzare con facilit\u00e0. Nel 797, infine, con un colpo di Stato, lo detronizz\u00f2 e lo fece accecare, assumendo da sola il potere. Per la prima volta, a Bisanzio, una Imperatrice regnava non da \"Imperatrice consorte\" ma da \"Imperatrice regnante\", a tal punto che si fece chiamare \"Basileus\" (\"Imperatore\") e non \"Basilissa\" (\"Imperatrice\"). Nell'800, considerando vacante il trono di Costantinopoli perch\u00e9 retto da una donna che per di pi\u00f9 si era appropriata illegalmente del potere con un colpo di Stato, il Papa elesse Imperatore dei Romani il Re dei Franchi e dei Longobardi Carlo Magno; l'incoronazione venne considerata illegittima da Costantinopoli e Carlo Magno cerc\u00f2 di risolvere il problema proponendo a Irene di sposarlo in modo da unificare Occidente e Oriente; tuttavia il piano fall\u00ec a causa di un golpe che detronizz\u00f2 Irene.\nAssunse il trono Niceforo I (803-811), il quale, nel tentativo di porre rimedio alle riforme fiscali di Irene che avevano danneggiato il bilancio dello Stato, cerc\u00f2 di risanare il bilancio alzando le tasse. I provvedimenti fiscali di Niceforo - definiti da Teofane Confessore i \"dieci misfatti\" - gli attirarono una certa impopolarit\u00e0 specialmente tra il ceto monastico, ma erano necessari per il bene dello Stato. Durante il regno di Niceforo, Bisanzio inizi\u00f2 a recuperare il controllo della Grecia slavizzata, ma sub\u00ec una catastrofica sconfitta contro i Bulgari nell'811 a causa di un'imboscata nella quale fin\u00ec ucciso lo stesso Imperatore. La capitale sembr\u00f2 a questo punto in pericolo a causa della minaccia bulgara, ma i suoi successori riuscirono a stabilizzare la situazione, salvando l'Impero dai Bulgari.\nNel frattempo gli iconoclasti tornarono al potere con Leone V (813-820), che ripristin\u00f2 l'iconoclastia. I suoi successori appartenenti alla dinastia amoriana - Michele II (820-829) e Teofilo (829-842) - mantennero l'iconoclastia (soprattutto Teofilo), ma questa venne poi abolita all'inizio del regno del figlio di Teofilo, Michele III, nell'843, per opera della madre e reggente di Michele III, Teodora. Vennero per\u00f2 perse le isole di Creta (nell'863, riconquistata solo nel 961) e la Sicilia (conquistata dagli emiri di Kairouan tra l'827 e il 902). Il pi\u00f9 grande traguardo di quell'epoca fu invece la cristianizzazione di gran parte dell'Europa orientale da parte della Chiesa greca.\nNuovo apogeo.\nL'Impero raggiunse un periodo di grande splendore sotto gli imperatori macedoni, tra la fine del IX e l'inizio dell'XI secolo. Durante questi anni l'Impero resistette alla pressione della Chiesa Romana per rimuovere il Patriarca Fozio e guadagn\u00f2 il controllo del Mare Adriatico, di parte dell'Italia e di molti dei territori in mano ai Bulgari. Questi vennero completamente sconfitti da Basilio II nel 1018. Nella campagna contro di essi, Basilio II si guadagn\u00f2 il soprannome di Bulgaroctono, che significa \"sterminatore di bulgari\". L'Impero si guadagn\u00f2 anche un nuovo alleato (ma talvolta anche un nemico) nel nuovo stato russo di Kiev, dal quale l'Impero ricevette un'importante forza mercenaria, la Guardia Variaga.\nCome Roma in precedenza, Bisanzio presto cadde in un periodo di difficolt\u00e0, causate in gran parte dalla crescita dell'aristocrazia terriera, che min\u00f2 il sistema dei \"themata\". Fronteggiando i suoi vecchi nemici, il Sacro Romano Impero e il Califfato abbaside, avrebbe potuto riprendersi, ma nello stesso tempo nuovi invasori apparvero sulla scena, che avevano pochi motivi per rispettare la sua reputazione - i Normanni, che conquistarono l'Italia meridionale, e i turchi Selgiuchidi, che erano principalmente interessati nello sconfiggere l'Egitto, ma compirono comunque delle mosse in Asia Minore, la principale area di reclutamento delle armate bizantine. Con la sconfitta a Manzicerta dell'Imperatore Romano IV nel 1071 da parte di Alp Arslan, Sultano dei Selgiuchidi, molte di quelle province furono perse. La divisione finale tra Chiesa cattolica e Chiesa ortodossa avvenne anch'essa in questo periodo, con la loro mutua scomunica nel 1054.\nNel 961 Creta venne riconquistata con una spedizione. Non \u00e8 nota la localit\u00e0 in cui sbarcarono le truppe imperiali, anche se allo sbarco segu\u00ec immediatamente un aspro combattimento contro i Saraceni. Dopo 3 giorni di relativa calma, in cui fu possibile portare a termine le operazioni di sbarco ed effettuare ricognizioni dell'isola, gli Arabi ritornarono all'attacco ma dovettero ripiegare alla volta di Candace, ritenuta imprendibile e stimata baluardo difensivo dell'intera isola. Raggiunta la capitale, Niceforo, pensando che non fosse possibile conquistare la citt\u00e0 con un assalto diretto, fece iniziare i lavori necessari per un lungo assedio: cerc\u00f2 di isolare Candace sia via mare sia via terra, per prevenire eventuali tentativi di ricollegamento con la Siria, la Cilicia, l'Egitto e, persino, la lontana Andalusia. Una cosa \u00e8 certa: le richieste di aiuto da parte dell'emiro di Creta al Califfo egiziano e a quello di Cordova, grazie al blocco navale, rimasero senza risposta, e le forze arabe che tentarono lo sbarco furono fatte a pezzi. Per il blocco via terra, la citt\u00e0 fu circondata da un ampio fossato e da una palizzata.\nCi\u00f2 nonostante non mancarono i tentativi per sbaragliare gli assedianti, risultati tutti infruttuosi. Tra questi quello del vecchio amera Kourupas che, al comando di quasi 40.000 uomini, inviati in buona parte dal Califfo d'Africa e in parte raccolti tra i superstiti dell'isola, guid\u00f2 una spedizione contro il campo bizantino, per favorire la sortita degli assediati. L'operazione per\u00f2 fall\u00ec, anche perch\u00e9 Niceforo, grazie ad alcune informazioni segrete, riusc\u00ec a prevenire le mosse del nemico: ne deriv\u00f2 una terribile strage dei difensori di Candace.\nDurante il lungo assedio (dall'estate 960 alla primavera 961) non mancarono atti di crudelt\u00e0 da parte di Foca e del suo esercito. \u00c8 riferito che: \u201cOrdin\u00f2 che le teste dei nemici uccisi fossero lanciate con le fionde a guisa di dardi, sicch\u00e9 la breve estensione del cielo si mostrasse macchiata della strage dei barbari e il popolo peccatore sapesse che per loro era una pena anche la collocazione delle membra. Lanciavano le teste al posto dei sassi; colpivano spesso anche i loro padri, e i fratelli, e chi moriva in battaglia diveniva omicida nella strage dei padri\u201d (Teod. Diac. II 60-69; trad. G. Attanasio, 1995). Sempre Teodosio Diacono ci riferisce che: \u201cIl capo dei frombolieri, poi, o Signore, fa qualcosa degna, e molto, di riso. Infatti, dopo aver legato alla fionda un asino ottuso, ordina di lanciare un asino vivo fra gli asini. Essi allora, occupati a legarlo con le corde, scagliano l'infelice per le vie del cielo. Quello agitava le zampe, scalciava, saliva per il cielo il rustico asino; prima di nessuna importanza, ora librato in alto, il somaro pigro e lento in terra, correndo per il cielo, incuteva allora terrore ai Cretesi. [\u2026] Il comandante, osservando questo somaro divenuto volatile, distogliendo la mente dalla tempesta delle preoccupazioni, disse sorridendo agli altri generali: &lt; O compagni, quelle belve ricevano come cibo questo strano uccello, che giace ora l\u00e0 dentro; come venuto da luoghi impervi e nascosti riempir\u00e0 di cibo la loro mensa: infatti, io penso che essi abbiano bisogno delle cose necessarie &gt;\u201d (Teod.Diac. III 173-195; trad. G. Attanasio, 1995).\nNei 7 mesi di assedio anche i musulmani di Creta e quelli d'Africa tentarono pi\u00f9 volte di rompere il blocco per soccorrere gli abitanti di Candace che erano ormai ridotti alla fame, ma che rifiutavano di arrendersi conoscendo il terribile destino a cui sarebbero andati incontro. La situazione, tuttavia, non fu facile neppure per le truppe imperiali, tanto che Bringa fu costretto a inviare nuovi rifornimenti e scorte per impedire lo scompaginamento dell'esercito. Il tutto fu aggravato anche da una carestia che si era propagata a macchia d'olio per tutto l'Oriente e che rendeva difficile il reperimento di generi alimentari.\nCandace, per\u00f2, cadde il 7 di marzo 961, quando fu sferrato l'assalto diretto, preceduto da un lungo bombardamento delle mura da parte delle macchine da guerra; segu\u00ec la rapida sottomissione dell'intera isola. Lo stesso Niceforo Foca organizz\u00f2 e guid\u00f2 la successiva riorganizzazione: fece abbattere le mura di Candace, oramai devastata dal lungo saccheggio, anni di pirateria vi avevano fatto, infatti, affluire grandi ricchezze, e costruire la fortezza di Temenos su una collina adiacente per le truppe di stanza, in gran prevalenza armene; favor\u00ec la ricristianizzazione della popolazione e la ricostruzione dei luoghi di culto, avvalendosi della collaborazione dell'amico d'infanzia Atanasio, futuro rinnovatore del monachesimo del monte Athos. Successivamente lo stesso Niceforo Foca e il suo nipote e generale Giovanni Zimisce attaccarono la Siria. Nel 962 la citt\u00e0 di Aleppo si arrese ai Bizantini, nel 963 Giovanni Zimisce nella battaglia della \"Collina Sanguinaria\" riconquist\u00f2 buona parte della Cilicia, nel 964 Adana e Anazarba furono conquistate; tuttavia solo l'anno dopo, nel 965 con la conquista di Mamistra e di Tarso, la Cilicia fu interamente riconquistata. Nello stesso anno anche Cipro fu riconquistata. Nel 969 anche Antiochia, citt\u00e0 di importanza vitale e sede di un Patriarcato della Pentarchia, fu nuovamente annessa a Bisanzio. Nel 970 Zimisce, oramai divenuto imperatore, occup\u00f2 la Siria fino alla citt\u00e0 di Damasco e successivamente la Palestina nel 975: era arrivato alle porte di Gerusalemme, tuttavia non assedi\u00f2 la Citt\u00e0 Santa perch\u00e9 cap\u00ec di essere troppo isolato dal resto dell'esercito. Si ripromise che l'anno seguente la citt\u00e0 sarebbe stata riconquistata, ma purtroppo una volta ritornato a Costantinopoli l'Imperatore mor\u00ec. Gli succedette Basilio II.\nUn'altra campagna contro i musulmani avvenne quando Basilio II stava conducendo la guerra in Macedonia, la Siria fu invasa dai Fatimidi, che inflissero ai Bizantini una sconfitta sull'Oronte (15 settembre 994) e strinsero d'assedio Aleppo. L'Imperatore dovette interrompere momentaneamente la campagna contro i Bulgari per correre a salvare l'Oriente dalla capitolazione.\nNel 995 Basilio II radun\u00f2 quarantamila uomini ad Antiochia in modo da trasportare velocemente il suo esercito di fanteria verso la Siria a dorso di mulo. Le regioni limitrofe, difatti, erano sconquassate da disordini, causati dai musulmani e i soldati giunsero appena in tempo per riuscire a difendere Aleppo. In breve l'imperatore riusc\u00ec a sconfiggere l'esercito islamico, che si ritir\u00f2 in Siria, e a occupare Raphamea e Emesa.\nA questa spedizione si aggiunse la distruzione del regno Bulgaro. Tra il 1001 e il 1004 Basilio inizi\u00f2 una campagna punitiva contro i Bulgari, che procedette lenta ma con ottimi risultati e grazie alla quale i Bizantini riuscirono a riconquistare tutta la penisola balcanica orientale. Inizialmente Basilio invase e occup\u00f2 i dintorni di Serdica, successivamente invase la Macedonia, riconquist\u00f2 la Tessaglia ed espugn\u00f2, dopo un assedio di otto mesi, la fortezza di Vidin, lungo il corso del Danubio.\nDa quella fortezza Basilio si diresse a meridione, dove inflisse un'altra sconfitta a Samuele presso il fiume Vardar (1004).\nDopo queste vittorie, con le quali aveva strappato a Samuele met\u00e0 del suo impero, Basilio decise di tornare a Costantinopoli. L'anno successivo, ripresa la campagna, riusc\u00ec a espugnare Durazzo grazie a un provvidenziale tradimento. Degli anni successivi di campagne non sappiamo molto.\nL'odio dell'imperatore contro i Bulgari, causato dalla disastrosa campagna condotta contro di loro vent'anni prima, non era stato attenuato dal tempo. Dopo la vittoria conseguita nell'alta valle dello Strimone, il 4 ottobre del 1014, nella battaglia di Kleidion, la sua ferocia nel punire la popolazione fu tale da fargli assumere l'appellativo di \"Bulgaroctono\", ovvero \"massacratore di Bulgari\". Essendogli sfuggito lo Zar Samuele di Bulgaria (997-1014), Basilio cattur\u00f2 circa 14\u00a0000 Bulgari, li accec\u00f2 tutti e li mand\u00f2 dal loro re, che nel frattempo era riparato nella fortezza di Prespa (Macedonia). Essi erano stati messi in fila a gruppi di cento, e al primo della fila era stato cavato un occhio solo, in modo che potesse condurre i suoi compagni. Lo Zar, sconvolto, mor\u00ec due giorni dopo, vedendo come la sua grande armata era stata distrutta.\nA Samuele succedette il figlio Gabriele, che implor\u00f2 la pace offrendosi di diventare vassallo dell'Impero; Basilio rifiut\u00f2 e continu\u00f2 l'offensiva, conquistando altre citt\u00e0. Gabriele mor\u00ec nel 1015 ucciso da Giovanni, suo cugino, che gli succedette; il nuovo zar tent\u00f2 di nuovo di giungere alla pace, dicendo di essere disposto ad accettare il vassallaggio. In un primo momento l'Imperatore bizantino accett\u00f2 ma quando vide che, nonostante i patti, lo zar avesse pianificato di aggredire Durazzo, il basileus si infuri\u00f2 e attacc\u00f2 Giovanni, conquistando Ocrida e accecando i prigionieri.\nA questo punto i Fatimidi invasero di nuovo l'oriente conquistando il protettorato bizantino di Aleppo mentre il re di Georgia Giorgio aveva aggredito il thema di Iberia, ma Basilio non si fece distrarre da tali offensive e continu\u00f2 la conquista di ci\u00f2 che rimaneva del potente Impero bulgaro. Giovanni tent\u00f2 una disperata resistenza, ma mor\u00ec nel tentativo di espugnare Durazzo (febbraio 1018). Venuto a conoscenza della morte dello zar, Basilio decise di condurre l'offensiva finale, occupando di nuovo Ocrida (recuperata poco tempo prima da Giovanni) e annettendo completamente la Bulgaria occidentale all'Impero. Con questa vittoria Basilio riport\u00f2 tutta la penisola balcanica sotto il controllo dell'Impero. Basilio celebr\u00f2 la vittoria prima nel Partenone di Atene, da tempo trasformato in chiesa cristiana, e successivamente a Costantinopoli.\nAll'ascesa al trono di Alessio nel 1081 l'Impero versava in condizioni gravissime, circoscritto a Grecia e Macedonia, finanziariamente sul lastrico e scosso da violente lotte intestine. Mai in tutta la storia era stato cos\u00ec vulnerabile. La disastrosa sconfitta di Manzicerta da parte dei Turchi selgiuchidi, avvenuta solo sette anni prima, aveva avuto pesanti strascichi: la perdita dell'Asia minore (circa met\u00e0 dei possedimenti imperiali) privava Costantinopoli della vitale fonte di reclutamento per il suo esercito costituita dalle provincie anatoliche, la indeboliva fortemente sul piano economico e lasciava la capitale direttamente esposta agli attacchi dei nemici.\nInoltre, i Normanni della Sicilia avevano approfittato della temporanea debolezza militare dell'Impero per sferrare un'offensiva decisiva contro le roccaforti greche in Italia, cacciando i Bizantini da tutto il meridione.\nMeno di un secolo dopo aver raggiunto il suo apogeo sotto Basilio II, l'Impero bizantino era caduto in una situazione che faceva temere addirittura il suo collasso.\nI crociati prima di aver conquistato la Terra Santa si recarono a Costantinopoli e di qui iniziarono il loro viaggio.\nSfruttando gli attacchi crociati contro i Turchi Alessio Comneno attacc\u00f2 i Turchi riprendendo i territori persi: l'opera fu continuata da suo figlio Giovanni II Comneno e da suo Nipote Manuele Comneno\nFine dell'Impero.\nFederico Barbarossa intraprese azioni ostili contro l'Impero bizantino durante la Terza Crociata, ma fu la Quarta che ebbe gli effetti pi\u00f9 devastanti. Anche se l'intento della crociata era di conquistare l'Egitto, sotto l'influenza dei Veneziani e al comando del marchese del Monferrato, la crociata espugn\u00f2 Costantinopoli nel 1204. Come risultato venne fondato un regno feudale di breve durata, l'Impero Latino (vedi Battaglia di Adrianopoli), e il potere bizantino fu indebolito permanentemente.\nDall'Impero Latino scaturirono tre Stati bizantini: l'Impero di Nicea, il Despotato d'Epiro e l'Impero di Trebisonda. Il primo, controllato dalla dinastia dei Paleologi, riusc\u00ec a riconquistare Costantinopoli nel 1261 e sconfisse l'Epiro, rivitalizzando l'Impero ma dando troppa attenzione all'Europa in un periodo in cui le province asiatiche avrebbero dovuto essere la preoccupazione principale.\nA causa di due guerre civili logoranti e protratte nel tempo, l'Impero bizantino non si sollev\u00f2 mai pi\u00f9 e durante la sua ultima fase di vita, ovvero quella della dinastia Paleologa successiva alla quarta crociata, era solamente un potentato regionale di cultura greca, pi\u00f9 che un impero.\nPer un po' di tempo l'impero sopravvisse semplicemente perch\u00e9 Selgiuchidi, Tartari (come erano chiamati i Mongoli) e persiani Safavidi erano troppo divisi per poter attaccare, per\u00f2 alla fine i Turchi ottomani invasero tutti i possedimenti con l'eccezione di alcune citt\u00e0 portuali. Gli Ottomani (nucleo originario del futuro Impero ottomano) costituirono uno Stato indipendente sostituendosi al Sultanato di Rum, retto dai Selgiuchidi (ormai declinante dopo la sconfitta nel 1243 per mano mongola nella battaglia di K\u00f6se Da\u011f) per merito di \u02bfOthm\u0101n I Gh\u0101z\u012b, figlio di Ertu\u011frul, il cui nome, a partire dal 1281, servir\u00e0 a indicare la dinastia ottomana da lui fondata.\nL'Impero si appell\u00f2 all'occidente in cerca di aiuto, tuttavia i diversi stati europei posero come condizione la riunificazione della Chiesa cattolica e di quella Ortodossa. L'unit\u00e0 delle Chiese fu considerata e occasionalmente imposta legalmente, eppure i cristiani ortodossi non accettarono il cattolicesimo romano. Alcuni combattenti occidentali arrivarono in aiuto di Bisanzio, ma molti preferirono lasciar soccombere l'Impero e non fecero nulla quando gli Ottomani conquistarono i territori rimanenti. La salvezza momentanea di Costantinopoli fu l'arrivo dei Timuridi guidati da Tamerlano, che nella battaglia di Ancyra sconfissero pesantemente gli Ottomani, catturando il loro Sultano Bayezid I.\nCostantinopoli fu in principio risparmiata grazie alle sue possenti difese, per\u00f2, con l'avvento dei cannoni, le mura (che in oltre 1000 anni erano state superate solo dalla quarta crociata) ora non offrivano pi\u00f9 una protezione adeguata di fronte alla nuova tecnologia. La caduta di Costantinopoli alla fine arriv\u00f2 marted\u00ec 29 maggio 1453, dopo un assedio di due mesi comandato da Maometto II. Costantino XI Paleologo, nonostante gli fosse stato consigliato di fuggire in Morea, volle restare nella citt\u00e0 fondata dall'omonimo Imperatore romano Costantino il Grande e fu visto per l'ultima volta quando entrava in combattimento contro i Giannizzeri ottomani che avanzavano pericolosamente, presumibilmente perdendo la vita sul campo. Maometto II conquist\u00f2 anche Mistra nel 1460 e Trebisonda nel 1461, ponendo cos\u00ec fine agli ultimi baluardi bizantini.\nCultura.\nEconomia.\nL'economia bizantina fu tra le pi\u00f9 avanzate in Europa e nel Mediterraneo per molti secoli. L'Europa, in particolare, non fu in grado di competere con la potenza economica bizantina fino al tardo Medioevo. Costantinopoli era un importante centro di una rete commerciale che in varie epoche si estendeva lungo pressappoco tutta l'Eurasia e il Nord Africa; inoltre era il primario capolinea occidentale della celebre \"via della seta\". Vari studiosi sostengono che, fino all'arrivo degli Arabi nel VII secolo, l'Impero aveva l'economia pi\u00f9 prospera del mondo. Le conquiste arabe, tuttavia, avrebbero portato a un sostanziale capovolgimento di fortune contribuendo a un periodo di declino e stagnazione. Le riforme di Costantino V (c. 765) segnarono l'inizio di una ripresa che si protrasse fino al 1204.\nDal X secolo fino alla fine del dodicesimo, l'Impero bizantino proiett\u00f2 un'immagine di estrema ricchezza e lusso, e i viaggiatori erano impressionati dalle ricchezze accumulate nella capitale. Tutto questo mut\u00f2 con la Quarta Crociata, che fu cagione di una catastrofe economica da cui Bisanzio non si riprese pi\u00f9, nonostante i tentativi di ripresa da parte dei Paleologhi. Gradualmente perse anche la sua influenza sulle modalit\u00e0 di commercio e sui meccanismi di prezzo, oltre al controllo sul rilascio di metalli preziosi e, a dire di molti studiosi, persino sulla coniazione delle monete.\nUna delle fondamenta economiche dell'Impero era il commercio. I tessuti devono essere stati di gran lunga le pi\u00f9 importanti merci di esportazione; la seta era certamente importata in Egitto, oltre che in Bulgaria, e in Occidente. Lo Stato controllava strettamente sia il commercio interno sia quello con altre nazioni, e mantenne il monopolio della coniazione di monete. Il governo esercitava un controllo formale dei tassi di interesse, e fissava i parametri per le attivit\u00e0 delle corporazioni, per le quali avevano un particolare interesse. L'Imperatore e i suoi ufficiali intervenivano a volte nelle crisi per assicurare l'approvvigionamento alla capitale, e a tenere basso il prezzo dei cereali. Inoltre il governo spesso raccoglieva parte del surplus tramite le tasse, e lo rimetteva in circolazione, tramite ridistribuzione in forma di salari agli ufficiali di stato, o investendo in opere pubbliche.\nScienza, medicina, diritto.\nLe opere scritte dell'Antichit\u00e0 classica mai cessarono di essere coltivate in Bisanzio. Di conseguenza, la scienza bizantina fu sempre intimamente connessa con la filosofia antica, e con la metafisica. Sebbene pi\u00f9 volte i Bizantini avessero fatto grossi progressi nella scienza applicata (si veda la costruzione di Hagia Sophia), dopo il VI secolo gli studiosi bizantini diedero pochi nuovi contributi alla scienza nel senso di sviluppare nuove teorie o sviluppare le idee di autori classici. Lo studio delle scienze declin\u00f2 particolarmente durante gli anni oscuri della pestilenza e delle conquiste islamiche, ma successivamente, durante il cosiddetto \"rinascimento bizantino\" (fine del primo millennio), gli studiosi bizantini si riaffermarono come esperti nelle scienze nei quali Arabi e Persiani avevano fatto i maggiori progressi, particolarmente in astronomia e matematica.\nNell'ultimo secolo di vita dell'Impero, i grammatici bizantini trasferitisi in Italia ebbero il merito di portare opere letterarie e grammaticali greche nell'Italia rinascimentale. Durante questo periodo, l'astronomia e altre scienze matematiche venivano insegnate a Trebisonda; la medicina attrasse l'interesse di pressoch\u00e9 tutti gli studiosi.\nNel campo del diritto, le riforme di Giustiniano I ebbero un'evidente influenza sull'evoluzione della giurisprudenza, e l\"'Ecloga\" di Leone III influenz\u00f2 la formazione di istituzioni giuridiche nel mondo slavo.\nReligione.\nFu da questa contrapposizione tra cultura latina della parte occidentale e cultura ellenistica della parte orientale che nacquero i due grandi filoni, romano e greco-ortodosso, della Chiesa, con caratteristiche molto differenti nel rapporto con l'imperatore. La Chiesa greco-costantinopolitana, a differenza di quella romano-latina, non aveva margini per un'attivit\u00e0 politica per la costante supervisione dell'imperatore, che era interessato a evitare troppi spazi d'autonomia o il sorgere di nuove controversie teologiche che minassero l'unit\u00e0 dell'Impero, caratterizzato gi\u00e0 di suo da popolazioni divise per tradizioni culturali e linguistiche (siriaca, copta, armena, oltre alla greca) e da interessi economici contrastanti. Nella parte occidentale, invece, il papa di Roma si era arrogato un documento (falso), la donazione di Costantino, e si era posto, stante l'instabilit\u00e0 e il declino del potere centrale dell'imperatore d'Occidente, come erede dell'Impero romano d'Occidente, iniziando a impossessarsi direttamente del titolo o a concederlo ad altri sovrani tramite le cerimonie che appartenevano all'imperatore.\nLa sopravvivenza dell'Impero in Oriente assicur\u00f2 all'Imperatore un ruolo attivo negli affari della Chiesa. Lo Stato bizantino eredit\u00f2 dall'epoca pagana la routine, amministrativa e finanziaria, di amministrare affari religiosi, e questa routine fu applicata alla Chiesa. Seguendo la tesi di Eusebio di Cesarea, i Bizantini vedevano l'Imperatore come un rappresentante o messaggero di Cristo, responsabile particolarmente della propagazione del Cristianesimo tra i pagani, e degli affari \"estranei\" alla religione, come l'amministrazione e le finanze. Il ruolo imperiale, tuttavia, negli affari ecclesiastici non si \u00e8 mai sviluppato in un sistema giuridicamente definito.\nIl cristianesimo non fu mai pienamente unito, poich\u00e9 esistevano le eresie. La Chiesa di Stato dell'Impero romano, poi Chiesa ortodossa, non rappresent\u00f2 mai tutti i cristiani dell'Impero. Il nestorianesimo, eresia del patriarca di Costantinopoli del V secolo Nestorio, si stacc\u00f2 dalla chiesa imperiale portando alla formazione della Chiesa d'Oriente. Un ulteriore scisma accadde quando le Chiese ortodosse orientali si staccarono dalla Chiesa imperiale non avendo accettato le dichiarazioni del Concilio di Calcedonia. Oltre a queste Chiese secessioniste, esistevano numerose altre eresie (come l'arianesimo) al principio dell'Impero, sebbene al tempo della caduta di Roma (V secolo) l'arianesimo fosse per lo pi\u00f9 limitato ai popoli germanici dell'Europa occidentale. Comunque, nel tardo periodo bizantino, l'ortodossia rappresentava la maggioranza dei cristiani dell'Impero. Gli Ebrei erano una significativa minoranza religiosa nell'Impero. Nonostante fossero in taluni periodi perseguitati, essi erano generalmente tollerati, sebbene, a partire dal 70, fossero costretti a pagare una tassa speciale.\nCon il declino di Roma, e i conflitti con gli altri patriarcati orientali, la Chiesa di Costantinopoli divenne, tra il sesto e l'XI secolo, il centro del Cristianesimo pi\u00f9 ricco e pi\u00f9 influente. Anche quando l'Impero venne ridotto a solo un'ombra di quello che era una volta, la Chiesa, come istituzione, non aveva mai esercitato cos\u00ec tanta influenza sia dentro sia fuori dai confini imperiali. Secondo Georg Ostrogorsky il Patriarcato di Costantinopoli rimase il centro del mondo ortodosso, con diocesi metropolitane subordinate e arcivescovati in Asia Minore e Balcani, ora persi da Bisanzio, come anche nel Caucaso, Russia e Lituania. La Chiesa rimase l'elemento pi\u00f9 stabile dell'Impero bizantino.\nArte e letteratura.\nL'arte bizantina \u00e8 quasi interamente a tema religioso. Le forme bizantine si diffusero per commercio e per conquista in Italia e in Sicilia, dove esse persistettero in forma modificata fino al XII secolo, ed ebbe influenze formative sull'arte rinascimentale italiana. Grazie all'espansione della Chiesa Ortodossa Orientale, le forme bizantine si diffusero anche nell'Europa orientale, come ad esempio la Russia. Influenze dell'architettura bizantina, particolarmente negli edifici religiosi, possono essere trovate in diverse regioni dall'Egitto e l'Arabia alla Russia e alla Romania.\nNella letteratura bizantina si intrecciano quattro elementi culturali diversi: quello greco, quello cristiano, quello latino, e quello orientale. La letteratura bizantina \u00e8 spesso classificata in cinque settori: opere storiche e annalistiche, opere enciclopediche (come quelle del Patriarca Fozio, Michele Psello, e Michele Coniata, considerati i pi\u00f9 grandi enciclopedisti che Bisanzio abbia mai avuto) e saggi, e poesie secolari (l'unica genuina epica eroica dei Bizantini \u00e8 il \"Digenis Acritas\"). I rimanenti due settori sono: la letteratura ecclesiastica e teologica, e la poesia popolare. Dei circa volumi di letteratura bizantina sopravvissuti, solo 330 riguardano la poesia secolare, la storia, la scienza e la pseudo-scienza. Mentre il periodo pi\u00f9 florido per la letteratura secolare bizantina va dal IX al XII secolo, la sua letteratura religiosa (sermoni, libri liturgici e poesie, opere teologiche, trattati devozionali ecc.) si svilupp\u00f2 molto prima: il rappresentante di questo genere pi\u00f9 preminente fu Romano il Melode, vissuto ai tempi di Giustiniano.\nGoverno e burocrazia.\nNello Stato bizantino, l'Imperatore era un monarca assoluto, la cui autorit\u00e0 veniva considerata di origine divina. Il Senato cess\u00f2 di avere una reale autorit\u00e0 politica e legislativa ma rimase come un concilio onorario con membri titolari. Dalla fine dell'ottavo secolo, un'amministrazione civile centrata sulla corte fu formata come parte di un consolidamento a larga-scala del potere nella capitale (l'ascesa dei \"sacellari\" \u00e8 relativa a questo cambiamento). La riforma pi\u00f9 importante di questo periodo \u00e8 l'istituzione dei temi (\"themata\", \"\u03b8\u03ad\u03bc\u03b1\u03c4\u03b1\"), in cui l'amministrazione civile e militare \u00e8 esercitata da una sola persona, lo \"strategos\".\nNonostante l'occasionale uso denigratorio del termine \"bizantino\", la burocrazia bizantina in realt\u00e0 mostr\u00f2 nel corso dei secoli una grossa abilit\u00e0 a riadattarsi alla situazione dell'Impero. Il sistema di titolatura e precedenza bizantino rende l'amministrazione imperiale una burocrazia ordinata ai moderni osservatori. Gli ufficiali erano disposti in ordine rigoroso intorno all'Imperatore, e dipendevano dalla volont\u00e0 imperiale per il loro rango. Vi erano anche veri lavori amministrativi, ma l'autorit\u00e0 poteva venire assegnata agli individui e non alle cariche.\nNel VIII e IX secolo, il servizio civile costituiva il percorso privilegiato per gli individui di rango aristocratico, ma, a partire dal IX secolo, l'aristocrazia civile dovette subire la rivalit\u00e0 con l'aristocrazia nobiliare. Secondo alcuni studiosi di governo bizantino, la politica dell'XI secolo fu dominata dalla competizione tra l'aristocrazia civile e militare. Durante questo periodo, Alessio I intraprese delle importanti riforme amministrative, tra cui la creazione di nuove dignit\u00e0 e cariche di corte.\nDiplomazia.\nDopo la caduta di Roma, la sfida chiave per Bisanzio era mantenere delle relazioni con gli stati confinanti. Quando queste nazioni crearono le proprie istituzioni politiche, prendevano spesso a modello Costantinopoli. La diplomazia bizantina ben presto riusc\u00ec ad attirare i suoi vicini in una rete di relazioni internazionali tra Stato e Stato. Tale rete riguardava il fare trattati e l'accoglimento di un nuovo regnante nella famiglia dei re, oltre all'assimilazione dei valori e delle istituzioni bizantine. Laddove gli scrittori classici facevano distinzioni etiche tra pace e guerra, i Bizantini consideravano la diplomazia una forma di guerra combattuta con altri mezzi. Per esempio, un'eventuale minaccia bulgara poteva essere affrontata fornendo denaro ai Rus di Kiev. La Chiesa ortodossa mantenne inoltre una funzione diplomatica e la diffusione della professione ortodossa era un obbiettivo diplomatico fondamentale per l'Impero.\nLa Diplomazia all'epoca aveva anche una funzione di raccogliere informazioni segrete oltre alla sua funzione puramente politica. Il Bureau dei Barbari a Costantinopoli aveva il compito di registrare ogni informazione riguardante i \"Barbari\", e si trattava forse di una sorta di servizi segreti dell'epoca. J.B. Bury riteneva che l'ufficio supervisionava tutti gli stranieri visitanti Costantinopoli, e che erano sotto la supervisione del Logoteta del Corso. Anche se alla superficie la sua funzione principale era assicurarsi che gli inviati stranieri fossero trattati adeguatamente e ricevessero abbastanza fondi statali per il loro mantenimento (venivano assunti inoltre degli interpreti), aveva chiaramente anche una funzione di sicurezza. Nello \"Strategikon\", del VI secolo, si legge: \"[Gli inviati] che vengono inviati a noi dovrebbero essere ricevuti con onore e generosit\u00e0 [...]. I loro assistenti, tuttavia, dovrebbero essere tenuti sotto sorveglianza per impedire che ottengano informazioni ponendo delle domande al nostro popolo.\"\nI Bizantini si servivano di varie tattiche diplomatiche. Per esempio, spesso i Bizantini trattenevano nella capitale membri di dinastie reali estere per anni, non solo come potenziali ostaggi, ma anche come utili pedine nel caso le condizioni politiche dello Stato da dove venivano fossero cambiate. Un'altra tattica fondamentale era sopraffare i visitatori con sontuose esposizioni. A dire di Dimitri Obolensky, la preservazione della civilt\u00e0 nell'Europa orientale \u00e8 dovuta all'efficacia e alla pienezza di risorse della diplomazia bizantina, che resta uno dei contributi pi\u00f9 duraturi di Bisanzio alla storia dell'Europa.\nLingue.\nLatino.\nFino agli inizi del VII secolo il latino fu la lingua ufficiale dell'Impero e idioma d'uso della massima parte degli abitanti delle province danubiane poste sotto sovranit\u00e0 bizantina (Mesia inferiore, Mesia superiore, Dacia Ripuaria, ecc.). Nel basso Danubio (Scitia) erano diffuse sia il latino sia il greco. Nel resto dei Balcani il latino era in uso nella zona costiera della Praevalitana, del Novo Epiro e in gran parte della Macedonia settentrionale. Da quest'ultima Provincia provenivano gli imperatori Giustino I e Giustiniano, entrambi di madrelingua latina. Era anche la lingua pi\u00f9 parlata nelle province africane riconquistate da Giustiniano (533), nella Spagna bizantina, nell'Esarcato d'Italia ed ebbe una certa diffusione nella stessa Costantinopoli, la cui fondazione aveva portato \u00ab [...] la solennit\u00e0 dello Stato romano nel centro del mondo greco\u00bb. Fu inoltre la lingua della corte imperiale fino a quando questa si mantenne legata ai militari che avevano tale idioma come unica lingua d'uso. Cos\u00ec \u00ab [...] il latino si perpetu\u00f2 a Costantinopoli come una cosa naturale, come un elemento della maestosa facciata di un impero mondiale\u00bb; del resto \u00ab [...] anche per un greco il latino era sempre stato la lingua che esprimeva la maest\u00e0 dello Stato...\u00bb.\nCon l'invasione degli Slavi, Avari e Proto-bulgari nei Balcani a partire dal VI secolo, la latinit\u00e0 delle province danubiane e balcaniche entr\u00f2 in un irreversibile processo di decadenza mentre la perdita della maggior parte d'Italia, occupata dai Longobardi fra il 568 e il 576 circa, provocava un brusco ridimensionamento della componente latina, o latinofona, all'interno dell'Impero. Sempre nel VI secolo, a seguito di un processo iniziato dopo l'estinzione della dinastia teodosiana in Oriente, l'esercito romano, in quanto forza politica, era stato sostituito da una casta di alti funzionari e burocrati. Fu tale casta a esprimere imperatori come Anastasio I Dicoro e Giustiniano, mentre i latini propriamente detti si erano andati estinguendo nel corso del V secolo..\u00bb.\nNel VI secolo, tuttavia, a Costantinopoli era ancora presente una cultura latina di alto profilo accanto a quella greca, propria delle parti orientali dell'impero ed erede dell'ellenismo. Il latino era utilizzato nella ricerca storica (basti pensare al celebre Iordanes) e dominava non solo in campo giuridico (\"Codice giustinianeo\", che andava a sostituire il \"Codice teodosiano\", promulgato circa un secolo prima), ma anche in campo linguistico: la monumentale grammatica latina redatta da Prisciano di Cesarea fu la pi\u00f9 diffusa in Europa e in Asia, insieme a quella di Elio Donato, durante tutta l'et\u00e0 medioevale. Ancora in pieno VI secolo, costituiva un vanto, per l'imperatore Giustiniano, essere di madrelingua latina, anzi, secondo lo storico Peter Brown \u00ab..si ha l'impressione che a Costantinopoli, e non nel villaggio natio, Giustiniano imparasse ad apprezzare il latino come lingua imperiale\u00bb.\nRicordiamo infine che nella prima et\u00e0 bizantina il latino contribu\u00ec ad arricchire, con un gran numero di termini, il lessico della koin\u00e8 greca (\"\u039a\u03bf\u03b9\u03bd\u1f74 \u1f19\u03bb\u03bb\u03b7\u03bd\u03b9\u03ba\u03ae\") soprattutto in ambito amministrativo, legale, fiscale e militare. Nell'estratto di un documento ufficiale del 449, redatto in greco, la quasi totalit\u00e0 dei termini utilizzati sono latini.\nGreco e altri idiomi.\nIl greco, fin dal IV secolo a.C. si era ampiamente diffuso nelle terre bagnate dal Mediterraneo orientale come lingua d'uso, di cultura (arti, filosofia e scienza) e del commercio e tale rimase durante tutta la dominazione romana.\nIn campo religioso divenne anche la lingua comune della Chiesa cristiana nei suoi primi secoli di vita. I romani non ostacolarono, anzi, favorirono lo sviluppo di una cultura ellenizzante non solo nelle regioni tradizionalmente ellenofone, ma anche nell'Occidente latino e nella stessa Roma. Molti storici e letterati di cultura ed espressione elleniche, d'altra parte, subirono il fascino della romanit\u00e0 e ne acquisirono l'ideologia, i valori e, talvolta, ne adottarono la lingua stessa (basti pensare ad Ammiano Marcellino e Claudiano). Nel secolo che segu\u00ec il crollo dell'Impero romano d'Occidente, la lingua greca and\u00f2 tuttavia acquistando nell'Oriente romano una chiara preminenza su quella latina non solo come lingua d'uso (che aveva del resto sempre avuto), ma anche nella pubblica amministrazione e negli ambienti ufficiali legati alla corte imperiale. Una corte, come si \u00e8 visto precedentemente, sempre pi\u00f9 sostenuta da un nutrito gruppo di funzionari e burocrati e non pi\u00f9 dai militari romani. Solo nell'amministrazione della giustizia e nell'esercito continu\u00f2 a utilizzarsi ampiamente il latino. Negli ultimi decenni del VI secolo i tempi erano ormai maturi per l'ascesa del greco come lingua ufficiale dell'Impero in sostituzione del latino.\nFu sotto il regno di Eraclio I (610-641) che la \"koin\u00e8\" greca si impose anche come lingua ufficiale dell'Impero. Il greco divenne in tal modo anche l'idioma impiegato, in forma pressoch\u00e9 esclusiva, nella Chiesa d'Oriente e nella terminologia politica e amministrativa: le vecchie province divennero altrettanti \"thema\", il governatore \"stratega\" e l'imperatore stesso venne indicato con il titolo greco di \"basileus\". La trasformazione fu facilitata dalla definitiva perdita di gran parte dei territori non ellenofoni e in particolare quelli di lingua copta, siriaca ed ebraica a seguito delle conquiste degli Arabi del VII secolo. Nell'Oriente romano il latino colto cadde rapidamente in disuso tra i ceti colti, mentre il latino volgare, in continuo arretramento nelle regioni balcaniche a vantaggio degli idiomi slavi, fu tollerato solo nell'Italia bizantina rimanendo comunque una lingua minoritaria dell'Impero. Riusc\u00ec tuttavia a dar vita, presso le popolazioni romane della Tracia alla lingua (Proto-) Rumena. Allo stesso modo si form\u00f2 un'altra lingua neo-latina vernacolare sulla costa del Mar Adriatico; tale lingua si sarebbe successivamente evoluta nella lingua dalmata. Nell'Italia bizantina, il latino (successivamente evolutosi nell'italiano) continu\u00f2 a essere utilizzato sia come lingua scritta (amministrativa e di cultura) sia come lingua d'uso dalla massima parte della popolazione.\nMolte altre lingue erano parlate in questo impero multi-etnico, come, all'inizio del medioevo, il siriaco e aramaico, che erano usate largamente dalle classi istruite delle province della Siria e della Palestina. Allo stesso modo il copto, armeno, e georgiano erano parlate rispettivamente da Egiziani, Armeni e Georgiani. Successivamente contatti con nazioni estere resero lo slavo, il valacco e l'arabo delle lingue importanti per l'Impero.\nInoltre, poich\u00e9 Costantinopoli era uno dei centri di commercio pi\u00f9 importanti del Mediterraneo e non solo, molto probabilmente vi si parlavano tutte le lingue pi\u00f9 diffuse nel mondo medioevale, persino il cinese. Solo quando l'Impero inizi\u00f2 a declinare definitivamente, riusc\u00ec a raggiungere una maggiore omogeneit\u00e0 etnica e linguistica e il greco divenne parte integrante dell'identit\u00e0 collettiva dei suoi abitanti.\nSe alla vigilia dell'espansione araba del VII secolo l'impero d'Oriente era ancora uno Stato estremamente composito, con Greci, Italiani, Valacchi (popolazione balcanica di lingua romanza), Armeni, Ebrei, Egizi, Siriani, Illiri, Traci, Slavi, dopo il 650 circa attenu\u00f2 tale eterogeneit\u00e0 culturale, pur mantenendo sempre un carattere multietnico (si diceva che nella sua capitale si parlassero tutte le settantadue lingue del mondo). La civilt\u00e0 greco-romana continu\u00f2 a irradiare da alcuni centri che erano stati gi\u00e0 culla dell'ellenismo, ma altri importanti poli culturali, come Antiochia e Alessandria d'Egitto, vennero definitivamente persi. Costantinopoli continu\u00f2 a essere tuttavia, fino agli inizi del XIII secolo, il massimo emporio euroasiatico e la citt\u00e0 di gran lunga pi\u00f9 ricca e popolosa del suo tempo, custode dell'eredit\u00e0 culturale classica e orgogliosa di rappresentare un impero le cui istituzioni civili e i cui valori ideali informavano ancora di s\u00e9 la storia dell'umanit\u00e0.\nEredit\u00e0.\nIn qualit\u00e0 di unico Stato stabile a lungo termine dell'Europa medioevale, Bisanzio isol\u00f2 e protesse l'Europa occidentale da nuove emergenti forze provenienti dall'Oriente. Costantemente sotto attacco, separava l'Europa occidentale dai Persiani, Arabi, Turchi Selgiuchidi, e per un breve periodo, gli Ottomani. Le guerre arabo-bizantine, per esempio, potrebbero essere state, a dire di alcuni storici, un fattore chiave dietro l'ascesa di Carlo Magno, oltre a uno stimolo allo sviluppo del feudalesimo e all'autosufficienza economica.\nPer secoli, gli storici occidentali hanno utilizzato i termini \"bizantino\" e \"bizantinismo\" come sinonimi di decadenza, doppiezza e burocrazia complessa, e vi era da parte loro un giudizio molto negativo sulla civilt\u00e0 bizantina e sui suoi influssi nell'Europa sudorientale. \"Bizantinismo\" fu definito in generale come un insieme di idee religiose, politiche e filosofiche opposte a quelle dell'Occidente. Nel XX e nel XXI secolo, tuttavia, il carattere complesso della civilt\u00e0 bizantina ha ricevuto, da parte degli storici occidentali, un'attenzione maggiore e un trattamento pi\u00f9 obbiettivo che in precedenza con il risultato che la civilt\u00e0 bizantina \u00e8 stata rivalutata.\nL'Impero bizantino gioc\u00f2 un ruolo importante nella trasmissione della conoscenza classica al mondo islamico. La sua influenza pi\u00f9 duratura, comunque, rimane la sua Chiesa: il lavoro dei primi missionari bizantini diffuse la cristianit\u00e0 ortodossa tra le varie popolazioni slave, ed \u00e8 ancora predominante tra queste e tra i greci. Le date di inizio e fine dell'indipendenza della capitale, 395 e 1453, vennero originariamente usate per definire i limiti temporali del Medioevo.\nLa vicenda dell'Impero della citt\u00e0 del Bosforo, lungi dall'essere un evento lontano e dimenticato appare come importante chiave di lettura dell'attualit\u00e0.\nI membri della guardia presidenziale greca portano una gonna con 400 pieghe, simbolo dei 400 anni di sottomissione turca del territorio greco iniziati proprio con la caduta di Costantinopoli; l'entrata in Europa della Turchia, di cui fa parte tuttora Istanbul, \u00e8 argomento di dibattito sui quotidiani; la frattura fra le chiese ortodosse e quella romana rimane una questione aperta e il Patriarca di Costantinopoli resta tuttora il \"primo fra pari\" della Chiesa ortodossa ed \u00e8 riconosciuto come unico patriarca di Costantinopoli anche dalla Chiesa cattolica, come ai tempi dell'Impero, nonostante la difficile realt\u00e0 delle antichissime comunit\u00e0 cristiane del Medio Oriente.\nSe sommiamo l'esistenza dell'Antico impero romano (incluso l'Impero romano d'Occidente) con quella dell'Impero romano d'Oriente/bizantino, l'intero Impero romano \u00e8 esistito per 1480 anni. Il predecessore dell'Impero romano, la Repubblica romana, esistette per 482 anni, di conseguenza lo Stato romano (esclusa la monarchia) \u00e8 durato 1962 anni, o circa 100 generazioni. E se a questi aggiungiamo i 244 anni di esistenza della monarchia romana, il totale aumenta a 2206 anni.\nDa considerare anche che potenze come la Repubblica di Venezia, lo Stato Pontificio di Roma, Napoli e Gaeta erano province bizantine che hanno ottenuto una certa autonomia (Venetik\u00e0 e Ducato di Venezia, Esarcato d'Italia, Pentapoli bizantina, Ducato di Napoli ecc)."}
{"id": "1998515", "revid": "976949", "url": "https://it.wikipedia.org/wiki?curid=1998515", "title": "Giovanni Marinelli (geografo)", "text": "Biografia.\nCompiuti gli studi universitari, divenne prima assistente di geografia e successivamente professore di storia e di geografia presso l'Istituto Tecnico di Udine.\nSuccessivamente nel 1878 divenne docente di geografia all'Universit\u00e0 di Padova; nel 1893 si trasfer\u00ec a Firenze, dove fond\u00f2 la \"Societ\u00e0 di studi geografici e coloniali\" e diresse la \"Rivista geografica italiana\".\nLa sua attivit\u00e0 scientifica ha avuto carattere prettamente divulgativo; tra le sue opere sono da ricordare il \"Saggio di cartografia veneta\" (1881), \"La geografia e i padri della chiesa\" (1882), che gener\u00f2 molte critiche da parte del clero, \"Guida del Canal del ferro\" (1894) e \"Guida della Carnia\" (1898), questi due tomi rientravano nella serie di volumi sulla Guida del Friuli edita dalla Societ\u00e0 Alpina Friulana, cui Marinelli fu presidente dal 1880 al 1900. In questi stessi anni compaiono le prime opere che dedicano una particolare attenzione allo studio delle abitazioni, in una loro considerazione economica, e l'opera di riferimento in questo campo \u00e8 \"Le casere del Friuli secondo la loro altezza sul livello del mare\", pubblicata da Giovanni Marinelli nel 1880 per il \"Bollettino dell'Associazione agraria friulana\".\nSi consideri che oggi lo studio della casa rurale ha senso per capire quanto \u00e8 stato conservato della tradizione, Giovanni, cos\u00ec come Jovan Cviji\u0107, affrontarono il problema in maniera diversa. Le loro opere analizzano la casa rurale per percepire la trasformazione culturale in atto, nella montagna friulana Marinelli, nella \"zupa\" serba Cviji\u0107, tramite il riconoscimento dai mutamenti culturali che si sono riflessi e che si riflettono su quelli architettonici. Diresse inoltre la rivista \"La Terra\".\nPadre di Olinto, anche lui celebre geografo, a lui \u00e8 stato intitolato il Liceo Scientifico Statale \"Giovanni Marinelli\" di Udine e, assieme al figlio, il Rifugio Giovanni e Olinto Marinelli."}
{"id": "1998516", "revid": "536103", "url": "https://it.wikipedia.org/wiki?curid=1998516", "title": "Fronda nobiliare", "text": "La Fronda nobiliare (o Fronda dei pr\u00ecncipi) fu la seconda fase di un ampio movimento di rivolta, la Fronda che ebbe quali antagonisti da una parte, la regina di Francia Anna d'Austria, reggente in nome del figlio Luigi XIV, con il cardinale Mazzarino, e dall'altra la nobilt\u00e0 pi\u00f9 importante di Parigi ed il Parlamento di Parigi. Essa inizi\u00f2 nel 1648 e si svilupp\u00f2 nella sua prima fase, la Fronda parlamentare per un paio di anni e 1 aprile 1649 con la pace di Rueil fra la reggente ed i rappresentanti del Parlamento. La seconda inizi\u00f2 subito dopo (1649), fu decisamente pi\u00f9 cruenta e lunga della prima, mescolandosi i conflitti armati che ne conseguirono con la Guerra franco-spagnola, ed ebbe termine solo nel 1653 con la sconfitta dei pr\u00ecncipi ribelli.\nL'arresto dei principi.\nLa politica di riavvicinamento del cardinale Mazzarino ad alcuni dei primi frondisti, quali ad esempio il Gondi ed il duca di Beaufort, port\u00f2 il cardinale allo scontro con le potenti famiglie dei Borboni (il principe di Cond\u00e9, il fratello di quest'ultimo, principe di Conti ed il loro cognato Enrico II di Orl\u00e9ans-Longueville). Questo rimescolamento apr\u00ec una nuova fase della rivolta, che verr\u00e0 chiamata Fronda nobiliare o Fronda dei pr\u00ecncipi.\nIl 18 gennaio 1650 il Mazzarino dispose l'arresto dei principi Luigi II di Borbone-Cond\u00e9, del fratello Armando di Borbone-Conti e del cognato Enrico II di Orl\u00e9ans-Longueville. L'evento giunse come un fulmine a ciel sereno e provoc\u00f2 la sollevazione delle clientele dei tre esponenti dell'alta nobilt\u00e0 e conseguentemente quella delle province ove erano sovrani. Madame de Longueville, sorella dei primi due e moglie del terzo fugg\u00ec in Normandia, che tent\u00f2 invano di sollevare contro la corte. Ella raggiunse allora il visconte di Turenne a Stenay dopo un rientro da Bruxelles. Turenne consigliava di marciare sul Vincennes ov'erano rinchiusi i prigionieri ma Mazzarino li trasfer\u00ec a Le Havre.\nDa parte loro il principe di Marcillac e il duca di Bouillon (fratello maggiore di Henri de La Tour d'Auvergne), cercarono di agitare il Poitou e il Limosino prima di raggiungere il bordolese. La principessa di Cond\u00e9 spingeva il Parlamento ad opporsi ancora al governatore d'\u00c9pernon. La citt\u00e0 fu posta sotto assedio nell'estate del 1650 ma fu concessa una tregua per la vendemmia.\nIl 2 ottobre del 1650 Mazzarino firmava un compromesso di pace.\nMa quando il cardinale torn\u00f2 a Parigi (15 novembre) la situazione era nuovamente mutata.\nAllorch\u00e9 essa era tornata favorevole alla corona all'inizio dell'anno, i libelli contro il cardinale italiano avevano ripreso a diffondersi. La sola soddisfazione per la corona fu il vedere nuovamente le armate dei pr\u00ecncipi ribelli sconfitte a Rethel (15 dicembre 1650).\nTurenne fu sconfitto dal maresciallo du Plessis, ma ci\u00f2 non imped\u00ec ai vecchi frondisti del Parlamento di unirsi ai pr\u00ecncipi.\nIl 20 gennaio 1651 i parlamentari indirizzarono al re le loro rimostranze per ottenere la liberazione del Cond\u00e9, del Conti e del Longueville. Per ottenere questa liberazione l'allontanamento del Mazzarino fu firmato un patto segreto fra Gastone d'Orl\u00e9ans, i frondisti e i partigiani dei pr\u00ecncipi\nMazzarino in esilio.\nIl 2 febbraio 1651 il duca d'Orl\u00e9ans, zio del re, rese pubblica la sua rottura con il cardinale e le due Fronde si unirono. Il Parlamento reclam\u00f2 la libert\u00e0 dei principi e ordin\u00f2 ai marescialli di non obbedire ad altri che al duca.\nMazzarino fugg\u00ec da Parigi il 6 febbraio. Un nuovo decreto per il suo bando dal regno fu emesso dal Parlamento. Il re e la regina erano tenuti prigionieri al Palazzo reale e per far tacere le voci di una nuova fuga Luigi XIV (12 anni) fu esibito, nella notte fra il 9 ed il 10 del mese alla folla mentre dormiva. Anna d'Austria accett\u00f2 quindi di far liberare i tre principi che il 16 febbraio fecero il loro rientro trionfale in Parigi.\nIl 10 febbraio la nobilt\u00e0 ed il clero avevano intanto chiesto la convocazione degli Stati generali.\nVenne inoltre progettato un matrimonio fra il principe di Conti e Carlotta Maria, duchessa di Chevreuse (1627 \u2013 1652).\nMazzarino si rifugi\u00f2 intanto presso il principe elettore di Colonia, a Br\u00fchl. Egli continu\u00f2 a governare la Francia tramite intensi contatti epistolari con Anne d'Austria, Le Tellier, Servien e Hugues de Lionne ma anche grazie ad altri suoi emissari quali l'abate Zongo Ondedei.\nMazzarino sugger\u00ec (1\u00ba marzo 1651) alla regina di accettare la convocazione degli Stati Generali mentre i frondisti le imposero una dichiarazione reale che escludesse il cardinale dal Consiglio del re (20 aprile)\nDi fronte alla prospettiva della convocazione degli Stati Generali i frondisti si divisero. Il visconte di Turenne e suo fratello, il duca di Bouillon, si riconciliarono con il re nel mese di maggio (Il duca di Bouillon ottenne di scambiare la citt\u00e0 di Sedan con il ducato-par\u00eca di Albret e di Ch\u00e2teau-Thierry). Gli altri pr\u00ecncipi si misero a litigare con i parlamentari, con il vescovo-coadiutore di Parigi, Giovan Francesco Paolo di Gondi e con la Chevreuse. Anna d'Austria negoziava con il prelato parigino, che sperava sempre nella nomina a cardinale. Il principe di Cond\u00e9 si oppose alla regina ed al vescovo-coadiutore.\nNel luglio del 1651 il Cond\u00e9 tenne al castello di Saint-Maur, ove si era rifugiato temendo l'arresto, un'assemblea della nobilt\u00e0. Allorch\u00e9 il 7 settembre 1651 venne proclamata la maggiore et\u00e0 di Luigi XIV e quindi cess\u00f2 il periodo di reggenza, il Cond\u00e9 non si risolse ad abbassare le armi e si rivolse alla Spagna, allora in guerra con la Francia.\nLa Fronda del Grand Cond\u00e9.\nIl 6 settembre 1651 il principe di Cond\u00e9 si era ritirato a Trie-Ch\u00e2teau, presso il duca di Longueville. Il 26 ottobre egli firm\u00f2 un contratto con gli spagnoli: promise di liberare un porto francese, Bourg-sur-Gironde, in cambio di 500.000 scudi per arruolare le truppe necessarie. Alla fine dell'anno il Cond\u00e9 controllava la Guienna (con Bordeaux come punto di appoggio), la Saintonge, l'Aunis, il Limosino, il Berry, la provincia di Al\u00e9s e la citt\u00e0-ponte di Stenay sulla Mosa (per un ricongiungimento con le truppe imperiali)\nDa parte sua Anna d'Austria, la regina-madre, accompagnata dal re e dal visconte di Turenne, install\u00f2 la corte a Poitiers, per avvicinarsi alla base operativa del Cond\u00e9 (Bordeaux).\nParigi fu lasciata al Parlamento, al vescovo-coadiutore di Parigi Giovan Francesco Paolo di Gondi ed allo zio del re Gastone d'Orl\u00e9ans. Il disordine divenne totale, poich\u00e9 i parigini misero al bando dal regno i Cond\u00e9 ed al contempo una taglia di 150.000 lire tornesi sulla testa del Mazzarino Le truppe reali si occuparono ora del Cond\u00e9, che venne sconfitto dal conte d'Harcourt \u00e0 Cognac il 5 novembre 1651 e nell'inverno 1651/52 in Guienna.\nNel gennaio del 1652 Anna d'Austria richiam\u00f2 il Mazzarino ed in febbraio la Corte decise di marciare su Parigi. Le truppe del Cond\u00e9 ne approfittarono per molestare la retroguardia dell'armata reale (battaglia di Bl\u00e9neau, 7 aprile 1652). Turenne giunse a sbloccare la situazione: combatt\u00e9 attorno ad \u00c9tampes ed in maggio occup\u00f2 Villeneuve-Saint-Georges per tagliare al Cond\u00e9 il collegamento con i lorenesi di Carlo IV, venuti in suo soccorso.\nIntorno a Parigi le truppe realiste e quelle del Cond\u00e9 si dedicarono infine ad una guerra di scaramucce. L'armata realista assediava Parigi mentre il Cond\u00e9 tentava di liberarla. Il 2 luglio, mentre, si svolgeva una battaglia nella Rue de Faubourg Saint-Antoine, la duchessa di Montpensier (detta la \"grande Mademoiselle\",1627-1693) fece puntare i cannoni sulla cavalleria realista e sulle alture del quartiere di Charonne, dalle quali Luigi XIV e Mazzarino osservavano l'azione. Ci\u00f2 permise a Cond\u00e9 di trovare un rifugio in citt\u00e0.\nEgli terrorizz\u00f2 la citt\u00e0: l'H\u00f4tel de Ville fu bruciato e i funzionari municipali massacrati da soldati travestiti da operai, in quanto favorevoli al re (4 luglio).\nIl Parlamento proclam\u00f2 il 20 luglio Gastone d'Orl\u00e9ans luogotenente generale del regno.\nQuindi solo il popolino rimase favorevole al Broussel ed al Cond\u00e9, mentre i notabili della citt\u00e0 aspiravano al ritorno della tranquillit\u00e0. Il re convoc\u00f2 il Parlamento fuori dalle mura, a Pontoise. Per togliere ogni pretesto ai parlamentari parigini, Mazzarino fece le viste di andarsene nuovamente in esilio: trasferitosi a Ch\u00e2teau-Thierry, se ne and\u00f2 poi a Bouillon. Di fronte ad un partito determinato a riportare l'ordine in Parigi (manifestazione del Palais-Royal, 24 settembre 1652), il Cond\u00e9 lasci\u00f2 la citt\u00e0 il 13 ottobre e part\u00ec per Bruxelles ove si mise al servizio della Spagna.\nIl rientro trionfale di Luigi XIV.\nIl 21 ottobre 1652 Luigi XIV faceva il suo ingresso trionfale in Parigi.\nLa dichiarazione del re del 12 novembre privava il principe di Cond\u00e9 della sua dignit\u00e0 di rango e della sua sovranit\u00e0 (il 27 marzo un decreto del Parlamento lo condanner\u00e0 a morte). Dopo la Fronda egli continu\u00f2 a vivere in esilio per sette anni (ottobre 1652 \u2013 novembre 1659). Egli riteneva di non essere contrario al re ma al cardinale Mazzarino. Solo nel 1659 egli si rimise alla clemenza del re. Una clausola del trattato dei Pirenei (7 novembre 1659) gli permise di recuperare i suoi titoli ed i suoi beni. Il 27 gennaio 1660, ad Aix, egli si gett\u00f2 ai piedi di Luigi XIV prima di ricevere la \"lettre d'abolition\" in suo favore ed in quello dei suoi compagni. Quanto al fratello del Cond\u00e9, il principe di Conti, egli continu\u00f2 la lotta dopo l'accordo che fu abbozzato ad ottobre del 1659. Dichiarato colpevole di lesa maest\u00e0, abbass\u00f2 le armi firmando la pace il 20 luglio 1653 a P\u00e9zenas. Egli si priv\u00f2 dei suoi benefici ecclesiastici ed accett\u00f2 di sposare la nipote di Mazzarino, Anna Maria Martinozzi (1637 \u2013 1672) Con l'accordo di P\u00e9zenas terminava la rivolta della Fronda.\nIl Gondi, che era stato creato cardinale di Retz il 21 settembre 1651 da Papa Innocenzo X, fu gettato in prigione nel castello di Vincennes, quindi trasferito a Nantes, da dove nel 1654 riusc\u00ec ad evadere trasferendosi a Roma.\nLa Duchessa di Longueville non conobbe la disgrazia. Alcune lettere patenti dell'aprile del 1653 confermavano il rango del marito fra quello dei principi del sangue e di duca e pari di Francia. La duchessa, rimasta vedova nel 1663, si ritir\u00f2 dal mondo e divenne una figura di spicco di Port Royal.\nInvece la Duchessa di Montpensier (\"Grande Mademoiselle\") ricevette un ordine di esilio (21 ottobre 1652) e part\u00ec per il castello di Saint-Fargeau con le sue amiche frondiste (madame de Fiesque e madame de Frontenac). Ella vi risiedette fino al 1657 e si mise a scrivere le sue \"M\u00e9moires\"\nPer ci\u00f2 che riguarda la nobilt\u00e0 di toga parigina, un \"lit de justice\", che si tenne al Louvre e non a Palazzo, viet\u00f2 ai magistrati di prendere conoscenza degli affari di stato. Infine il cardinale Mazzarino rientr\u00f2 a Parigi il 3 febbraio 1653, acclamato da quei parigini che l'avevano tanto schernito con le loro \"mazarinade\".\nBibliografia.\nin francese:\nOpere generali sul XVII secolo:\nLa Fronda, aspetti tematici e cronologici\nI protagonisti della Fronda :\nSatira su Mazzarino :"}
{"id": "1998517", "revid": "1048993", "url": "https://it.wikipedia.org/wiki?curid=1998517", "title": "Nino Veglia", "text": "Biografia.\nNel dopoguerra entr\u00f2 nella compagnia di Eduardo De Filippo, per una lunga serie di commedie che furono trasmesse anche dai microfoni della Rai.\nCon la moglie Luisa Conte diede inizio al recupero del Teatro Sannazzaro, che riapr\u00ec nel 1971 con la commedia \"Annella di Portacapuana\" rappresentata dalla Compagnia Stabile Napoletana."}
{"id": "1998518", "revid": "729019", "url": "https://it.wikipedia.org/wiki?curid=1998518", "title": "Campionati mondiali juniores di sci alpino 2009", "text": "I Campionati mondiali juniores di sci alpino 2009 si sono svolti in Germania, a Garmisch-Partenkirchen, dal 1\u00ba al 6 marzo. Il programma ha incluso gare di discesa libera, supergigante, slalom gigante, slalom speciale e combinata, tutte sia maschili sia femminili. A contendersi i titoli di campioni mondiali juniores sono stati i ragazzi e le ragazze nati tra il 1989 e il 1993.\nRisultati.\nUomini.\nDiscesa libera.\nData: 4 marzo\nSupergigante.\nData: 4 marzo\nSlalom gigante.\nData: 5 marzo\nSlalom speciale.\nData: 6 marzo\nCombinata.\nData: 4-6 marzo\nClassifica stilata attraverso i piazzamenti ottenutiin discesa libera, slalom gigante e slalom speciale\nDonne.\nDiscesa libera.\nData: 6 marzo\nSupergigante.\nData: 4 marzo\nSlalom gigante.\nData: 2 marzo\nSlalom speciale.\nData: 1\u00ba marzo\nCombinata.\nData: 1\u00ba-6 marzo\nClassifica stilata attraverso i piazzamenti ottenutiin discesa libera, slalom gigante e slalom speciale"}
{"id": "1998522", "revid": "767487", "url": "https://it.wikipedia.org/wiki?curid=1998522", "title": "Pressione intraoculare", "text": "La pressione intraoculare (IOP) \u00e8 determinata dalla velocit\u00e0 con la quale il liquido all'interno dell'occhio, chiamato umor acqueo, viene prodotto e riassorbito.\nIl valore della pressione interna dell'occhio, come quello della pressione arteriosa, si misura nella pratica medica ancora in torr mentre l'unit\u00e0 adottata dal sistema internazionale sarebbe il pascal. La pressione intraoculare \u00e8 entro i valori limite sotto i 21 torr. Una pressione troppo elevata (ipertensione oculare), se non trattata, pu\u00f2 portare al glaucoma, una malattia che pu\u00f2 provocare cecit\u00e0 a causa di danni al nervo ottico.\nLa pressione oculare elevata non giustifica sempre la diagnosi del glaucoma. Esistono infatti molti casi di ipertensione oculare innocua.\nMovimento dell'umor acqueo.\nL'umor acqueo viene prodotto da una parte del corpo ciliare (struttura che si trova dietro l'iride); questo liquido circola attraverso la camera posteriore, passando attraverso il foro della pupilla e arrivando nella camera anteriore dell'occhio (lo spazio compreso tra la superficie oculare, ossia la cornea, e l'iride). Tale liquido viene riassorbito da un'altra zona anatomica chiamata trabecolato sclerocorneale, che si trova nell'angolo della camera anteriore dell'occhio. Se questa zona si ostruisce la pressione sale: \u00e8 come se si chiudesse parzialmente il tappo del lavandino quando l'acqua scorre. In condizioni normali, invece, questo ciclo continuo di produzione e riassorbimento consente di mantenere sempre una pressione positiva all'interno dell'occhio entro il limite massimo dei 21 mmHg.\nCome si misura la pressione intraoculare.\nEsistono diversi metodi per la sua misurazione. Attualmente lo strumento pi\u00f9 diffuso negli ospedali \u00e8 il tonometro ad applanazione di Goldmann, mentre per gli screening di massa la tecnologia pi\u00f9 diffusa \u00e8 il tonometro a soffio, che non richiede contatto con la cornea perch\u00e9 si impiega un piccolo getto di aria compressa (la tonometria a soffio tuttavia non \u00e8 cos\u00ec attendibile e accurata come la tonometria per applanazione). La tonometria per applanazione rappresenta il gold standard per la misurazione della pressione intraoculare a livello mondiale, e pu\u00f2 essere eseguita solo dal medico oculista in quanto prevede l'instillazione di collirio anestetico nell'occhio e il contatto dello strumento con la superficie oculare.\nOggi si ritiene fondamentale, per una corretta valutazione della IOP, affiancare alla lettura della pressione introculare i dati relativi allo spessore centrale medio della cornea (pachimetria centrale), in quanto una cornea pi\u00f9 \"spessa\" del normale necessita di una forza maggiore per essere applanata dal tonometro, con conseguente lettura sovrastimata della IOP."}
{"id": "1998527", "revid": "547992", "url": "https://it.wikipedia.org/wiki?curid=1998527", "title": "Luana Ravegnini", "text": "Biografia.\nHa studiato recitazione e danza, e ha lavorato prima nella pubblicit\u00e0 e poi nel cinema e nella televisione. Il suo debutto televisivo \u00e8 avvenuto nel 1987 quando \u00e8 fra le \"ragazze Coccod\u00e8\" di \"Indietro tutta\", trasmissione di Renzo Arbore. Diviene nota al grande pubblico nel 1991 quando \u00e8 entrata nel cast di \"Il pranzo \u00e8 servito\", condotto da Claudio Lippi, con cui la Ravegnini avr\u00e0 una lunga relazione sentimentale e con il quale lavorer\u00e0 in vari programmi negli anni seguenti.\nIn seguito conduce \"6 del mestiere?!\" su Canale 5, \"Casa, cosa\" su Telemontecarlo e \"Jammin\" su Italia 1. Sulla Rai conduce \"Sereno variabile\" e \"Anteprima Pole Position\" su Rai 2, alcune trasmissioni sportive di ciclismo su Rai 3, mentre su Rai 1 \u00e8 alla conduzione di \"Lascia o raddoppia?\", \"Luna Park\", \"Sanremo Giovani\", \"Pole Position\" (nelle stagioni 1999, 2000 e 2001) ed \"Easy Driver\" tra il 2001 ed il 2002. Nell'estate 2003 conduce su Rai 2 insieme a Paolo Brosio il programma \"Quizzauto\", in onda il sabato pomeriggio, dedicato al mondo della viabilit\u00e0.\nCome attrice ha lavorato sul grande schermo in \"Caramelle da uno sconosciuto\" di Franco Ferrini, in \"Quelli del casco\" di Salce, in \"Paganini Horror\" di Luigi Cozzi, in \"Faccione\" di Christian De Sica ed in \"Paparazzi\" di Neri Parenti; sul piccolo schermo \u00e8 stata nel cast del serial tedesco \"Il jolly\" e di \"Un posto al sole\" su Rai 3. Nel 2003 si \u00e8 spogliata \u2013 anche se non integralmente \u2013 per un calendario sexy.\nDalla relazione con l'imprenditore Renato Della Valle nasce una figlia e le sue apparizioni pubbliche calano. Il ritorno in TV avviene nel 2006, quando \u00e8 tra le conduttrici della versione estiva de \"L'Italia sul 2\", in onda su Rai 2. Dal gennaio 2010 conduce \"Storie di salute\", su Rai 2 dalle ore 9:00 alle 9:45 nei giorni feriali. Nel 2011 conduce \"Due passi in Italia\" su Rai 2. Dal 25 settembre 2021 torna a condurre lo storico programma \"Check-up\" in onda il sabato mattina su Rai 2 dalle ore 11:15 alle 12:00."}
{"id": "1998528", "revid": "179091", "url": "https://it.wikipedia.org/wiki?curid=1998528", "title": "Pressione oculare", "text": ""}
{"id": "1998529", "revid": "119218050", "url": "https://it.wikipedia.org/wiki?curid=1998529", "title": "Teatro Sannazaro", "text": "Il Teatro Sannazaro (soprannominato \"Bomboniera di via Chiaia\") \u00e8 un teatro di Napoli, inaugurato nel 1874.\nStoria.\nFu edificato sull'area dell'antico chiostro dei Padri Mercedari spagnoli, attiguo alla Chiesa di Sant'Orsola in via Chiaia, in base al progetto di Fausto Niccolini (figlio del ben pi\u00f9 noto Antonio), per volere di Don Giulio Mastrilli duca di Marigliano.\nIl teatro fu inaugurato con una \"Grand Soir\u00e9e\" il 26 dicembre del 1874: in scena \"La petite Marquise\" di Henri Meilhac con la Compagnia Le Roy-Clarence. \nPer la ricchezza degli ori e degli stucchi e per le decorazioni del paliotto che lo adornavano, il Sannazaro fu un Jolie bouquet con la vocazione dell'alta prosa. Come dimenticare la divina Eleonora Duse o Tina Di Lorenzo, la pi\u00f9 grande interprete delle opere di Roberto Bracco.\nNel 1888 fu il primo ad essere illuminato per mezzo di luce elettrica e nel 1889 vide la prima di \"Na santarella\", commedia di Eduardo Scarpetta, il quale chiuse volontariamente la sua lunga carriera artistica presentandosi per l'ultima volta al pubblico nella commedia \"O miedeco d' 'e pazze\".\nCalcarono il palcoscenico del teatro anche Ermete Novelli, Emma Gramatica, Antonio Gandusio, Ruggero Ruggeri e altri grandi interpreti. \nDal 1934, per il teatro Sannazaro inizi\u00f2 la lenta decadenza che lo port\u00f2 a diventare un cinema di dubbia fama. \nNel 1969 Nino Veglia e Luisa Conte diedero il via ai lavori per la ristrutturazione del teatro, che si concluderanno la sera del 12 novembre 1971 con la riapertura della \"Bomboniera di via Chiaia\", il salotto di Napoli.La \"Compagnia Stabile Napoletana\" di Nino Veglia mette in scena \"Annella di Portacapuana\", commedia in tre atti di Gennaro D'Avino nella riduzione dello scrittore Michele Prisco: una prima indimenticabile, per la regia di Gennaro Magliuolo.\nDopo la morte di Nino Veglia la gestione del teatro resta a Luisa Conte, affiancata dalla figlia Brigida Veglia e dal genero Mario Sansone.\nAlla scomparsa di Luisa Conte, avvenuta il 30 gennaio del 1994, saranno questi ultimi a portare avanti il discorso teatrale che, iniziato in quel lontano Santo Stefano del 1874, approda alle recenti stagioni improntate, come sempre, alla pi\u00f9 pura tradizione culturale napoletana, ma tenendo sempre in alta considerazione la bella realt\u00e0 di qualche nuovo autore. \nDalla stagione 1994/1995 la \"Compagnia Stabile Napoletana\", nella quale hanno militato Ugo D'Alessio, Enzo Turco, Pietro De Vico, Vittorio Bottone, Nino e Carlo Taranto, Giacomo Rizzo, Enzo Cannavale e numerosi altri protagonisti della scena napoletana, cita nel nome la sua fondatrice alla quale dedica ogni lavoro, cambiandosi in \"Compagnia Stabile Napoletana \"Luisa Conte\"\" diretta dalla giovanissima nipote Lara Sansone.\nNel 2018 diviene centro di produzione teatrale riconosciuto dal Ministero dei beni e delle attivit\u00e0 culturali e del turismo.\nSpettacoli.\nA venti anni dalla scomparsa di Luisa Conte, Lara Sansone e il suo compagno Salvatore Vanorio, gestiscono con attenzione la storica sala di via Chiaia, portando in scena spettacoli della tradizione popolare partenopea e non solo. \u00c8 stato riportato in auge un genere ormai dimenticato, il Caf\u00e8 Chantant.\nMoltissime le produzioni pi\u00f9 recenti del Sannazaro, che si sono avvalse di collaborazioni eccellenti, da Leopoldo Mastelloni a Gino Rivieccio, da Benedetto Casillo a Peppe Barra, da Matthew Lenton alle fortunatissime edizioni di spettacoli per ragazzi.\nCuriosit\u00e0.\nL'ingresso del teatro \u00e8 stato anche adibito a caff\u00e8 all'aperto e intitolato \"Il caff\u00e8 di donna Luisa\" in omaggio proprio a Luisa Conte."}
{"id": "1998547", "revid": "483097", "url": "https://it.wikipedia.org/wiki?curid=1998547", "title": "Principe di Taranto", "text": ""}
{"id": "1998550", "revid": "308464", "url": "https://it.wikipedia.org/wiki?curid=1998550", "title": "Tommaso I Comneno Duca", "text": ""}
{"id": "1998552", "revid": "767487", "url": "https://it.wikipedia.org/wiki?curid=1998552", "title": "Thomas Jefferson Jackson See", "text": "Laureatosi in matematica, si specializz\u00f2 sullo studio delle stelle binarie, in particolare nella determinazione delle loro orbite. Dopo alcuni anni trascorsi a Chicago, lavor\u00f2 a partire dal 1896 alla Lowell University, dove, a causa del suo atteggiamento arrogante, venne allontanato due anni dopo; pass\u00f2 quindi allo United States Naval Observatory, nel 1898.\nAlcuni anni prima aveva studiato la stella doppia , notando delle anomalie nel moto proprio delle due componenti stellari; i risultati del suo primo studio furono pubblicati nel 1899 sull'Astronomical Journal. Egli credeva che il sistema fosse composto da tre stelle, anzich\u00e9 due, e nonostante ci\u00f2 venisse considerato impossibile, insist\u00e9 nel far ripubblicare (abusivamente) un altro suo lavoro dalla rivista, la quale gli imped\u00ec di presentare l\u00ec ulteriori lavori. In seguito, fu trasferito al cantiere navale di Mare Island, in California, dove rimase fino al suo congedo, nel 1930.\nNel 1910 aveva pubblicato un'opera di oltre 700 pagine intitolato \"Researches on the Evolution of the Stellar Systems, Vol. II, The Capture Theory of Cosmical Evolution\", in cui descriveva la sua teoria sull'evoluzione delle stelle doppie. Gli anni a Mare Island furono spesi in ricerche sull'origine del Sistema Solare, sulle dimensioni della Via Lattea e le cause delle macchie solari e dei terremoti.\nEgli attacc\u00f2 anche la teoria della relativit\u00e0 di Albert Einstein, ma la comunit\u00e0 scientifica ignor\u00f2 completamente le sue rimostranze."}
{"id": "1998553", "revid": "484362", "url": "https://it.wikipedia.org/wiki?curid=1998553", "title": "Despota di Epiro", "text": ""}
{"id": "1998556", "revid": "28592", "url": "https://it.wikipedia.org/wiki?curid=1998556", "title": "Processo fisiologico", "text": ""}
{"id": "1998567", "revid": "729019", "url": "https://it.wikipedia.org/wiki?curid=1998567", "title": "Club Puebla", "text": "Il Club Puebla, sino al maggio 2016 Puebla F\u00fatbol Club, \u00e8 una societ\u00e0 calcistica messicana, con sede a Puebla. Milita nella Primera Divisi\u00f3n de M\u00e9xico, la massima serie del calcio messicano."}
{"id": "1998576", "revid": "536159", "url": "https://it.wikipedia.org/wiki?curid=1998576", "title": "Pista ciclabile Grosseto-Marina di Grosseto", "text": ""}
{"id": "1998580", "revid": "104458", "url": "https://it.wikipedia.org/wiki?curid=1998580", "title": "Campionati mondiali juniores di sci alpino 2000", "text": "I Campionati mondiali juniores di sci alpino 2000, 19\u00aa edizione della manifestazione organizzata dalla Federazione Internazionale Sci, si svolsero in Canada, nel Qu\u00e9bec, dal 21 al 26 febbraio. Teatro delle gare furono le piste di Lac-Beauport, Mont-Sainte-Anne e Stoneham; il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nRisultati.\nUomini.\nDiscesa libera.\nData: 21 febbraio\nLocalit\u00e0: Mont-Sainte-Anne\nSupergigante.\nData: 22 febbraio\nLocalit\u00e0: Mont-Sainte-Anne\nSlalom gigante.\nData: 26 febbraio\nLocalit\u00e0: Stoneham\nSlalom speciale.\nData: 26 febbraio\nLocalit\u00e0: Lac-Beauport\nDonne.\nDiscesa libera.\nData: 21 febbraio\nLocalit\u00e0: Mont-Sainte-Anne\nSupergigante.\nData: 22 febbraio\nLocalit\u00e0: Mont-Sainte-Anne\nSlalom gigante.\nData: 25 febbraio\nLocalit\u00e0: Stoneham\nSlalom speciale.\nData: 26 febbraio\nLocalit\u00e0: Lac-Beauport"}
{"id": "1998582", "revid": "767487", "url": "https://it.wikipedia.org/wiki?curid=1998582", "title": "Club de F\u00fatbol Indios", "text": "Il Club de F\u00fatbol Indios, noto anche come Indios o Indios de Ciudad Ju\u00e1rez, \u00e8 stata una societ\u00e0 calcistica messicana, con sede a Ciudad Ju\u00e1rez. Fondato nel 2005, quando il CF Pachuca trasfer\u00ec i Pachuca Juniors a Ciudad Ju\u00e1rez, fu promosso al termine della stagione 2007-2008 dalla Primera Divisi\u00f3n A alla Primera Divisi\u00f3n de M\u00e9xico, rimanendovi fino al campionato di Clausura 2010, quando fu retrocesso in Liga de Ascenso de M\u00e9xico; fu infine sciolto nel 2011 per dissesto finanziario.\nStoria.\nNel campionato di Clausura 2006 della Primera Divisi\u00f3n A, gli Indios persero ai tiri di rigore la finale di lega contro il Quer\u00e9taro F\u00fatbol Club.\nNell'Apertura 2006, gli Indios si piazzarono nelle prime posizioni per buona parte della competizione, con Jair Garc\u00eda secondo nella classifica marcatori, ma in seguito persero ai quarti di finale e il Puebla si impose sia nel torneo sia nella finale per la promozione in Primera Divisi\u00f3n.\nNel dicembre 2007, gli Indios si laurearono campioni dell'Apertura 2007 della serie cadetta messicana, battendo nella finale di lega i Dorados (andata vinta per 3-0 a Ciudad Ju\u00e1rez e ritorno vinto per 4-0 a Culiac\u00e1n). Sconfiggendo poi nella finale per la promozione in Primera Divisi\u00f3n i campioni della Clausura 2008 del Le\u00f3n (andata vinta per 1-0 a Ciudad Ju\u00e1rez e ritorno pareggiato per 2-2 a Le\u00f3n, la squadra raggiunse per la prima volta la massima serie calcistica del Messico.\nGli Indios partirono male nell'Apertura 2008 della Primera Divisi\u00f3n, perdendo le prime 4 partite di campionato; ci\u00f2 comport\u00f2 l'esonero dell'allenatore Sergio Ordu\u00f1a, sostituito da Hector Eugui, che nel suo primo impegno alla guida del club rimedi\u00f2 un pareggio contro il Toluca.\nGli Indios rischiarono seriamente la retrocessione durante la Clausura 2009, ma riuscirono ad evitarla e ad accedere ai playoff per l'assegnazione del titolo, in cui vinsero i quarti contro il Toluca (1-0 il risultato aggregato), ma poi uscirono nelle semifinali per mano del Pachuca (che li sconfisse con un 4-3 complessivo).\nNel torneo di Apertura 2009, gli Indios si presentarono all'esordio contro il Club Tijuana in evidente stato confusionale, test tossicologici confermarono il sospetto dell'autorit\u00e0 sportiva messicana, vennero infatti rilevati in tredici giocatori tracce consistenti di cocaina e popper. La societ\u00e0 si chiuse in silenzio stampa, dopo due settimane dall'accaduto il neo presidente Zorro convoc\u00f2 una conferenza stampa per spiegare l'accaduto ma si present\u00f2 fatto come un'anguria rendendo superflua ogni spiegazione.\nNonostante questi fatti la societ\u00e0 non fu sospesa dal campionato e cambi\u00f2 il nome in Atletico Bambadores facendo di questo spiacevole accadimento il proprio cavallo di battaglia.\nNel torneo di Apertura 2010 della seconda serie messicana, gli Indios finirono al secondo posto, dietro al Club Tijuana, ma nei playoff furono eliminati dagli Albinegros de Orizaba. Nel torneo di Clausura 2011 and\u00f2 peggio, terminando al 10\u00ba posto e quindi non partecipando ai playoff.\nConcluso il torneo di Apertura 2011 al 13\u00ba posto, il club fu sciolto a causa di problemi finanziari e pertanto escluso dal successivo torneo di Clausura 2012."}
{"id": "1998583", "revid": "119346865", "url": "https://it.wikipedia.org/wiki?curid=1998583", "title": "Giornata internazionale della nonviolenza", "text": "La giornata internazionale della nonviolenza viene commemorata il 2 ottobre, data di nascita del Mahatma Gandhi. \u00c8 stata promossa dall'Assemblea generale delle Nazioni Unite il 15 giugno 2007 e celebrata per la prima volta il 2 ottobre 2007.\nLa risoluzione dell'Assemblea generale chiede a tutti i membri delle Nazioni Unite di commemorare il 2 ottobre in maniera adeguata cos\u00ec da \"divulgare il messaggio della nonviolenza, anche attraverso l'informazione e la consapevolezza pubblica.\"\nLa risoluzione riafferma \"la rilevanza universale del principio della nonviolenza\" ed \"il desiderio di assicurare una cultura di pace, tolleranza, comprensione e nonviolenza\".\nPresentando la risoluzione all'Assemblea generale per conto dei 140 co-sostenitori, il ministro degli Esteri indiano, Anand Sharma, ha dichiarato che l'ampio sostegno da pi\u00f9 parti alla risoluzione riflette il rispetto universale per il Mahatma Gandhi e la rilevanza attuale della sua filosofia. Citando le ultime parole del leader, ha dichiarato: \u00abLa nonviolenza \u00e8 la pi\u00f9 grande forza a disposizione del genere umano. \u00c8 pi\u00f9 potente della pi\u00f9 potente arma di distruzione che il genere umano possa concepire\u00bb.\nDefinizione di nonviolenza.\nIl principio della nonviolenza - noto anche come resistenza nonviolenta - rifiuta l'uso della violenza fisica o verbale, al fine di raggiungere obiettivi sociali o cambiamenti politici, e perseguire la Verit\u00e0. Spesso viene descritta come \"la politica della gente comune\", questa forma di lotta sociale \u00e8 stata adottata in massa delle popolazioni di tutto il mondo nelle campagne per la giustizia sociale.\nIl professor Gene Sharp, uno dei primi studiosi della resistenza nonviolenta, utilizza la seguente definizione nella sua pubblicazione, \"The Politics of Nonviolent Action\":\nLa nonviolenza non \u00e8 solo la negazione della violenza e non solo un metodo di azione, \u00e8 uno stile di vita, si distingue dal pacifismo che invece \u00e8 una lotta per il disarmo. \nIl pensatore Mario Rodriguez Cobos, conosciuto come Silo, fondatore dell'Umanesimo Universalista e ispiratore della prima Marcia Mondiale per la Pace e la Nonviolenza dichiara al 'Summit dei premi Nobel di Berlino del 2009:\n'\u00c8 urgente creare coscienza per la Pace ed il disarmo. Ma \u00e8 anche necessario risvegliare la coscienza della Nonviolenza Attiva che ci permetta di respingere non solo la violenza fisica, ma anche ogni forma di violenza economica, razziale, psicologica, religiosa e di genere. Naturalmente, aspiriamo al fatto che questa nuova sensibilit\u00e0 possa installarsi e commuovere le strutture sociali, aprendo il cammino alla futura Nazione Umana Universale.' (Silo, \"Il significato della Pace e la Nonviolenza nel momento attuale\").\nPer una bibliografia commentata sulla nonviolenza vedi anche Nonviolenza in Humnipedia enciclopedia umanista."}
{"id": "1998584", "revid": "1305772", "url": "https://it.wikipedia.org/wiki?curid=1998584", "title": "Everything Sucks", "text": ""}
{"id": "1998586", "revid": "28057", "url": "https://it.wikipedia.org/wiki?curid=1998586", "title": "Jodocus Sebastiaen van den Abeele", "text": "Biografia.\nStudi\u00f2 all'Accademia di Gand e poi, trasferitosi a Parigi nel 1818, su raccomandazione di David, dal 1815 in esilio a Bruxelles, entr\u00f2 nella bottega di Antoine-Jean Gros. Nel 1823 si trasfer\u00ec a Roma dove, su influenza dei colleghi Frans Vervloet e Fran\u00e7ois Granet trasform\u00f2 i suoi interessi artistici orientati prevalentemente alla pittura di storia in soggetti tratti dalla vita popolare romana, secondo gli esempi di Louis L\u00e9opold Robert e di Bartolomeo Pinelli. A Roma conobbe e frequent\u00f2 i membri della famiglia Bonaparte e fu maestro di disegno di Napoleone Luigi Bonaparte.\nNel 1830 si trasfer\u00ec a Firenze, continuando le sue frequentazioni con i Bonaparte in Palazzo Serristori, residenza di Giuseppe Bonaparte e della figlia Carlotta. Torn\u00f2 a Roma brevemente nel 1836, per poi fare ritorno in Belgio."}
{"id": "1998587", "revid": "599013", "url": "https://it.wikipedia.org/wiki?curid=1998587", "title": "Marco Fincato", "text": "Carriera.\nDivenne professionista nel 1996 dopo una carriera dilettantistica in cui ottenne un secondo posto al campionato italiano e un quinto al campionato mondiale 1995, dopo un'avvenuturosa fuga nei primissimi kilometri di corsa.\nNel suo anno di esordio tra i professionisti ottenne cinque vittorie, tra cui la Firenze-Pistoia, quell'anno valida come campionato italiano a cronometro.\nFurono quelle le uniche vittorie fino al 2000, anno in cui arriv\u00f2 il successo nella tappa di Locarno al Giro di Svizzera."}
{"id": "1998590", "revid": "287204", "url": "https://it.wikipedia.org/wiki?curid=1998590", "title": "Klub Pi\u0142ki Siatkowej Skra Be\u0142chat\u00f3w", "text": "Il Klub Pi\u0142ki Siatkowej Skra Be\u0142chat\u00f3w \u00e8 una societ\u00e0 pallavolistica maschile polacca con sede a Be\u0142chat\u00f3w: milita nel campionato di Polska Liga Siatk\u00f3wki."}
{"id": "1998592", "revid": "380654", "url": "https://it.wikipedia.org/wiki?curid=1998592", "title": "Morte di un commesso viaggiatore (film 1985)", "text": "Morte di un commesso viaggiatore (\"Death of a Salesman\") \u00e8 un film per la televisione del 1985 diretto da Volker Schl\u00f6ndorff. Tratto dall'omonimo dramma teatrale scritto nel 1949 da Arthur Miller, ha tra i suoi protagonisti Dustin Hoffman e John Malkovich.\nTrama.\nWilly Loman \u00e8 un commesso viaggiatore. Ha passato sulle strade la gran parte dei suoi 63 anni di vita, coltivando sogni di successo per s\u00e9 ma soprattutto per i due figli Biff e Hap; \u00e8 su Biff, ad ogni modo, che proietta le proprie ambizioni. Willy cerca di dare ai propri figli un'immagine di s\u00e9 ben diversa da quella reale: si descrive come un vincente, nella vita e nel lavoro, ma in realt\u00e0 non \u00e8 mai riuscito a realizzarsi riuscendo ad ogni modo a mantenere, con mille sacrifici, l'intera famiglia e confidando nella realizzazione dei figli.\nA distanza di anni, per\u00f2, i due ragazzi, ormai cresciuti, sono dei falliti. Hap \u00e8 un donnaiolo dal lavoro modesto che gli permette di sbarcare a malapena il lunario, mentre Biff, che non ha ancora trovato un'occupazione degna di tal nome, passa la vita a girovagare tornando a casa di tanto in tanto. Cerca di recuperare il dialogo con il padre che, per\u00f2, non riesce a stabilire alcuna forma di comunicazione con lui. La vecchiaia ha inoltre reso Willy irascibile, chiuso in se stesso e concentrato ormai soltanto sui ricordi.\nLa sua mente vacilla spesso e non \u00e8 pi\u00f9 in grado di affrontare un viaggio in automobile. \u00c8 anche per questo motivo che perde il lavoro, ritrovandosi senza un soldo, ed \u00e8 costretto a chiedere continui prestiti al vicino di casa Charley. Dopo l'ennesima delusione professionale incassata dal figlio Biff, Willy si convince di dover fare l'ultimo sacrificio per la famiglia, in particolar modo per la moglie Linda: l\u2019uomo si suicida per farle riscuotere i ventimila dollari dell'assicurazione sulla vita, che le garantiranno una vecchiaia dignitosa.\nDistribuzione.\nLa pellicola \u00e8 stata proiettata per la prima volta al Toronto International Film Festival del 1985 un giorno prima della sua uscita nelle sale americane, il 15 gennaio. In Italia \u00e8 uscito nel mese di luglio dello stesso anno."}
{"id": "1998602", "revid": "287204", "url": "https://it.wikipedia.org/wiki?curid=1998602", "title": "Chiapas F\u00fatbol Club", "text": "Il Chiapas F\u00fatbol Club, meglio noto come Chiapas, e in precedenza noto come Jaguares de Chiapas, era una societ\u00e0 calcistica messicana con sede nella citt\u00e0 di Tuxtla Guti\u00e9rrez.\nStoria.\nLa squadra \u00e8 stata fondata il 27 giugno 2002. A livello nazionale, \u00e8 arrivato due volte al quarto posto nell'InterLiga, nel 2005 e nel 2007. Il club ha partecipato alla Coppa Libertadores nel 2011, dove \u00e8 stato eliminato ai quarti di finale dal Cerro Porte\u00f1o del Paraguay, pareggio di 1-1 all'andata e sconfitta di 1-0 al ritorno. L'8 giugno 2017, la squadra ha dichiarato fallimento ed \u00e8 stata esclusa dalla Primera Divisi\u00f3n."}
{"id": "1998603", "revid": "287204", "url": "https://it.wikipedia.org/wiki?curid=1998603", "title": "Piazzetta Duca d'Aosta", "text": "La piazzetta Duca d'Aosta, pi\u00f9 nota come piazzetta Augusteo, \u00e8 una piazza della citt\u00e0 di Napoli, situata nel quartiere San Ferdinando.\nStoria e descrizione.\nIl nome con cui storicamente \u00e8 nota deriva dall'ubicazione, in questa piazza, del Teatro Augusteo, ivi costruito tra il 1926 e il 1929. La piazzetta fu realizzata nel 1928, un anno prima dell'inaugurazione del teatro, come slargo per il traffico di passeggeri della nuova Funicolare Centrale. La stazione terminale inferiore della funicolare si trova ancora oggi in questa piazza e collega il centro storico con il quartiere Vomero.\nLa piazzetta fu sostanzialmente realizzata \"scavando\" nel preesistente palazzo Berio, il quale occupava tutta quell'area. Si ottennero cos\u00ec tre distinti edifici nati da un unico blocco: da un lato la restante parte del palazzo Berio, al lato opposto il teatro ed al centro la funicolare.\nNegli anni trenta fu collocato uno dei ventuno orologi stradali pubblici dell'Ente Autonomo Volturno, ridotti a dodici dopo la seconda guerra mondiale.\nIl toponimo \"Augusteo\" dur\u00f2 fino al 1944, quando le fu dato l'attuale nome, dal momento che la precedente piazza Duca d'Aosta in quell'anno fu intitolata a Giacomo Matteotti.\nLa piazzetta affaccia inoltre sulla centrale via Toledo ed \u00e8 posta nelle immediate vicinanze della galleria Umberto I e di piazza del Plebiscito.\nSul lato opposto all'ingresso del teatro, in un vicolo tra il palazzo Berio e la funicolare, infine, vi sono i celebri gradini Conte di Mola che conducono ai Quartieri Spagnoli.\nAl di sotto della piazzetta sono presenti ampi sotterranei, adoperati come rifugio antiaereo durante la seconda guerra mondiale."}
{"id": "1998604", "revid": "598732", "url": "https://it.wikipedia.org/wiki?curid=1998604", "title": "Piazzetta Augusteo", "text": ""}
{"id": "1998605", "revid": "151054", "url": "https://it.wikipedia.org/wiki?curid=1998605", "title": "Astos", "text": ""}
{"id": "1998607", "revid": "536159", "url": "https://it.wikipedia.org/wiki?curid=1998607", "title": "Pista ciclabile Alberese-Marina di Alberese-Bocca d'Ombrone", "text": ""}
{"id": "1998612", "revid": "767487", "url": "https://it.wikipedia.org/wiki?curid=1998612", "title": "Texas Flood", "text": "Texas Flood \u00e8 il primo album in studio del chitarrista statunitense Stevie Ray Vaughan, pubblicato nel 1983 dalla Epic Records.\nIl disco.\n\u00c8 l'album che fa conoscere al mondo il chitarrista texano, piazzandosi nella \"Top 40\" delle classifiche di vendita degli USA e rimanendoci per mesi. \u00c8 anche il disco che, alla sua uscita, riporta in auge il blues dopo anni di lontananza dal \"mainstream\".\nTracce.\n(*) Talvolta il brano \"Testify\" viene erroneamente attribuito a George Clinton e Deron Taylor. In realt\u00e0 si tratta di una cover di una canzone degli Isley Brothers, che, pubblicata per la prima volta nel 1964, vedeva tra i musicisti coinvolti nella registrazione anche Jimi Hendrix alla chitarra. Esiste una canzone del 1967 pubblicata dai Parliaments e intitolata \"(I Wanna) Testify\", scritta da George Clinton e Deron Taylor, ma non vi \u00e8 alcun collegamento fra i due brani."}
{"id": "1998617", "revid": "212348", "url": "https://it.wikipedia.org/wiki?curid=1998617", "title": "Sen no Rikyu", "text": ""}
{"id": "1998630", "revid": "486946", "url": "https://it.wikipedia.org/wiki?curid=1998630", "title": "Puebla FC", "text": ""}
{"id": "1998631", "revid": "486946", "url": "https://it.wikipedia.org/wiki?curid=1998631", "title": "Puebla F.C.", "text": ""}
{"id": "1998633", "revid": "304418", "url": "https://it.wikipedia.org/wiki?curid=1998633", "title": "Municipal", "text": ""}
{"id": "1998635", "revid": "486946", "url": "https://it.wikipedia.org/wiki?curid=1998635", "title": "Isola di Curicta", "text": ""}
{"id": "1998639", "revid": "28592", "url": "https://it.wikipedia.org/wiki?curid=1998639", "title": "Circoscrizione territoriale", "text": ""}
{"id": "1998644", "revid": "536159", "url": "https://it.wikipedia.org/wiki?curid=1998644", "title": "Pista ciclabile Marina di Grosseto-Castiglione della Pescaia", "text": ""}
{"id": "1998648", "revid": "113405399", "url": "https://it.wikipedia.org/wiki?curid=1998648", "title": "Nona rima", "text": "La cosiddetta nona rima \u00e8 un componimento strofico assai desueto nella storia della letteratura italiana in versi. Prevede strofe di nove versi di schema ABABABCCB, tutti endecasillabi.\nSi trova applicazione della nona rima nel poemetto didascalico anonimo del XIII secolo intitolato \"Intelligenza\".\nSecondo il linguista Pietro G. Beltrami \u00e8 apparentabile \"con una stanza di canzone di tre piedi AB.AB.AB e sirma CCB\".\nNella nostra letteratura hanno fatto ricorso ad essa, per esigenze imitative di forme antiche, poeti come Giuseppe Giusti (in \"A Gino Capponi\"), Giovanni Marradi, Gabriele d'Annunzio (cfr. \"Il dolce grappolo\" nell\"'Isott\u00e8o\", che, tra l'altro, \u00e8 infarcito di citazioni dirette dall'\"Intelligenza\"), e Pier Paolo Pasolini nel \"Canto Popolare\" (ne \"Le ceneri di Gramsci\"), dove per\u00f2 lo schema \u00e8 ABABCDCDC, gli endecasillabi sono irregolari e le rime sostituite, in taluni casi, da semplici assonanze."}
{"id": "1998649", "revid": "1543377", "url": "https://it.wikipedia.org/wiki?curid=1998649", "title": "Gran Premio di Svizzera 1953", "text": "Il Gran Premio di Svizzera 1953 fu l'ottava gara della stagione 1953 del Campionato mondiale di Formula 1, disputata il 23 agosto sul Circuito di Bremgarten. La manifestazione vide l'ultima vittoria in carriera di Alberto Ascari, seguito da Nino Farina e da Mike Hawthorn, tutti su Ferrari.\nAlla gara partecip\u00f2 anche la vecchia gloria anni trenta Hermann Lang, che consegu\u00ec un quinto posto alla guida di una Maserati.\nStatistiche.\nPiloti\nCostruttori\nMotori\nGiri al comando"}
{"id": "1998650", "revid": "729019", "url": "https://it.wikipedia.org/wiki?curid=1998650", "title": "Isola del Principe Carlo", "text": "L'isola del Principe Carlo, (in inglese Prince Charles Island) \u00e8 un'isola situata a sudovest dell'Isola di Baffin. Di bassa elevazione, ha una superficie di 9.521\u00a0km\u00b2, cosa che la rende 78\u00aa isola pi\u00f9 estesa nel mondo, nonch\u00e9 la 19\u00aa del Canada. Si trova nel Foxe Basin, al largo della costa occidentale dell'isola Baffin, nella regione Qikiqtaaluk di Nunavut, in Canada. L'isola \u00e8 disabitata e le sue temperature sono estremamente basse, con escursioni termiche estreme.\nStoria.\nNonostante la dimensione dell'isola, il primo registro di essa negli annali avvenne nel 1948, quando venne avvistata dall'aviatore Albert-Ernest Tomkinson che la sorvolava su un bombardiere Avro Lancaster della Royal Canadian Air Force, anche se era sicuramente nota agli indigeni Inuit da molto tempo. L'isola venne battezzata in onore del Principe Carlo Mountbatten-Windsor , nato nello stesso anno."}
{"id": "1998654", "revid": "666668", "url": "https://it.wikipedia.org/wiki?curid=1998654", "title": "Inuktikut", "text": ""}
{"id": "1998656", "revid": "31360", "url": "https://it.wikipedia.org/wiki?curid=1998656", "title": "Prince Charles Island", "text": ""}
{"id": "1998657", "revid": "104458", "url": "https://it.wikipedia.org/wiki?curid=1998657", "title": "Rolf G\u00f6lz", "text": "Tra i dilettanti vinse due medaglie ai Giochi olimpici di Los Angeles 1984, l'argento nell'inseguimento individuale e il bronzo nella gara a squadre; fu poi professionista su strada dal 1985 al 1993, vincendo un Campionato di Zurigo, una Freccia Vallone e due tappe al Tour de France.\nCarriera.\nIn rappresentanza della Germania Occidentale G\u00f6lz ottenne, nella categoria dilettanti, importanti piazzamenti nelle competizioni mondiali su pista: fu infatti medaglia d'argento nell'inseguimento individuale nel 1982 e campione del mondo nell'inseguimento a squadre nel 1983; si aggiudic\u00f2 poi due medaglie ai Giochi olimpici 1984 a Los Angeles, l'argento nell'inseguimento individuale e il bronzo nella prova a squadre.\nPass\u00f2 professionista con la Del Tongo-Colnago nel 1985, ottenendo subito diversi successi, tra cui il titolo nazionale dello stesso anno e il Giro di Campania del 1986. Nel 1987 pass\u00f2 all'olandese Superconfex-Yoko. Il primo anno con la nuova maglia fu ricco di successi e piazzamenti importanti, tra cui spiccano le vittorie al Campionato di Zurigo e in una tappa al Tour de France, e il quarto posto ai campionati del mondo di Villaco. Fu per\u00f2 il 1988 il suo anno migliore, in cui vinse ancora una tappa al Tour de France e tante classiche italiane e belghe, come il Giro del Piemonte, la Freccia Vallone, la Milano-Torino e la Parigi-Bruxelles.\nSeguirono delle stagioni in calando, ma arrivarono ugualmente successi, come quelli alla Milano-Torino 1989 e al Trofeo Baracchi 1990, e piazzamenti, come il secondo posto alla Milano-Sanremo 1990. Nel 1991 pass\u00f2 all'Ariostea, squadra con cui ottenne il suo ultimo successo, al Tour M\u00e9diterran\u00e9en 1992. Si ritir\u00f2 dal professionismo nel 1993.\nDal 1999 al 2005 fu direttore sportivo alla Gerolsteiner, squadra professionistica tedesca."}
{"id": "1998659", "revid": "115360101", "url": "https://it.wikipedia.org/wiki?curid=1998659", "title": "Re nella Montagna", "text": "Un Re nella Montagna, Re sotto la Montagna o eroe dormiente \u00e8 una figura di spicco nel folklore e nella mitologia e lo si ritrova in molte favole o leggende.\nCaratteristiche generali.\nLe storie che caratterizzano la figura del \"Re nella Montagna\" coinvolgono eroi leggendari, accompagnati da fidati guerrieri armati, che sono soliti dormire presso siti remoti tra i quali grotte situate su alte montagne, isole lontane e mondi soprannaturali. Il Re sotto la Montagna \u00e8 spesso una figura storica legata a vicende militari della nazione ove il Re ha il suo riposo.\nLe storie raccolte dai Fratelli Grimm su Federico Barbarossa e Carlo Magno sono dei tipici racconti sul \"Re nella Montagna\". La presenza di questo Re \u00e8 in queste storie sempre insospettabile fino a quando qualcuno, in genere un pastore che \u00e8 alla ricerca di capi di bestiame dispersi, entra nel suo luogo di riposo e vede l'eroe, al quale \u00e8 sempre cresciuta una lunga barba, fatto indicativo dei lunghi anni che ha passato nascosto.\nNelle testimonianze raccolte dai Grimm, il pastore parla sempre con l'eroe e la loro conversazione si basa sempre su uno schema fisso. In una storia esemplare, il Re chiede se \"Le aquile (o i corvi) volano ancora in cerchio attorno alla montagna\", al che il pastore (o una voce misteriosa) risponde \"Si, volano ancora in cerchio\"; al ch\u00e9, l'eroe risponde \"Allora vattene! Il mio tempo non \u00e8 ancora giunto!\".\nAl pastore spesso succedono poi eventi soprannaturali: egli matura rapidamente e all'uscita dal luogo di riposo del Re i suoi capelli diventano bianchi, e spesso muore dopo aver raccontato i fatti vissuti. Inoltre chi entra in queste grotte sembra si ritrovi in un Tempo che scorre diversamente da quello della Terra.\nLa storia va in genere avanti e dice che il re continua a dormire nella montagna, in attesa di presentarsi con i suoi cavalieri a difendere la nazione in un momento di pericolo mortale. Il suo risveglio sar\u00e0 preannunciato dall'estinzione degli uccelli che vivono vicino al suo luogo di riposo.\nQuesto tipo di leggenda si riscontra anche nell'Islam medievale, con la legenda dell'imam nascosto e che forse ha avuto un certo influsso sull'occidente.\nEsempi.\nDiversi re, regnanti, figure religiose o personaggi inventati sono stati accostati al \"Re nella Montagna\". Segue una breve lista:"}
{"id": "1998669", "revid": "125886834", "url": "https://it.wikipedia.org/wiki?curid=1998669", "title": "I racconti di Kolyma", "text": "I racconti di Kolyma sono la pi\u00f9 importante opera narrativa di Varlam Tichonovi\u010d \u0160alamov.\nPrefazione.\nNella prefazione del libro, Irina P. Sirotinskaja racconta la storia della parola di \"orrore e verit\u00e0\" di Varlam \u0160alamov attraverso l'oscuro sentiero dei lager staliniani della Kolyma. S. rivela la tremenda \"... facilit\u00e0 con cui l'uomo si dimentica di essere uomo\" (p.\u00a0IX), anche se, perfino nel buio pi\u00f9 impenetrabile, continua a desiderare e sognare ancora uno spiraglio di luce. L'unica maniera di non tradire se stesso dopo questa esperienza, era quello di dire agli altri quest'orrore, senza per\u00f2 farlo diventare \"oggetto d'arte\", o come se potesse essere paragonato ad altre esperienze umane (\"ibidem\").\nMa, nonostante egli rifiuti qualunque tipo di \"letterariet\u00e0\" per queste ragioni, Irina non pu\u00f2 fare a meno di rilevare la profondit\u00e0 del complesso \"flusso lirico-emozionale\" dell'opera, che S. compone nello spazio di vent'anni, subito dopo la scarcerazione definitiva del 1953.\nRicordi.\nIn \"Ricordi\", la vera introduzione all'opera, Irina descrive \u0160alamov nei lunghi anni di incontri e conversazioni tra loro: un uomo eccezionale, che del mondo percepiva \"i legami segreti fra cose e fenomeni\" (p.\u00a0XV), e che al tempo stesso provava tenerezza per ogni minimo gesto degli altri; si era legato anche ai figli ancora piccoli di Irina (che ella spesso portava agli incontri con lui), conservando i disegni che gli avevano donato durante le visite, o componendo brevi liriche su di loro.\nGi\u00e0 al primo incontro, S. rivela a Irina il suo \"undicesimo comandamento\": non insegnare. \"Non insegnare a vivere agli altri\". Ognuno ha il suo modo di vivere la verit\u00e0: \"... la tua verit\u00e0 pu\u00f2 essere inadatta a un altro, proprio perch\u00e9 \u00e8 la tua, non la sua verit\u00e0\" (p.\u00a0XVII). Ma gi\u00e0 era per lei un insegnamento anche il suo semplice narrare dell'amatissima gatta Mucha, che poi era scomparsa e che Varlam aveva incominciato a cercare per la citt\u00e0 come una figlia, e di quando poi l'aveva fatta dissotterrare dal cimitero dei randagi solo per darle l'ultimo addio, perch\u00e9 si erano tanto amati (p.\u00a0XVIII).\nI suoi racconti sono \"gridati fino in fondo\", e nonostante la pena del ricordo egli li rivede ogni volta davanti agli occhi, mentre li narra verbalmente a Irina. Ma anche quando le recita versi legati al suo presente precario, si sente sempre il richiamo al passato, come in \"Le onde dello Stige\": \"... un giorno morir\u00f2. / Qualcuno mi stringer\u00e0 il cuore in una morsa / lo immerger\u00e0 nel fuoco, nella brace\" (p.\u00a0XXIV).\nNon ama l'inverno, lo hanno sempre arrestato in inverno. E non lo ama soprattutto negli ultimi anni, all'istituto per invalidi, quando ormai riconosce Irina in visita solo toccandole la mano, e a cui detta la sua ultima poesia a lei dedicata, \"... purch\u00e9 non mi dimentichi, / purch\u00e9 conservi il comune segreto, / nei nostri giorni, come sopra un ceppo / non per caso \u00e8 cifrato\" (p.\u00a0XXXVI).\nI racconti.\nL'opera \u00e8 stata disposta in sei parti, che scorrono, in modo non strettamente cronologico, attraverso le varie fasi della detenzione e liberazione del protagonista, narrando talvolta vicende di altri personaggi in modo del tutto indipendente: \"I racconti di Kolyma, La riva sinistra, Il virtuoso del badile, Scene di vita criminale, La resurrezione del larice, Il guanto ovvero KR.\"\n\"Nella neve\", il primo dei racconti, descrive come viene faticosamente aperta una strada sulla neve vergine. Bisogna scegliere un punto di riferimento, e ognuno degli uomini assegnati che deve tracciare la via, anche se debole e incerto, lascia comunque un segno con il piede \"su un lembo di neve vergine\" (pp.\u00a05\u20136).\nGi\u00e0 in \"I carpentieri\" S. inquadra le condizioni climatiche nella nebbia bianca invernale della Kolyma, le cui temperature sono riconosciute dai vecchi detenuti senza termometro: \"... se c'\u00e8 una nebbia gelata, fuori fa meno quaranta; se l'aria esce con rumore del naso, ma non si fa ancora fatica a respirare, vuol dire che siamo a meno quarantacinque; se la respirazione \u00e8 rumorosa e si avverte affanno, allora meno cinquanta. Sotto i meno cinquantacinque, lo sputo gela in volo\" (p.\u00a017).\nIl pericolo e il tormento non \u00e8 dato solo dalle condizioni detentive imposte dal sistema, ma soprattutto dall'azione violenta e criminosa all'interno del campo dei \"blatnye\", i criminali comuni, tollerata dalle autorit\u00e0; essi la esercitano sui detenuti politici, che hanno soprannominato \"fraery\", \"fessi\", per la loro inevitabile passivit\u00e0 di fronte alle loro umilianti prepotenze (che potevano anche arrivare a ferimenti gravi, a torture e all'omicidio di chi non accettava la loro \"zakon\", legge non scritta).\nIn \"Sulla parola\" un compagno del protagonista viene ucciso perch\u00e9 rifiuta di consegnare ai delinquenti un maglione a cui \u00e8 particolarmente affezionato (inviatogli in dono la moglie); in \"Il pacco da casa\" il protagonista (Krist, dal nome non casuale, che parla spesso in prima persona) descrive la cinica e divertita indifferenza dei detenuti della sua camerata quando viene colpito alla testa dai \"blatnye\", per impossessarsi del pane e burro che ha ricavato dalla vendita del pacco dono inviatogli dalla moglie.\n\u00c8 stata giustamente rilevata la particolare attenzione di S. per il dolore degli animali, in linea con l'identica sensibilit\u00e0 dostoevskiana de Delitto e castigo e I fratelli Karamazov. In \"Lo scoiattolo\" viene descritta l'atroce fuga di questa piccola e fragile creatura, che non riesce a riguadagnare la foresta e finisce scannata a bastonate dalla folla senza un motivo; l'animaletto \u00e8 una evidente metafora del destino dell'uomo.\nIn \"Occhi coraggiosi\" la spietata malvagit\u00e0 di un geologo si scatena contro una donnola sul punto di partorire; la creatura mostra di non temere l'uomo, e lo guarda come se lo rimproverasse dell'atto di volerle togliere la vita proprio nel momento in cui lei cerca di darla ai suoi piccoli: \"\"Una zampa posteriore della donnola gravida era stata strappata via dallo sparo ed essa si trascinava dietro la poltiglia sanguinolenta dei suoi piccoli non ancora nati, che avrebbero potuto nascere da l\u00ec a un'ora...\".\nIn \"Lida\", Krist, ormai detenuto-infermiere (dunque \"privilegiato\" nelle sue possibilit\u00e0 di sopravvivenza alla Kolyma, un po' come il protagonista di Sol\u017eenicyn ne \"Il primo cerchio\"), vive un raro momento di generosa solidariet\u00e0 nei suoi confronti. L'impiegata Lida, che egli in precedenza aveva aiutato a salvarsi dalle attenzioni di un carceriere, senza neppure poterglielo dire se non con uno sguardo, cancella illegalmente la \"T\" che indica nei documenti l'antica attivit\u00e0 controrivoluzionaria trockista di Krist, consentendogli di non avere rinnovata \"a vita\" la condanna e di poter sperare a breve nella liberazione: \"Krist non disse a Lida neppure una parola di ringraziamento. N\u00e9 lei ci contava. Per una cosa del genere non si dice grazie, non \u00e8 la parola adatta\". \nIl tema viene ripreso in \"Il domino\" in cui viene invitato ad una partita da un dottore; accetta senza entusiasmo per poi scoprire con sollievo che per entrambi si trattava di un piccolo pretesto per entrare in contatto e per S. di beneficiare della benevolenza del medico.\nIn alcuni rari casi narra per esteso facendo lunghe descrizioni, talvolta non seguendo una cronologia rigorosa, specifiche condizioni tipiche e/o ricorrenti - \"La quarantena dei malati di tifo\", \"Il procuratore verde\" (come venivano definite le fughe) - o vicende prolungate: \"I corsi\", in cui narra del suo inquadramento tra gli infermieri.\nFortuna dell'opera.\nOltre a Irina Sirotinskaja, la pi\u00f9 importante amica e studiosa dei \"racconti\" di \u0160., notevole \u00e8 l'intervento critico di Primo Levi, tra i primi a commentare il capolavoro, che per\u00f2 non riesce ad andare oltre una \"commozione e simpatia\" per le pagine dello scrittore. Piero Sinatti, uno dei pi\u00f9 importanti traduttori e scopritori italiani dello scrittore russo, va oltre il semplice confronto tra campo concentrazionario nazista e sovietico di commentatori precedenti e storicizza approfonditamente gli eventi romanzeschi dei racconti, rileggendoli sul solco dell'eredit\u00e0 dostoevskiana di \"Memorie dalla casa dei morti\"."}
{"id": "1998672", "revid": "486946", "url": "https://it.wikipedia.org/wiki?curid=1998672", "title": "Supporto aerotattico", "text": ""}
{"id": "1998676", "revid": "536159", "url": "https://it.wikipedia.org/wiki?curid=1998676", "title": "Pista ciclabile Grosseto-Ponte Tura", "text": ""}
{"id": "1998685", "revid": "767487", "url": "https://it.wikipedia.org/wiki?curid=1998685", "title": "Io non vedo, tu non parli, lui non sente", "text": "Io non vedo, tu non parli, lui non sente \u00e8 un film del 1971 diretto da Mario Camerini al suo penultimo film. Si tratta del remake del film \"Crimen\", diretto dallo stesso Camerini nel 1960 ed interpretato da Alberto Sordi, Nino Manfredi, Vittorio Gassman, Silvana Mangano e Franca Valeri."}
{"id": "1998691", "revid": "161374", "url": "https://it.wikipedia.org/wiki?curid=1998691", "title": "Chiesa di Sant'Andrea (Malegno)", "text": ""}
{"id": "1998695", "revid": "54253", "url": "https://it.wikipedia.org/wiki?curid=1998695", "title": "Enhancer trap", "text": "L'enhancer trap \u00e8 una tecnica di laboratorio di genetica e fa parte delle tecniche di Trap mutagenesis (di cui fanno parte la gene trap e il promoter trap). Tale tecnica \u00e8 utile a \"pescare\" sequenze regolative in una sequenza di DNA. L'enhancer trap \u00e8 un costrutto che prende il nome di vettore nel quale \u00e8 presente un gene reporter il quale verr\u00e0 espresso soltanto se il vettore andr\u00e0 ad inserirsi nelle adiacenze della sequenza di DNA che si decide di \"intrappolare\". Lo scopo dell'esperimento non \u00e8 quello di catturare un enhancer particolare, ma si vuole trovare un qualsiasi enhancer; la tecnica dell'enhancer trap \u00e8 molto pi\u00f9 efficiente della promoter trap in quanto gli enhancer funzionano anche bidirezionalmente e a distanza.\nDescrizione della tecnica.\nIl costrutto che viene impiegato \u00e8 in genere formato: da un promotore minimo che non consente un'espressione rilevabile del gene reporter (che pu\u00f2 essere lac Z oppure GFP (il gene reporter \u00e8 posto all'estremit\u00e0 del costrutto per renderlo il pi\u00f9 sensibile possibile quando si trova nelle vicinanze di un enhancer; non viene mai posizionato al centro)), le estremit\u00e0 del costrutto sono le estremit\u00e0 di un elemento trasponibile le quali evitano che il costrutto si spezzi a seguito dell'inserzione. Il costrutto si inserisce dalle sue estremit\u00e0 cos\u00ec come accade per i retrovirus. Questa inserzione che avviene in modo casuale pu\u00f2 far esprimere o meno il gene reporter a seconda che questo si \u00e8 inserito in prossimit\u00e0 di un enhancer. Quando avviene l'espressione del gene reporter si ha la chiave di accesso per accedere sia alle sequenze regolative che al gene che quelle sequenze regolano. Essendo il costrutto del gene reporter identificabile con una sonda, basta muoversi a destra e a sinistra per trovare, con opportuni studi delle ORF e analisi di siti di binding di proteine regolative, gli enhancer e i geni d'interesse. Avendo identificato il tratto di DNA che funziona da enhancer, \u00e8 poi possibile recuperarlo clonandolo immediatamente con la tecnica del Plasmid Rescue."}
{"id": "1998697", "revid": "287204", "url": "https://it.wikipedia.org/wiki?curid=1998697", "title": "Tuni", "text": "Tuni \u00e8 una suddivisione dell'India, classificata come \"municipality\", di 50.217 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 17\u00b0 21' 0 N e 82\u00b0 32' 60 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Tuni assommava a 50.217 persone, delle quali 24.83 maschi e 25.387 femmine. I bambini di et\u00e0 inferiore o uguale ai sei anni assommavano a 5.801, dei quali 2.826 maschi e 2.975 femmine. Infine, coloro che erano in grado di saper almeno leggere e scrivere erano 31.923, dei quali 17.125 maschi e 14.798 femmine."}
{"id": "1998701", "revid": "767487", "url": "https://it.wikipedia.org/wiki?curid=1998701", "title": "Un amore in prima classe", "text": "Un amore in prima classe \u00e8 un film del 1980 diretto da Salvatore Samperi. \u00c8 l'ultimo film in cui compare l'attore Memmo Carotenuto.\nTrama.\nCarmelo \u00e8 un ragazzo padre che intraprende un lungo viaggio in treno assieme al figlioletto Malcom, bambino tutt'altro che tranquillo. Sulla carrozza, situata in prima classe, i due incontreranno una giovane paleontologa che, ben presto, inizia a flirtare con Carmelo."}
{"id": "1998703", "revid": "536159", "url": "https://it.wikipedia.org/wiki?curid=1998703", "title": "Pista ciclabile Marina di Grosseto-Principina a Mare", "text": ""}
{"id": "1998704", "revid": "287204", "url": "https://it.wikipedia.org/wiki?curid=1998704", "title": "Tirupati (NMA)", "text": " \nTirupati (NMA) \u00e8 una suddivisione dell'India, classificata come \"census town\", di 25.670 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone). L'acronimo NMA sta per \"Non Municipal Area\" (\"area non municipale\").\nSociet\u00e0.\nEvoluzione demografica.\nAl censimento del 2001 la popolazione di Tirupati (NMA) assommava a 25.670 persone, delle quali 12.168 maschi e 13.502 femmine. I bambini di et\u00e0 inferiore o uguale ai sei anni assommavano a 2.219, dei quali 1.155 maschi e 1.064 femmine. Infine, coloro che erano in grado di saper almeno leggere e scrivere erano 20.595, dei quali 10.196 maschi e 10.399 femmine."}
{"id": "1998706", "revid": "110157", "url": "https://it.wikipedia.org/wiki?curid=1998706", "title": "Re\u017e (citt\u00e0)", "text": "Re\u017e \u00e8 una citt\u00e0 della Russia estremo orientale (Oblast' di Sverdlovsk), situata sul fiume omonimo, 83\u00a0km a nordest del capoluogo Ekaterinburg; dal punto di vista amministrativo, dipende direttamente dalla oblast' ed \u00e8 capoluogo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1998708", "revid": "2121138", "url": "https://it.wikipedia.org/wiki?curid=1998708", "title": "Tirumala", "text": "Tirumala \u00e8 una suddivisione dell'India, classificata come \"census town\", di 17.789 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone). Qui si trova il Tempio di Venkateswara.\nGeografia fisica.\nLa citt\u00e0 \u00e8 situata a 13\u00b0 40' 60 N e 79\u00b0 20' 60 E e ha un'altitudine di 869 .\nSociet\u00e0.\nEvoluzione demografica.\nAl censimento del 2001 la popolazione di Tirumala assommava a 17.789 persone, delle quali 9.220 maschi e 8.569 femmine. I bambini di et\u00e0 inferiore o uguale ai sei anni assommavano a 1.975, dei quali 1.021 maschi e 954 femmine. Infine, coloro che erano in grado di saper almeno leggere e scrivere erano 12.951, dei quali 7.395 maschi e 5.556 femmine."}
{"id": "1998709", "revid": "106456", "url": "https://it.wikipedia.org/wiki?curid=1998709", "title": "Fronda dei principi", "text": ""}
{"id": "1998710", "revid": "80339", "url": "https://it.wikipedia.org/wiki?curid=1998710", "title": "Rezh", "text": ""}
{"id": "1998711", "revid": "287204", "url": "https://it.wikipedia.org/wiki?curid=1998711", "title": "Tiruchanur", "text": " \nTiruchanur \u00e8 una suddivisione dell'India, classificata come \"census town\", di 12.486 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Tiruchanur assommava a 12.486 persone, delle quali 6.175 maschi e 6.311 femmine. I bambini di et\u00e0 inferiore o uguale ai sei anni assommavano a 1.353, dei quali 684 maschi e 669 femmine. Infine, coloro che erano in grado di saper almeno leggere e scrivere erano 8.557, dei quali 4.612 maschi e 3.945 femmine."}
{"id": "1998713", "revid": "287204", "url": "https://it.wikipedia.org/wiki?curid=1998713", "title": "Tenali", "text": "Tenali \u00e8 una suddivisione dell'India, classificata come \"municipality\", di 149.839 abitanti, situata nel distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 15' 0 N e 80\u00b0 34' 60 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Tenali assommava a 149.839 persone, delle quali 74.868 maschi e 74.971 femmine. I bambini di et\u00e0 inferiore o uguale ai sei anni assommavano a 14.937, dei quali 7.515 maschi e 7.422 femmine. Infine, coloro che erano in grado di saper almeno leggere e scrivere erano 99.950, dei quali 53.957 maschi e 45.993 femmine."}
{"id": "1998719", "revid": "767487", "url": "https://it.wikipedia.org/wiki?curid=1998719", "title": "Odio le bionde", "text": "Odio le bionde \u00e8 un film del 1980 diretto da Giorgio Capitani.\nTrama.\nEmilio Serrantoni \u00e8 uno spiantato scrittore di romanzi gialli. Donald, un suo collega, diventa un affermato scrittore grazie alla pubblicazione a suo nome dei romanzi scritti da Emilio. Non tollerando pi\u00f9 la situazione, Emilio si presenta dall'agente letterario di Donald, all'oscuro di tutto, chiedendogli di pubblicare i suoi manoscritti a suo nome. L'agente, preoccupato per la carriera del suo cliente, mette subito Emilio in cattiva luce.\nA complicare la vita di Emilio entrano in scena anche due ladri: Angelica e Serge. I due malviventi escogitano un piano per un furto ai danni di Donald. Emilio, intanto, deve descrivere nel romanzo i dettagli su un sistema d'allarme e Donald, per non perdere altro tempo, gli descrive quello della sua villa. Angelica e Serge leggono di nascosto il manoscritto e capiscono i movimenti necessari a entrare nottetempo nell'abitazione di Donald. A furto avvenuto, la refurtiva viene nascosta dai due ladri nel modesto appartamento di Emilio, perch\u00e9 credono che sia un ricettatore. Il giorno successivo, Donald si reca da Emilio, dove sono nascosti i due malviventi, che origliano i discorsi dei due, ricavando informazioni su come poter svaligiare la cassaforte.\nIn occasione della visita dell'editore, Donald organizza un ricevimento nella sua villa, dove Angelica e Serge riescono a intrufolarsi con l'inganno. Emilio, dopo essersi accorto di aver scambiato il manoscritto con la sua raccolta di poesie, gi\u00e0 consegnata all'agente letterario, \u00e8 costretto a raggiungere la villa. Durante il ricevimento, approfittando della confusione, Angelica e Serge tentano di scassinare la cassaforte, ma Emilio dopo essersene accorto, mette al sicuro i beni dell'amico. Dopo aver visto i ladri andare via, Emilio ripristina il contenuto della cassaforte, e viene sorpreso da Donald. Emilio spiega la situazione all'amico e, alla presenza dell'editore, si lascia scappare il segreto pubblicazione dei romanzi.\nDonald, sentendosi incapace di ricominciare a scrivere di suo pugno, \u00e8 deciso a tentare il suicidio, ma viene fermato da Padosky, uno scrittore con grandi potenzialit\u00e0. Incuriosito, Donald decide di servirsi di lui e presenta all'editore, che promette di pubblicarlo, il suo romanzo con il titolo \"Odio le bionde.\" Padosky per\u00f2, a differenza di Emilio, pretende la gran parte del ricavato del libro, lasciando a Donald una percentuale minima. L'editore, inoltre, convince Emilio a scrivere un suo romanzo, facendolo pubblicare a suo nome.\nRimasta nei paraggi, Angelica \u00e8 notata dall'editore, che decide di portarla via con s\u00e9; ma Emilio ferma l'automobile e la fa scendere, perch\u00e9 capisce di amarla.\nProduzione.\nNel 1979 il regista Giorgio Capitani aveva girato \"Aragosta a colazione\", film che mostra analogie con \"Odio le bionde\", a partire dal protagonista, interpretato ancora una volta da Enrico Montesano. Il ruolo di Donald in questa versione \u00e8 interpretato da Jean Rochefort, invece nel film del 1979 \u00e8 interpretato da Claude Brasseur. In entrambi i film compaiono Renato Mori e Roberto Della Casa."}
{"id": "1998721", "revid": "339392", "url": "https://it.wikipedia.org/wiki?curid=1998721", "title": "Decorazioni militari italiane", "text": ""}
{"id": "1998727", "revid": "110157", "url": "https://it.wikipedia.org/wiki?curid=1998727", "title": "Ni\u017enjaja Salda", "text": "Ni\u017enjaja Salda \u00e8 una citt\u00e0 della Russia estremo orientale (Oblast' di Sverdlovsk), situata sul fiume Salda, 205\u00a0km a nord del capoluogo Ekaterinburg; dal punto di vista amministrativo, dipende direttamente dalla oblast'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1998730", "revid": "287204", "url": "https://it.wikipedia.org/wiki?curid=1998730", "title": "Niznjaja Salda", "text": ""}
{"id": "1998731", "revid": "80339", "url": "https://it.wikipedia.org/wiki?curid=1998731", "title": "Nizhnjaja Salda", "text": ""}
{"id": "1998734", "revid": "80339", "url": "https://it.wikipedia.org/wiki?curid=1998734", "title": "Nizhnyaya Salda", "text": ""}
{"id": "1998735", "revid": "80339", "url": "https://it.wikipedia.org/wiki?curid=1998735", "title": "Niznyaya Salda", "text": ""}
{"id": "1998736", "revid": "123035616", "url": "https://it.wikipedia.org/wiki?curid=1998736", "title": "Firth of Tay", "text": "Il Firth of Tay (Gaelico Scozzese: Linne Tatha) \u00e8 un firth situato in Scozia a cavallo fra le regioni di Fife, Perth and Kinross, la regione di Dundee e Angus, nel quale si getta il maggior fiume della Scozia, il fiume Tay.\nSono due i ponti che attraversano il Firth, ossia il \"Tay Road Bridge\" e il \"Tay Rail Bridge\".\nAl suo interno presenta solo un'isola, la \"Mugdrum Island\".\nL'omonimo \"Firth of Tay\" situato in Antartide, fu scoperto nel 1892-93 dal capitano Thomas Robertson, originario di Dundee, in un'esplorazione per cacciare balene, e chiam\u00f2 l'area in onore del Firth scozzese. Inoltre chiam\u00f2 un'isola l\u00ec vicino \"Dundee Island\", sempre in onore alla citt\u00e0 che sorge sul Firth."}
{"id": "1998737", "revid": "767487", "url": "https://it.wikipedia.org/wiki?curid=1998737", "title": "Aragosta a colazione", "text": "Aragosta a colazione \u00e8 un film del 1979 diretto da Giorgio Capitani\nTrama.\nEnrico Tucci \u00e8 un uomo che nella vita ha collezionato solo fallimenti: sia sul lavoro, dove \u00e8 ad un passo dall'ennesimo licenziamento come venditore di sanitari, che nella vita privata, dove \u00e8 sposato con Matilde, cameriera in un ristorante, che lo reputa un fallito; non gli riesce nemmeno di suicidarsi n\u00e9 col gas, perch\u00e9 la bombola \u00e8 scarica, n\u00e9 buttandosi di sotto perch\u00e9 finisce su camion che trasporta materassi; totalmente diversa \u00e8 la vita di Mario Spinosi, ex calciatore ora mantenuto dalla ricca moglie Carla che con Enrico ha solo in comune il fatto di essere stati ex compagni di scuola.\nPer evitare l'ennesimo licenziamento, Enrico chiede aiuto proprio a Mario, dopo aver visto la sua foto su un giornale, che per\u00f2, approfittando della partenza della moglie, ha combinato una serata con la giovane hostess Monique e che all'inizio lo caccia via in malo modo, ma quando la moglie torna a sorpresa lo spaccia per il marito di Monique, impegnandosi ad acquistare un vasto numero di sanitari.\nPer una serie di equivoci Enrico si trover\u00e0 invitato ad una cena organizzata da Carla per convincere un importante imprenditore tedesco a firmare un contratto con lei, il cui catering \u00e8 fatto proprio dal ristorante in cui lavora Matilde; la cena va avanti tra equivoci e situazioni tragicomiche, che vedono Enrico sul punto di chiudere un affare miliardario con l'imprenditore tedesco, che crede che il \"tulipano nero\" che vende Enrico sia una rarissima specie di fiore e non una linea di sanitari. Scoperta la verit\u00e0 Enrico perde contemporaneamente lavoro e moglie, ma diventa l'amante di Carla che alla fine scoprir\u00e0 il tradimento di Mario con Monique.\nDopo un periodo di convivenza tra Enrico e Carla entrambi diventano amanti dei rispettivi consorti, senza per\u00f2 avere il coraggio di lasciarsi; alla fine sar\u00e0 Carla a prendere l'iniziativa andando a chiedere a Matilde di riprendersi il marito. L'ultimo divertente equivoco del film porta Carla, Mario e Matilde a credere che Enrico stia di nuovo tentando il suicidio, in realt\u00e0 si sta solo nascondendo da Carla per paura di affrontarla; per convincere Enrico a non buttarsi di sotto Mario e Carla promettono vari regali, Enrico alla fine cade di sotto, ma anche stavolta si salva rimbalzando sul solito camion che trasporta materassi.\nCuriosit\u00e0.\nLa trama del film presenta delle similitudini con \"Odio le bionde\" girato nel 1980 dallo stesso Giorgio Capitani. Il protagonista anche in quel film \u00e8 Enrico Montesano, mentre il co-protagonista, che in questo film \u00e8 Claude Brasseur, nel film in questione \u00e8 interpretato da Jean Rochefort.\nSempre questo film ha delle similitudini con \"Quando la coppia scoppia\" girato nel 1981 da Steno e sempre con Enrico Montesano e Claude Brasseur."}
{"id": "1998739", "revid": "287204", "url": "https://it.wikipedia.org/wiki?curid=1998739", "title": "Kalooki Nights", "text": "Kalooki Nights \u00e8 un romanzo di Howard Jacobson del 2006.\nTrama.\nIl romanzo narra di Max Glickman, ebreo di famiglia non praticante, cresciuto a Manchester negli anni cinquanta. Suo padre \u00e8 un ex-pugile e sua madre passa il tempo a giocare a ramino (o meglio, alla sua versione ebraica, il \"kalooki\", da cui il titolo). Max \u00e8 un fumettista che crea drammatiche storie sulla sofferenza degli ebrei, sebbene si sia da tempo estraniato dalla sua religione e sposato con (diverse) cristiane. La vita di Max \u00e8 comunque stracolma di stereotipi ebraici e tradizioni ortodosse. Il suo amico d'infanzia, Manny, proviene infatti da una infelice famiglia ebraico-ortodossa e in passato fu condannato e imprigionato per aver ucciso i propri genitori. Poich\u00e9 Manny deve essere presto liberato dal carcere, avendo scontato la relativa pena, un canale televisivo convince Max a ristabilire i vecchi rapporti di amicizia e produrre un documentario su di lui. Mentre Max assiste Manny a riesaminare il suo passato e le motivazioni delle sue azioni omicide, l'Olocausto viene a dominare la base della ricerca e Max gradualmente rientra in quella fede contro la quale si era tanto ribellato."}
{"id": "1998743", "revid": "1418004", "url": "https://it.wikipedia.org/wiki?curid=1998743", "title": "DOA (scrittore)", "text": "Nonostante l'anonimato viene definito come: \nNel 2007 il suo romanzo \"Citoyens clandestins\" \u00e8 stato insignito del \"Grand prix de litt\u00e9rature polici\u00e8re\" per il miglior romanzo poliziesco francese dell'anno."}
{"id": "1998744", "revid": "767487", "url": "https://it.wikipedia.org/wiki?curid=1998744", "title": "Tutto suo padre", "text": "Tutto suo padre \u00e8 un film del 1978 diretto da Maurizio Lucidi.\nTrama.\nUn giovane pizzaiolo romano riceve dalla madre, che si trova in punto di morte, una notizia sconvolgente: egli \u00e8 il figlio naturale di Adolf Hitler, concepito durante una scappatella tra il F\u00fchrer e la signora durante la visita che il dittatore tedesco fece in Italia nel 1938. Dopo averlo scoperto, un gruppo neonazista tedesco lo rieduca opportunamente per fargli seguire le orme del padre: Adolfo viene condotto in un castello tedesco, dove si cerca in tutti i modi di insegnargli la lingua e la retorica del celebre genitore.\nTuttavia, egli si dimostra assolutamente inadatto a questo nuovo ruolo. A furia di insistere, il gruppo neonazista lo convince a tenere un discorso pubblico, ma nell'occasione Adolfo commette una serie di \"gaffe\" (tra le altre cose, all'inizio mima i gesti e la voce di Mussolini) e, come se non bastasse, lancia una serie di accuse - anche sessuali - contro Hitler. Tornato in Italia, riprende la professione di pizzaiolo; leggendo una rivista, apprende che uno storico statunitense ha appurato l'impotenza di Hitler e si rallegra di questa mancata paternit\u00e0."}
{"id": "1998751", "revid": "1310927", "url": "https://it.wikipedia.org/wiki?curid=1998751", "title": "Club Deportivo Tiburones Rojos de Veracruz", "text": "Il Club Deportivo Tiburones Rojos de Veracruz, \u00e8 stata una societ\u00e0 calcistica messicana, con sede a Veracruz.\nStoria.\nFondato nell'aprile del 1943, ha vinto due campionati nazionali e una coppa messicana. \u00c8 retrocesso al termine del campionato di Clausura 2008, nel quale si \u00e8 classificato sedicesimo. Dopo essere fallita nel 2011 per problemi finanziari, nel 2013 torna in prima divisione grazie al club , che aveva conseguito sul campo la promozione ma che, dato lo stadio troppo ridotto per la prima serie, aveva deciso di cambiare la sede da a Veracruz, cambiando anche il nome della squadra in \"Tiburones Rojos de Veracruz\".\nNel settembre 2019, al termine di una lunga serie di 41 partite senza ottenere successi, emersero i primi problemi di mancato pagamento degli stipendi ai calciatori. In occasione della sfida con il del 18 ottobre persa per 3-1, i giocatori protestarono in campo rimanendo volontariamente fermi mentre gli avversari segnavano indisturbati. Questa serie di eventi port\u00f2 la federazione messicana ad escludere la squadra dal campionato, ponendo di fatto fine alla storia del club. I giocatori furono svincolati mentre tutte le filiali compresa la squadra femminile cessarono di esistere."}
{"id": "1998753", "revid": "6923", "url": "https://it.wikipedia.org/wiki?curid=1998753", "title": "FA Cup 1926-1927", "text": "La FA Cup 1926-1927 \u00e8 stata la cinquantaduesima edizione della competizione calcistica pi\u00f9 antica del mondo. \u00c8 stata vinta dal nella finale contro l'.\nCalendario.\nIl torneo principale \u00e8 preceduto da due turni preliminari e quattro turni di qualificazione. I club di First Division entrano nella competizione a partire dal terzo turno.\nIn caso di pareggio dopo i novanta minuti, \u00e8 prevista la ripetizione della gara, invertendo il campo. In caso di ulteriore pareggio si procede con altre ripetizioni, in campo neutro, fin quando una squadra non risulti vincitrice.\nLe semifinali e la finale si disputano tutte in campo neutro.\nPrimo turno.\nAccedono al primo turno i 40 club di Third Division e i 25 delle serie dilettantistiche che hanno superato i turni di qualificazione. Due squadre di Third Division, e , furono sorteggiate per entrare al Terzo turno, mentre altre due, e , non parteciparono alla competizione. Per avere in totale 38 partite furono sorteggiate per entrare in questo turno anche due squadre di Second Division ( e ), otto squadre delle serie dilettantistiche (Clapton, , , , Northfleet United, , , ) e una squadra amatoriale, il .\nTerzo turno.\n42 delle 44 squadre di First e Second Division entrarono nel sorteggio di questo turno, insieme al e al della terza serie e al , squadra amatoriale."}
{"id": "1998756", "revid": "179980", "url": "https://it.wikipedia.org/wiki?curid=1998756", "title": "CD Veracruz", "text": ""}
{"id": "1998758", "revid": "179980", "url": "https://it.wikipedia.org/wiki?curid=1998758", "title": "Tiburones Rojos de Veracruz", "text": ""}
{"id": "1998762", "revid": "287204", "url": "https://it.wikipedia.org/wiki?curid=1998762", "title": "Tandur", "text": "Tandur \u00e8 una suddivisione dell'India, classificata come \"municipality\", di 57.943 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 17\u00b0 13' 60 N e 77\u00b0 34' 60 E e ha un'altitudine di 449 .\nSociet\u00e0.\nEvoluzione demografica.\nAl censimento del 2001 la popolazione di Tandur assommava a 57.943 persone, delle quali 29.598 maschi e 28.345 femmine. I bambini di et\u00e0 inferiore o uguale ai sei anni assommavano a 8.504, dei quali 4.329 maschi e 4.175 femmine. Infine, coloro che erano in grado di saper almeno leggere e scrivere erano 34.650, dei quali 19.923 maschi e 14.727 femmine."}
{"id": "1998764", "revid": "767487", "url": "https://it.wikipedia.org/wiki?curid=1998764", "title": "Dundee Law", "text": "Il Dundee Law \u00e8 un'area collinare situata al centro di Dundee, in Scozia. L'area \u00e8 soprattutto nota per il colle, che d\u00e0 il nome all'intera zona.\nL'area detta \"Law\", comunque, comprende una significativa parte della citt\u00e0 anche all'infuori della collina.\nGeologia.\nIl Law, che prende il suo nome dal gaelico \"hl\u0101w\", termine che indica una \"collina\" o pi\u00f9 probabilmente, dall'Anglo-Sassone. Il termine indica una collina nata con il basalto creato dalla lava di un antico vulcano, ormai estinto. Azioni da parte di un antico ghiacciaio hanno dapprima eroso la collina e successivamente con i detriti formato una morena. Dalla pendenza della collina si pu\u00f2 intuire che il ghiacciaio proveniva da settentrione. La cima della collina \u00e8 situata a 174 metri sul livello del mare.\nStoria.\n Alcuni ritrovamenti archeologici di sepolture ci hanno permesso di capire che qui vi erano insediamenti umani gi\u00e0 3.500 anni fa. Durante l'et\u00e0 del ferro si trovava un insediamento del popolo dei Pitti. Inoltre furono trovate vettovaglie risalenti al periodo dell'Impero Romano, suggerendo che qui vi fosse un avamposto militare del I secolo.\nQui sorge un memoriale in onore ai caduti di entrambe le guerre mondiali. Negli anni dal 1992 al 1994, la costruzione fu aggiornata grazie al contributo del comune di Dundee e dell'impresa scozzese \"Tayside\", con ulteriori fondi da parte della Commissione europea per lo sviluppo regionale. Il memoriale \u00e8 una pietra con una fiamma alla sommit\u00e0, e alla base riporta alcune date significative: il 25 settembre (in memoria della Battaglia di Loos - dove molti soldati del reggimento \"Black Watch\" persero la vita), il 24 ottobre (Giornata delle Nazioni Unite), l'11 novembre \"(Giorno dell'armistizio)\" e la \"Domenica delle Rimembranze\"."}
{"id": "1998768", "revid": "287204", "url": "https://it.wikipedia.org/wiki?curid=1998768", "title": "Volejbol'nyj klub Dinamo Moskva", "text": "La Volejbol'nyj klub Dinamo Moskva (in russo \u0432\u043e\u043b\u0435\u0439\u0431\u043e\u043b\u044c\u043d\u044b\u0439 \u043a\u043b\u0443\u0431 \u0414\u0438\u043d\u0430\u043c\u043e \u041c\u043e\u0441\u043a\u0432\u0430) \u00e8 una societ\u00e0 pallavolistica russa, con sede nella capitale Mosca. Fa parte della polisportiva Dinamo Mosca.\nStoria.\nLa societ\u00e0 \u00e8 stata fondata nel 1926, ma ha cessato di esistere nel 1994 dopo numerosi successi nel campionato pallavolistico dell'Unione Sovietica. \u00c8 stata rifondata nel 2000, arrivando in pochi anni ai vertici del campionato russo.\nIn campo europeo la formazione pu\u00f2 vantare diverse apparizioni in Champions League, competizione nella quale il miglior risultato \u00e8 il secondo posto nell'edizione 2009-2010 (sconfitta in finale contro la ).\nNel 1985 conquist\u00f2 la Coppa delle Coppe, battendo in finale il ."}
{"id": "1998773", "revid": "287204", "url": "https://it.wikipedia.org/wiki?curid=1998773", "title": "Tanuku", "text": "Tanuku \u00e8 una suddivisione dell'India, classificata come \"municipality\", di 66.779 abitanti, situata nel distretto del Godavari Occidentale, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 45' 0 N e 81\u00b0 42' 0 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Tanuku assommava a 66.779 persone, delle quali 33.164 maschi e 33.615 femmine. I bambini di et\u00e0 inferiore o uguale ai sei anni assommavano a 7.084, dei quali 3.618 maschi e 3.466 femmine. Infine, coloro che erano in grado di saper almeno leggere e scrivere erano 50.099, dei quali 25.848 maschi e 24.251 femmine."}
{"id": "1998782", "revid": "287204", "url": "https://it.wikipedia.org/wiki?curid=1998782", "title": "Thallapalle", "text": " \nThallapalle \u00e8 una suddivisione dell'India, classificata come \"census town\", di 10.937 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Thallapalle assommava a 10.937 persone, delle quali 5.638 maschi e 5.299 femmine. I bambini di et\u00e0 inferiore o uguale ai sei anni assommavano a 1.220, dei quali 641 maschi e 579 femmine. Infine, coloro che erano in grado di saper almeno leggere e scrivere erano 6.074, dei quali 3.558 maschi e 2.516 femmine."}
{"id": "1998784", "revid": "287204", "url": "https://it.wikipedia.org/wiki?curid=1998784", "title": "Tadpatri", "text": "Tadpatri \u00e8 una suddivisione dell'India, classificata come \"municipality\", di 86.641 abitanti, situata nel distretto di Anantapur, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 55' 0 N e 78\u00b0 1' 0 E e ha un'altitudine di 222 .\nSociet\u00e0.\nEvoluzione demografica.\nAl censimento del 2001 la popolazione di Tadpatri assommava a 86.641 persone, delle quali 43.947 maschi e 42.694 femmine. I bambini di et\u00e0 inferiore o uguale ai sei anni assommavano a 11.286, dei quali 5.819 maschi e 5.467 femmine. Infine, coloro che erano in grado di saper almeno leggere e scrivere erano 48.318, dei quali 29.382 maschi e 18.936 femmine."}
{"id": "1998786", "revid": "767487", "url": "https://it.wikipedia.org/wiki?curid=1998786", "title": "Pero me acuerdo de t\u00ed", "text": "Pero me acuerdo de t\u00ed (in italiano: \"Per\u00f2 mi ricordo di te\") \u00e8 il primo singolo ad essere estratto dall'album di debutto in lingua spagnola di Christina Aguilera, \"Mi reflejo\", scritto e prototto da Rudy P\u00e9rez.\nPubblicato nel 2000, il singolo non riusc\u00ec ad entrare nella \"Billboard\" Hot 100 dato che difficilmente le canzoni non in lingua inglese riescono ad entrare nella Hot 100. Rimane una scelta del tutto incomprensibile il perch\u00e9 non fu scelto come primo singolo per lanciare la Aguilera sul mercato spagnolo, un brano il cui successo era gi\u00e0 stato testato nel mercato internazionale, come \"Genio atrapado\", \"Por siempre t\u00fa\", o \"Ven conmigo (Solamente t\u00fa)\",\nIl brano \u00e8 principalmente conosciuto per essere il primo di Christina Aguilera, concepito direttamente in spagnolo, e non l'adattamento in spagnolo di un brano in inglese. Il brano ha ricevuto una nomination ai Latin Grammy nel 2001 come \"disco dell'anno\"."}
{"id": "1998787", "revid": "287204", "url": "https://it.wikipedia.org/wiki?curid=1998787", "title": "Tadepalligudem", "text": "Tadepalligudem \u00e8 una suddivisione dell'India, classificata come \"municipality\", di 102.303 abitanti, situata nel distretto del Godavari Occidentale, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 49' 60 N e 81\u00b0 30' 0 E e ha un'altitudine di 34 .\nSociet\u00e0.\nEvoluzione demografica.\nAl censimento del 2001 la popolazione di Tadepalligudem assommava a 102.303 persone, delle quali 50.476 maschi e 51.827 femmine. I bambini di et\u00e0 inferiore o uguale ai sei anni assommavano a 10.210, dei quali 5.286 maschi e 4.924 femmine. Infine, coloro che erano in grado di saper almeno leggere e scrivere erano 66.477, dei quali 34.921 maschi e 31.556 femmine."}
{"id": "1998788", "revid": "287204", "url": "https://it.wikipedia.org/wiki?curid=1998788", "title": "Teegalapahad", "text": " \nTeegalapahad \u00e8 una suddivisione dell'India, classificata come \"census town\", di 33.070 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Teegalapahad assommava a 33.070 persone, delle quali 17.007 maschi e 16.063 femmine. I bambini di et\u00e0 inferiore o uguale ai sei anni assommavano a 3.636, dei quali 1.858 maschi e 1.778 femmine. Infine, coloro che erano in grado di saper almeno leggere e scrivere erano 21.053, dei quali 12.156 maschi e 8.897 femmine."}
{"id": "1998791", "revid": "767487", "url": "https://it.wikipedia.org/wiki?curid=1998791", "title": "The Light (Spock's Beard)", "text": "The Light \u00e8 l'album di debutto della progressive rock band statunitense Spock's Beard, ed \u00e8 stato pubblicato nel 1995.\nIl disco \u00e8 da molti considerato il miglior lavoro della band, e rappresenta il primo lavoro di stile progressive composto da Neal Morse. Fu scritto a cavallo tra il 1990 e il 1991, ma registrato e pubblicato solamente qualche anno dopo.\nLa versione europea e statunitense del disco hanno due differenti copertine. L'album \u00e8 stato ristampato dalla Inside Out Music nel 2004 con una traccia bonus."}
{"id": "1998792", "revid": "1573940", "url": "https://it.wikipedia.org/wiki?curid=1998792", "title": "Stato di Jin (Corea)", "text": "Lo Stato di Jin fu uno Stato dell'et\u00e0 del ferro che occupava la parte meridionale della Corea durante il II ed il III secolo a.C. Confinava a nord con il regno di Gojoseon. La capitale era a sud del fiume Han. Questo Stato precedette le confederazioni Samhan, ognuna delle quali rivendicava per s\u00e9 la successione dallo Stato di Jin.\nNome.\n\"Jin\" \u00e8 la romanizzazione riveduta del coreano \uc9c4, originariamente scritto \u8fb0 in caratteri cinesi coreani (hanja). La pronuncia di tale carattere in cinese antico \u00e8 stato ricostruita come /*[d]\u0259r/ e in origine si riferiva al quinto ramo terrestre degli zodiaci cinese e coreano, una divisione dell'orbita di Giove identificato col drago. Questo a sua volta era connesso a una rotta navale di 120\u00b0 (fra ESE e SE) ma anche a un periodo di due ore fra le 7 e le 9 del mattino, portandolo ad essere associato all'alba e alla direzione a est.\nStoria.\nNon \u00e8 chiaro quanto fosse organizzato lo Stato di Jin; probabilmente era una federazione di staterelli come Samhan in epoca successiva. Essendo in grado di competere con Wiman Joseon e di inviare ambasciate alla corte cinese della dinastia Han, c'era probabilmente una qualche forma di autorit\u00e0 centrale stabile. Lo storico Lee Ki-baek, in \"A new history of Korea\" del 1984, suggerisce che il tentativo dello Stato di aprire contatti diretti indichi \"un forte desiderio da parte di Chin [Jin] di beneficiare della cultura cinese dei metalli.\" Tuttavia, Wiman Joseon imped\u00ec per molto tempo contatti diretti tra Jin e la Cina.\n\u00c8 riportato che re Jun di Gojoseon scapp\u00f2 a Jin dopo che re Wiman si impossess\u00f2 del trono e fond\u00f2 Wiman Joseon. Taluni credono che le menzioni cinesi a Gaeguk o Gaemaguk (\u84cb\u99ac\u570b, Regno dei cavalli corazzati) si riferisca a Jin; Goguryeo avrebbe inoltre conquistato \"Gaemaguk\" nel 26, ma potrebbe riferirsi ad una trib\u00f9 diversa nella Corea settentrionale.\nLe fonti sono contraddittorie sulla caduta di Jin: sarebbe diventato la confederazione Jinhan, oppure sarebbe stato inglobato in Samhan. Reperti archeologici sono stati invece ritrovati nel territorio della successiva confederazione Mahan.\nLo storico e politico nazionalista Shin Chaeho, nel suo trattato \"Joseon Sanggosa\", scritto nel 1931, sostiene tuttavia che lo Stato di Jin corrisponda ai Tre stati confederati di Gojoseon, ovvero una delle confederazioni storicamente riconosciute dello Stato di Gojoseon.\nArcheologia.\nArcheologicamente, Jin viene comunemente identificato con la cultura coreana dei pugnali di bronzo, sviluppatasi nel tardo primo millennio a.C. I reperti pi\u00f9 abbondanti di questa cultura sono stati ritrovati nella Corea sudoccidentale, nelle regioni di Chungcheong e Jeolla, ma anche in tutta la Corea meridionale e nel Ky\u016bsh\u016b, dove i manufatti furono esportati al popolo Yayoi.\nEredit\u00e0.\nJin fu seguito dalla confederazione Samhan: Mahan, Jinhan e Byeonhan. Il testo storico cinese \"Cronache dei Tre Regni\" scrive che Jinhan fu l'erede dello Stato di Jin, mentre il \"Libro degli Han posteriori\" sostiene che i tre stati facessero parte di Jin insieme ad altri, per un totale di 78.\nIl nome \"Jin\" continu\u00f2 ad essere usato nel nome di Jinhan e in quello di \"Byeonjin\", altro nome di Byeonhan. Inoltre, per alcuni tempi il capo di Mahan continu\u00f2 a chiamarsi \"re Jin\", affermando la propria supremazia nominale su tutte le trib\u00f9 di Samhan."}
{"id": "1998799", "revid": "767487", "url": "https://it.wikipedia.org/wiki?curid=1998799", "title": "Ivie Anderson", "text": "Formazione.\nLa sua formazione canora ebbe inizio quando, da bambina frequent\u00f2 una scuola conventuale. In seguito frequent\u00f2 per due anni canto a Washington, DC.\nImportanti per la sua formazione e l'acquisizione di esperienza sono le sue prime esibizioni nei Nightclub californiani, i suoi primi show e le prime tourn\u00e9e, che ebbero luogo negli Stati Uniti e in Australia fino al 1930, dove collabor\u00f2 con gruppi diversi.\nCarriera.\nTra il 1930 e il febbraio del 1931 prese parte allo show del \"Grand Terrace Cafe\" di Chicago.\nFino al 1931 lavor\u00f2 con il pianista Earl Hines, grazie al quale Anderson ottenne un contratto con Duke Ellington. La promettente cantante lavor\u00f2 con Ellington e la sua band fino al 1942, Interpret\u00f2 famosi brani come \"In A Mellotone\", \"Troubled Waters\" (1934), \"Kissin\u00b4 My Baby Goodnight\" (1936) o \"Rocks In My Bed\" e \"I Got It Bad\" (1941). \nNel 1937 cominci\u00f2 a lavorare al film dei Fratelli Marx \"A Day at the Races\" come membro della \"Duke Ellington's Orchestra\".\nLa malattia.\nIn seguito allo svilupparsi di una forma di asma, la Anderson dovette lasciare l'orchestra di Ellington. Negli anni successivi apr\u00ec un ristorante a Los Angeles e nel 1946, prima di morire a causa della malattia, registr\u00f2 otto nuove canzoni."}
{"id": "1998801", "revid": "287204", "url": "https://it.wikipedia.org/wiki?curid=1998801", "title": "Survivor (album)", "text": ""}
{"id": "1998804", "revid": "287204", "url": "https://it.wikipedia.org/wiki?curid=1998804", "title": "Survivor (singolo)", "text": ""}
{"id": "1998806", "revid": "882198", "url": "https://it.wikipedia.org/wiki?curid=1998806", "title": "The Orchestral Tubular Bells", "text": "The Orchestral Tubular Bells \u00e8 un album dal vivo di Mike Oldfield con la Royal Philharmonic Orchestra, pubblicato nel 1975 dalla Virgin Records in formato LP, MC, Stereo8.\nIl disco.\n\"The Orchestral Tubolar Bells\" \u00e8 una versione orchestrale dell'album di Mike Oldfield \"Tubular Bells\", arrangiato da David Bedford e registrato nel mese di settembre del 1974 alla Royal Albert Hall dalla Royal Philharmonic Orchestra.\nIl concerto \u00e8 stato registrato dalla BBC. Oldfield in seguito ha sovrainciso la parte di chitarra acustica, suonandola nella cattedrale di Worcester.\nDavid Bedford ha arrangiato per orchestra sinfonica anche il secondo album di Oldfield \"Hergest Ridge\", ma la trasposizione non \u00e8 mai stata pubblicata.\nNella versione orchestrale di \"Tubular Bells\", le melodie sono le stesse di quelle della versione originale, non c'\u00e8 inoltre ad introdurre gli strumenti nel finale della prima parte, la voce del \"maestro delle cerimonie\".\nPubblicazione.\nL'album \u00e8 stato inizialmente pubblicato nei formati LP, MC, Stereo8. Nel 1986 \u00e8 stato ristampato anche in formato CD. Esistono inoltre innumerevoli ristampe sia dell'LP che del CD."}
{"id": "1998808", "revid": "277947", "url": "https://it.wikipedia.org/wiki?curid=1998808", "title": "Gilroy", "text": "Gilroy \u00e8 la pi\u00f9 meridionale delle citt\u00e0 della contea di Santa Clara, in California, Stati Uniti d'America.\nLa citt\u00e0 \u00e8 famosa per la coltivazione dell'aglio.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano Caltrain."}
{"id": "1998809", "revid": "287204", "url": "https://it.wikipedia.org/wiki?curid=1998809", "title": "Upper Sileru Project Site Camp", "text": " \nUpper Sileru Project Site Camp \u00e8 una suddivisione dell'India, classificata come \"census town\", di 4.744 abitanti, situata nel distretto di Visakhapatnam, nello stato federato dell'Andhra Pradesh. In base al numero di abitanti la citt\u00e0 rientra nella classe VI (meno di 5.000 persone).\nSociet\u00e0.\nEvoluzione demografica.\nAl censimento del 2001 la popolazione di Upper Sileru Project Site Camp assommava a 4.744 persone, delle quali 2.580 maschi e 2.164 femmine. I bambini di et\u00e0 inferiore o uguale ai sei anni assommavano a 608, dei quali 292 maschi e 316 femmine. Infine, coloro che erano in grado di saper almeno leggere e scrivere erano 2.877, dei quali 1.869 maschi e 1.008 femmine."}
{"id": "1998813", "revid": "31886", "url": "https://it.wikipedia.org/wiki?curid=1998813", "title": "The Voice Within", "text": "The Voice Within \u00e8 un brano musicale di Christina Aguilera, estratto come quinto ed ultimo singolo dall'album \"Stripped\". La canzone \u00e8 stata scritta dalla Aguilera insieme a Glen Ballard, che si \u00e8 occupato anche della produzione del singolo.\nPubblicato nel 2003, il singolo ha raggiunto la posizione 33 della \"Billboard Hot 100\", diventando l'undicesimo disco della Aguilera in top 40. Il singolo invece \u00e8 entrato nella top ten nel Regno Unito e in Australia.\nStranamente, il brano \u00e8 stato inserito soltanto come bonus track del greatest hits della Aguilera pubblicato nel 2008, \"Keeps Gettin' Better - A Decade of Hits\".\nIl video.\n\"The Voice Within\" \u00e8 principalmente conosciuto per il suo video, girato in bianco e nero e in un'unica sequenza. Il video fu nominato per tre MTV Video Music Awards nel 2004: \"miglior video femminile\", \"scelta dello spettatore\" e \"miglior fotografia\". Regista del video \u00e8 David LaChapelle. Il video si apre con un primo piano della cantante avvolta in una vestaglia e seduta su un pilastro nello scenario desolato di un deposito di materiale di scena. Christina Aguilera si fa strada correndo per altre stanze, esce dal palazzo e si distende su un letto luminoso.\nSuccesso commerciale.\nIl brano ha riscosso un discreto successo nelle classifiche di Paesi in Europa e Oceania, arrivando in top ten in pi\u00f9 Stati. Nella ARIA Charts, il singolo ha esordito alla numero 9, nella classifica redatta il 1\u00ba febbraio 2004. La settimana dopo, il singolo ha raggiunto la numero 8. Ha ceduto alla numero 9 nella terza settimana ed \u00e8 stato otto settimane nella top cinquanta. Nella Swiss Singles Chart, il singolo si \u00e8 piazzato alla numero 3 divenendo il singolo pi\u00f9 alto in questa classifica estratto da \"Stripped\", insieme a \"Dirrty\".\nIl singolo ha raggiunto la numero trentatr\u00e9 nella \"Billboard\" Hot 100, divenendo l'undicesimo singolo della cantante a piazzarsi nella top quaranta."}
{"id": "1998816", "revid": "1305772", "url": "https://it.wikipedia.org/wiki?curid=1998816", "title": "Contessa di Castiglione", "text": ""}
{"id": "1998817", "revid": "287204", "url": "https://it.wikipedia.org/wiki?curid=1998817", "title": "Uppal Kalan", "text": " \nUppal Kalan \u00e8 una suddivisione dell'India, classificata come \"municipality\", di 118.259 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Uppal Kalan assommava a 118.259 persone, delle quali 61.299 maschi e 56.960 femmine. I bambini di et\u00e0 inferiore o uguale ai sei anni assommavano a 13.683, dei quali 7.072 maschi e 6.611 femmine. Infine, coloro che erano in grado di saper almeno leggere e scrivere erano 86.399, dei quali 48.734 maschi e 37.665 femmine."}
{"id": "1998820", "revid": "287204", "url": "https://it.wikipedia.org/wiki?curid=1998820", "title": "Uravakonda", "text": "Uravakonda \u00e8 una suddivisione dell'India, classificata come \"census town\", di 31.865 abitanti, situata nel distretto di Anantapur, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 56' 60 N e 77\u00b0 16' 0 E e ha un'altitudine di 458 .\nSociet\u00e0.\nEvoluzione demografica.\nAl censimento del 2001 la popolazione di Uravakonda assommava a 31.865 persone, delle quali 16.395 maschi e 15.470 femmine. I bambini di et\u00e0 inferiore o uguale ai sei anni assommavano a 3.693, dei quali 1.907 maschi e 1.786 femmine. Infine, coloro che erano in grado di saper almeno leggere e scrivere erano 19.355, dei quali 11.621 maschi e 7.734 femmine."}
{"id": "1998822", "revid": "76963", "url": "https://it.wikipedia.org/wiki?curid=1998822", "title": "Giuseppe Preci", "text": "Montalto, chiamata anche Montalto di Zocca, \u00e8 una piccola frazione del comune di Montese sull'Appennino modenese, tanto piccola da dipendere ecclesiasticamente da Semelano, altra frazione di Montese. Tuttavia il 23 luglio 1939 l'arcivescovo di Modena, il cappuccino Giuseppe Antonio Ferdinando Bussolari, la eresse in parrocchia autonoma nominandone prevosto don Giuseppe Preci, nativo del luogo.\nPochi anni dopo il piccolo centro si trov\u00f2 direttamente coinvolto nella seconda guerra mondiale perch\u00e9 proprio su quei crinali appenninici correva la cosiddetta Linea Gotica, approntata dai tedeschi per sbarrare la strada della Val Padana all'avanzata delle truppe alleate. Dall'autunno del 1944 fino alla met\u00e0 di aprile 1945 le operazioni militari investirono la zona con cannoneggiamenti, incursioni aeree e bombardamenti pressoch\u00e9 quotidiani con il loro tragico strascico di morti e distruzioni. Don Preci si prodig\u00f2 per alleviare le sofferenze dei propri parrocchiani, ma dovette ricorrere a sua volta alla generosit\u00e0 dei fedeli perch\u00e9 si ritrov\u00f2 con la canonica praticamente distrutta: lui e la sua perpetua furono allora ospitati in casa dei coniugi Bononcini.\nAlla porta di quella casa la sera del 23 maggio 1945, a Liberazione ormai avvenuta, vennero a bussare Giuseppe Galluzzi e Ivo Zanni chiedendo che il parroco andasse a portare i conforti religiosi a un moribondo. I due riuscirono a convincere il sacerdote, piuttosto riluttante, consentendogli di farsi accompagnare dalla sua domestica, Teresa Tamburini. Il gruppo si avvi\u00f2 con il Galluzzi in testa e lo Zanni in coda ma, dopo circa trecento metri, quest'ultimo estrasse una pistola ed esplose alcuni colpi alla nuca di don Preci uccidendolo. Quindi i criminali minacciarono di morte anche la Tamburini e la seguirono ritornando alla casa, dove fecero razzia di gioielli (ex voto), calici preziosi, un ostensorio d'oro e denaro, di cui lasciarono 30.000 lire ai coniugi Bononcini e altrettanti alla Tamburini per comprarne il silenzio. La salma del parroco venne rinvenuta l'indomani mattina nei pressi della chiesa, i suoi assassini invece soltanto quattro anni dopo.\nNell'agosto del 1949, infatti, la Tamburini decise di liberarsi la coscienza e rivel\u00f2 i nomi dei responsabili dell'uccisione permettendo cos\u00ec alla questura di Modena di chiudere le indagini con l'arresto degli omicidi. Il 5 febbraio 1951 Giuseppe Galluzzi, Amilcare Lucchi e Ivo Zanni furono condannati in primo grado per omicidio premeditato alla pena di diciotto anni di reclusione. La sentenza venne confermata il 4 aprile 1952 dalla Corte d'Assise d'appello di Firenze e i successivi ricorsi degli imputati furono respinti dalla Cassazione. Va annotato che la pena di diciotto anni fu raggiunta in seguito alla concessione di generose attenuanti, che tredici anni furono subito condonati e che gli ulteriori condoni rimisero gli assassini in libert\u00e0. Nondimeno, per la prima volta in Emilia, fu riconosciuta ufficialmente la responsabilit\u00e0 di ex partigiani comunisti per l'omicidio di un sacerdote.\nL'uccisione di don Preci fu infatti uno dei numerosi episodi di violenza subiti dagli esponenti del mondo cattolico in Emilia-Romagna fra il 1945 e il 1949 e attribuiti a militanti del Partito Comunista Italiano. Nella fattispecie il movente accertato dal tribunale fu \u00abl'odio antireligioso\u00bb, unito a quello della rapina poich\u00e9 gli assassini cercavano \u00abuna forte somma di denaro incassata dal parroco per la vendita di alcuni capi di bestiame\u00bb."}
{"id": "1998832", "revid": "287204", "url": "https://it.wikipedia.org/wiki?curid=1998832", "title": "Zahirabad", "text": "Zahirabad \u00e8 una suddivisione dell'India, classificata come \"municipality\", di 44.607 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 40' 60 N e 77\u00b0 37' 0 E e ha un'altitudine di 621 .\nSociet\u00e0.\nEvoluzione demografica.\nAl censimento del 2001 la popolazione di Zahirabad assommava a 44.607 persone, delle quali 22.728 maschi e 21.879 femmine. I bambini di et\u00e0 inferiore o uguale ai sei anni assommavano a 6.965, dei quali 3.544 maschi e 3.421 femmine. Infine, coloro che erano in grado di saper almeno leggere e scrivere erano 27.782, dei quali 15.704 maschi e 12.078 femmine."}
{"id": "1998833", "revid": "838137", "url": "https://it.wikipedia.org/wiki?curid=1998833", "title": "Michael Wagener", "text": "\u00c8 stato molto attivo negli anni ottanta per i gruppi heavy metal. Esord\u00ec nel 1979 come produttore dei Dokken, per poi diventare un punto di riferimento per le grandi produzioni heavy metal, hard rock e AOR degli anni 80, ed uno dei produttori pi\u00f9 rinomati nel campo. Collabor\u00f2 con celebri band come Accept, M\u00f6tley Cr\u00fce, Great White, Raven, Alice Cooper, White Lion, Skid Row, Extreme, Ozzy Osbourne, Metallica e molti altri. Si stima che i lavori a cui contribu\u00ec Wagener hanno venduto in totale oltre 50 milioni di dischi in tutto il mondo.\nBiografia.\nWagener fu in origine uno dei primi chitarristi del gruppo heavy metal tedesco Accept. Quando raggiunse i 18 anni, venne richiamato dall'esercito tedesco per il servizio militare, dovendosi spostare a circa 350 miglia da casa. Per il chitarrista fu difficile continuare a lavorare con la band, cos\u00ec la abbandon\u00f2. Dopo aver completato il servizio di leva, Wagener inizi\u00f2 a lavorare come tecnico del suono ad Amburgo nel 1972. Da qui nacque l'amicizia con il cantante Don Dokken. Wagener si spost\u00f2 a Los Angeles nel 1979 per produrre il primo EP dei Dokken, \"Back in the Streets\". Da questo periodo Wagener diede inizio ad una fiorente carriera di produttore e mixer."}
{"id": "1998838", "revid": "287204", "url": "https://it.wikipedia.org/wiki?curid=1998838", "title": "Emile Levassor", "text": ""}
{"id": "1998845", "revid": "21880", "url": "https://it.wikipedia.org/wiki?curid=1998845", "title": "Jacunia papillosa", "text": ""}
{"id": "1998851", "revid": "287204", "url": "https://it.wikipedia.org/wiki?curid=1998851", "title": "\u00c8mile Levassor", "text": ""}
{"id": "1998855", "revid": "599013", "url": "https://it.wikipedia.org/wiki?curid=1998855", "title": "Evi Mittermaier", "text": "Discesista pura, \u00e8 stata uno dei punti di forza della nazionale femminile di sci alpino tedesca occidentale degli anni 1970.\n\u00c8 sorella di Heidi e Rosi, a loro volta sciatrici alpine di alto livello.\nBiografia.\nCarriera sciistica.\nDiscesista pura, la Mittermaier ottenne il primo piazzamento internazionale il 7 febbraio 1974 ai Mondiali di Sankt Moritz, concludendo 14\u00aa; il 24 gennaio dell'anno seguente ottenne il primo piazzamento anche in Coppa del Mondo, con il 7\u00ba posto ottenuto a Innsbruck, mentre il 16 dicembre colse il primo successo nel circuito, nonch\u00e9 primo podio, sull'Olimpia delle Tofane di Cortina d'Ampezzo. Ai XII Giochi olimpici invernali di , sua prima presenza olimpica, oltre alla discesa libera che chiuse al 13\u00ba posto disput\u00f2 anche lo slalom gigante, classificandosi 8\u00aa.\nNel 1978 conquist\u00f2 il secondo e ultimo successo in Coppa del Mondo, a Bad Gastein il 18 gennaio, venne convocata per i Mondiali di Garmisch-Partenkirchen, dove concluse al 6\u00ba posto, e ottenne il 3\u00ba posto nella classifica di specialit\u00e0 di quell'anno in Coppa Europa.\nIn Coppa del Mondo ottenne l'ultimo podio a Les Diablerets il 12 gennaio 1979, arrivando 2\u00aa dietro alla fuoriclasse austriaca Annemarie Moser-Pr\u00f6ll, e l'ultimo piazzamento il 7 gennaio 1980 a Pfronten (7\u00aa), mentre il suo ultimo piazzamento in carriera fu il 17\u00ba posto ottenuto nella discesa libera dei XIII Giochi olimpici invernali di .\nAltre attivit\u00e0.\nNel 2008 ha pubblicato un disco, \"Weihnachten\", assieme alla sorella Rosi e al cognato Christian Neureuther.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1998857", "revid": "6923", "url": "https://it.wikipedia.org/wiki?curid=1998857", "title": "Car Wash (Rose Royce)", "text": "Car Wash \u00e8 un brano musicale del 1976 registrato da Rose Royce per la MCA Records, scritto e prodotto da Norman Whitfield per la colonna sonora del film \"Car Wash\". La canzone \u00e8 stata in seguito registrata nuovamente nel 2004 da Christina Aguilera e Missy Elliott, per la colonna sonora del film \"Shark Tale\".\nNella nuova versione il brano, originariamente di spiccato genere disco, viene rirrangiato in una nuova versione R&amp;B, con dei nuovi versi rap registratai da Missy Elliott. Nel video le due cantanti sono riprodotte come due pesciolini in computer graphic, nello stile dei personaggi del film \"Shark Tale\".\nMentre negli Stati Uniti, il singolo non sia riuscito ad entrare nella top 40 della Billboard Hot 100, nel Regno Unito il brano \u00e8 stato un successo, vendendo oltre 100,000 copie del singolo e diventando il quarantottesimo disco pi\u00f9 venduto dell'anno.\nTracce.\nCD-Single\nCD-Maxi"}
{"id": "1998858", "revid": "287204", "url": "https://it.wikipedia.org/wiki?curid=1998858", "title": "Wanaparthy", "text": "Wanaparthy \u00e8 una suddivisione dell'India, classificata come \"nagar panchayat\", di 50.262 abitanti, situata nel distretto di Mahbubnagar, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 22' 0 N e 78\u00b0 4' 0 E e ha un'altitudine di 402 .\nSociet\u00e0.\nEvoluzione demografica.\nAl censimento del 2001 la popolazione di Wanaparthy assommava a 50.262 persone, delle quali 25.732 maschi e 24.530 femmine. I bambini di et\u00e0 inferiore o uguale ai sei anni assommavano a 6.380, dei quali 3.282 maschi e 3.098 femmine. Infine, coloro che erano in grado di saper almeno leggere e scrivere erano 31.527, dei quali 18.262 maschi e 13.265 femmine."}
{"id": "1998859", "revid": "277167", "url": "https://it.wikipedia.org/wiki?curid=1998859", "title": "Precompressione", "text": ""}
{"id": "1998861", "revid": "697352", "url": "https://it.wikipedia.org/wiki?curid=1998861", "title": "This Is the Remix", "text": ""}
{"id": "1998866", "revid": "125153906", "url": "https://it.wikipedia.org/wiki?curid=1998866", "title": "Football Club Internazionale Milano 2008-2009", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 2008-2009.\nStagione.\nA seguito dell'esonero di Roberto Mancini, nell'estate 2008 la societ\u00e0 nerazzurra chiam\u00f2 in panchina il portoghese Jos\u00e9 Mourinho. Il tecnico lusitano \u2014 impostosi sulla scena internazionale alla guida di Porto prima e Chelsea poi \u2014 debutt\u00f2 con la vittoria in Supercoppa italiana, colta ai rigori contro la Roma per la decisiva realizzazione del capitano Javier Zanetti. A livello tattico la squadra conobbe un apporto minimale dai nuovi volti, il centrocampista Muntari \u2014 sul quale la dirigenza aveva ripiegato dopo il mancato accordo con Lampard \u2014 nonch\u00e9 le ali Amantino Mancini e Quaresma: scelti per comporre il tridente offensivo con Ibrahimovi\u0107, confermatosi quale perno dell'attacco, gli esterni denunciarono un rendimento sottotono gi\u00e0 dalle prime battute. \nConseguito il passaggio del turno in Champions League risultando la peggiore tra le seconde classificate \u2014 sia pur a fronte di un girone abbordabile capeggiato dal greco Panathinaikos \u2014 l'Inter si riscatt\u00f2 in campionato, facendo suo il titolo d'inverno: dopo un avvio in sordina culminato con la sconfitta nel derby, i nerazzurri \u2014 impadronitisi della vetta nel mese di novembre e vittoriosi nel confronto casalingo con la Juventus \u2014 colsero il platonico riconoscimento al termine di una striscia di 8 successi consecutivi, andando peraltro a segno con ben 11 elementi diversi. \nSul finire dell'inverno la \"Beneamata\" \u2014 che segnal\u00f2 tra le novit\u00e0 in campo l'affacciarsi del giovane Santon nel pacchetto arretrato e il rispolvero di Balotelli in avanti \u2014 pales\u00f2 un calo di rendimento, arrendendosi dapprima alla Sampdoria in Coppa Italia e quindi al Manchester United in Europa: nonostante la delusione insorta nell'ambiente per il flop continentale, la compagine milanese consolid\u00f2 il primato in campo nazionale ipotecando il tricolore gi\u00e0 alle porte della primavera. \nMantenuto un costante margine di almeno 7 lunghezze sulle inseguitrici nell'arco della tornata conclusiva, la formazione si assicur\u00f2 matematicamente la vittoria grazie all'anticipo della terzultima giornata: il trionfo dell'Udinese a danno del Milan rese impossibile a quest'ultima un eventuale aggancio ai concittadini, la cui festa per il quarto titolo consecutivo avvenne il giorno seguente dopo un 3-0 al Siena. Terminando il campionato alla quota di 84 punti, l'Inter distanzi\u00f2 di 10 lunghezze le storiche rivali: con Ibrahimovi\u0107 laureatosi miglior marcatore del torneo grazie a 25 centri, la conquista del 17\u00ba Scudetto comport\u00f2 un \"ex aequo\" coi rossoneri nell'albo d'oro.\nMaglie e sponsor.\nLo sponsor tecnico per la stagione 2008-2009 \u00e8 la Nike, mentre lo sponsor ufficiale \u00e8 la Pirelli. A conclusione delle celebrazioni del centenario, in occasione delle gare con Genoa e Fiorentina del marzo 2009, fu utilizzata la maglia biancocrociata dell'anno precedente.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\nDi seguito la rosa.\nStatistiche.\n\"Statistiche aggiornate al 31 maggio 2009\".\nStatistiche dei giocatori.\nSono in corsivo i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva e organizzativa\nAllenatori"}
{"id": "1998868", "revid": "834", "url": "https://it.wikipedia.org/wiki?curid=1998868", "title": "This is the Remix", "text": ""}
{"id": "1998873", "revid": "287204", "url": "https://it.wikipedia.org/wiki?curid=1998873", "title": "Yadagirigutta", "text": " \nYadagirigutta \u00e8 una suddivisione dell'India, classificata come \"census town\", di 13.267 abitanti, situata nel distretto di Nalgonda, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Yadagirigutta assommava a 13.267 persone, delle quali 6.651 maschi e 6.616 femmine. I bambini di et\u00e0 inferiore o uguale ai sei anni assommavano a 1.727, dei quali 878 maschi e 849 femmine. Infine, coloro che erano in grado di saper almeno leggere e scrivere erano 8.155, dei quali 4.728 maschi e 3.427 femmine."}
{"id": "1998885", "revid": "339392", "url": "https://it.wikipedia.org/wiki?curid=1998885", "title": "Elezioni federali nella Germania Ovest del 1949", "text": ""}
{"id": "1998886", "revid": "339392", "url": "https://it.wikipedia.org/wiki?curid=1998886", "title": "Elezioni federali nella Germania Ovest del 1953", "text": ""}
{"id": "1998887", "revid": "287204", "url": "https://it.wikipedia.org/wiki?curid=1998887", "title": "Yellandu", "text": "Yellandu \u00e8 una suddivisione dell'India, classificata come \"nagar panchayat\", di 42.417 abitanti, situata nel distretto di Khammam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 36' 0 N e 80\u00b0 19' 60 E e ha un'altitudine di 204 .\nSociet\u00e0.\nEvoluzione demografica.\nAl censimento del 2001 la popolazione di Yellandu assommava a 42.417 persone, delle quali 21.226 maschi e 21.191 femmine. I bambini di et\u00e0 inferiore o uguale ai sei anni assommavano a 4.499, dei quali 2.250 maschi e 2.249 femmine. Infine, coloro che erano in grado di saper almeno leggere e scrivere erano 29.772, dei quali 16.565 maschi e 13.207 femmine."}
{"id": "1998888", "revid": "339392", "url": "https://it.wikipedia.org/wiki?curid=1998888", "title": "Elezioni federali nella Germania Ovest del 1957", "text": ""}
{"id": "1998891", "revid": "339392", "url": "https://it.wikipedia.org/wiki?curid=1998891", "title": "Elezioni federali in Germania Ovest del 1961", "text": ""}
{"id": "1998892", "revid": "599013", "url": "https://it.wikipedia.org/wiki?curid=1998892", "title": "Ministero dell'interno (Francia)", "text": "Il ministero dell'interno (in francese: \"minist\u00e8re de l'int\u00e9rieur\") \u00e8 il dicastero del governo francese preposto alla sicurezza interna, all'amministrazione del territorio e alla tutela delle libert\u00e0.\nNel corso del tempo \u00e8 stato designato con denominazioni diverse, nella specie:\nStoria.\nFu istituito durante la rivoluzione francese, il 7 agosto 1790, e venne, riorganizzato con decreto del 18 maggio 2007, ha la sua sede centrale presso l'Hotel de Beauvau nel VIII \"arrondissement\" di Parigi, vicino al Palazzo dell'Eliseo. \u00c8 soprannominato \"place Beauvau\". L'attuale ministro \u00e8 Christophe Castaner, nominato il 16 ottobre 2018.\nStoria.\nIl Ministero dell'interno venne istituito durante la Rivoluzione francese, il 7 agosto 1790, quando Fran\u00e7ois-Emmanuel Guignard de Saint-Priest, Segretario di Stato per la Maison du roi, ricevette il nuovo titolo. Da allora, vi \u00e8 sempre stato un Ministero dell'interno, tranne nei periodi di pochi anni in cui il ministero fu soppresso.\nFin dall'inizio, il ministero \u00e8 stato responsabile, come il nome suggerisce, dell'amministrazione degli affari riguardanti l'interno del paese, funzioni che in precedenza erano parte delle competenze del segretario di Stato per la Maison du Roi. Il ministero \u00e8 quindi interessato ai rapporti con i dipartimenti e i comuni, le elezioni, ma anche per questioni economiche, come l'agricoltura e il commercio.\nIl Ministero dell'interno \u00e8 sempre stato responsabile della polizia, ad eccezione del periodo che va dal 1796 al 1818, dove esisteva, con alcuni periodi di interruzione, un apposito ministero di polizia.\nNei primi anni del XIX secolo, il Ministero aveva una vasta area di competenze, successivamente ridotta con la creazione di altri ministeri, come l'istruzione, commercio e l'agricoltura e il trasferimento competenze ad altri servizi, come ad esempio le prigioni, passate al Ministero della giustizia.\nAttivit\u00e0.\nI poteri del ministro sono stabiliti con decreto n. 2007-997 del 31 maggio 2007, relativo alle funzioni del Ministro dell'interno, dell'oltremare e delle Collettivit\u00e0 territoriali. Le missioni del Ministero a oggi sono cinque e sono organizzate intorno a due poli principali.\nAmministrazione del territorio\nGarantire la sicurezza di ogni cittadino e dei loro beni \nCreare e applicare norme che garantiscano ai cittadini l'esercizio delle libert\u00e0 pubbliche, anche attraverso il suffragio universale. Proteggere la popolazione contro i rischi di ogni genere e contro le conseguenze di un eventuale conflitto militare. Queste missioni sono soddisfatte dal ministro delegato presso il Segretariato generale e le filiali, le direzioni specializzate dell'amministrazioni centrale del ministero, e assicurare su tutto il territorio l'esercizio da parte delle prefetture, sotto-prefetture, polizia nazionale e protezione civile.\nIn Francia, similmente a quanto avviene in Italia, il Ministero dell'interno \u00e8 tradizionalmente il ministero dei culti. Una delle sue suddivisioni si chiama \"ufficio dei culti\" e gestisce i diritti e i doveri delle organizzazioni religiose riconosciute dalla legge del 1905. \nCompetenze.\nPer svolgere le sue missioni, il ministero \u00e8 assistito da una rete di prefetture e sotto-prefetture in tutto il paese.\nDal maggio 2007 al novembre 2009, periodo in cui non \u00e8 esistito un dicastero specifico per l'Oltremare, il Ministero dell'Interno ha avuto la competenza anche per l'Oltremare attraverso un Segretariato di Stato.\nOrganigramma.\nServizi allegati al gabinetto\nSegretariato generale, di cui \u00e8 responsabile un alto funzionario del Ministero comprendente:\nQuattro Direzioni\nUna delegazione \nL'amministrazione centrale del ministero \u00e8 disciplinata dal decreto n. 85-1057 \u00e8 modificato e diviso in quattro direzioni:\nEsso comprende anche:"}
{"id": "1998895", "revid": "339392", "url": "https://it.wikipedia.org/wiki?curid=1998895", "title": "Elezioni federali nella Germania Ovest del 1965", "text": ""}
{"id": "1998897", "revid": "287204", "url": "https://it.wikipedia.org/wiki?curid=1998897", "title": "Janos Neumann", "text": ""}
{"id": "1998898", "revid": "339392", "url": "https://it.wikipedia.org/wiki?curid=1998898", "title": "Elezioni federali in Germania Ovest del 1969", "text": ""}
{"id": "1998901", "revid": "339392", "url": "https://it.wikipedia.org/wiki?curid=1998901", "title": "Elezioni federali in Germania Ovest del 1972", "text": ""}
{"id": "1998903", "revid": "339392", "url": "https://it.wikipedia.org/wiki?curid=1998903", "title": "Elezioni federali in Germania Ovest del 1976", "text": ""}
{"id": "1998904", "revid": "339392", "url": "https://it.wikipedia.org/wiki?curid=1998904", "title": "Elezioni federali in Germania Ovest del 1980", "text": ""}
{"id": "1998907", "revid": "339392", "url": "https://it.wikipedia.org/wiki?curid=1998907", "title": "Elezioni federali in Germania Ovest del 1983", "text": ""}
{"id": "1998908", "revid": "339392", "url": "https://it.wikipedia.org/wiki?curid=1998908", "title": "Elezioni federali in Germania Ovest del 1987", "text": ""}
{"id": "1998909", "revid": "1748167", "url": "https://it.wikipedia.org/wiki?curid=1998909", "title": "Coco Chanel (miniserie televisiva)", "text": "Coco Chanel \u00e8 una miniserie televisiva composta da 2 puntate che narra la vita della stilista francese Coco Chanel (1883-1971), da molti considerata \"la regina dell'Alta moda del XX secolo\". La fiction \u00e8 stata girata principalmente a Roma, negli studi di Cinecitt\u00e0, e a Vichy, citt\u00e0 della Francia.\nTrama.\nNel 1954, dopo molto tempo assente dal mondo della moda, Coco Chanel presenta a Parigi la nuova collezione, che il pubblico accoglie con freddezza. Inizia dunque un lungo flashback in cui viene raccontata la vita della stilista prima di ottenere il successo, da quando inizi\u00f2 a lavorare a Parigi come sarta all'incontro con il primo amante Etienne Balsan fino a quello con il grande amore della sua vita, Boy Capel, che morir\u00e0 tragicamente nel 1919.\nProduzione.\n\"Coco Chanel\" \u00e8 una coproduzione internazionale."}
{"id": "1998920", "revid": "287204", "url": "https://it.wikipedia.org/wiki?curid=1998920", "title": "Yemmiganur", "text": "Yemmiganur \u00e8 una suddivisione dell'India, classificata come \"municipality\", di 76.428 abitanti, situata nel distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 15\u00b0 43' 60 N e 77\u00b0 28' 60 E e ha un'altitudine di 386 .\nSociet\u00e0.\nEvoluzione demografica.\nAl censimento del 2001 la popolazione di Yemmiganur assommava a 76.428 persone, delle quali 38.662 maschi e 37.766 femmine. I bambini di et\u00e0 inferiore o uguale ai sei anni assommavano a 11.027, dei quali 5.687 maschi e 5.340 femmine. Infine, coloro che erano in grado di saper almeno leggere e scrivere erano 38.275, dei quali 23.563 maschi e 14.712 femmine."}
{"id": "1998923", "revid": "173617", "url": "https://it.wikipedia.org/wiki?curid=1998923", "title": "Jersey Joe Walcott", "text": "Fu campione del mondo dei pesi massimi dal 18 luglio 1951, battendo Ezzard Charles per KO al 7\u00ba round, al 23 settembre 1952, quando fu sconfitto da Rocky Marciano per KO al 13\u00ba round.\nBiografia.\nAfroamericano, figlio di immigrati provenienti da S.Thomas, il padre mor\u00ec quando egli aveva 13 anni, per cui abbandon\u00f2 la scuola e inizi\u00f2 a lavorare in una fabbrica per sostenere la madre e le 11 sorelle.\nNello stesso periodo inizi\u00f2 a frequentare gli allenamenti di pugilato, prendendo presto il nome del suo idolo Barbados Joe Walcott, il campione dei pesi welter proveniente dalle Barbados, per differenziarlo dal quale fu chiamato \"Jersey\", dallo Stato in cui era nato.\nCarriera.\nDebutt\u00f2 come professionista il 9 settembre del 1930, contro tale Cowboy Wallace, che fu messo immediatamente KO, al 1\u00ba round. Dopo cinque vittorie vinte sempre per KO, nel 1933 sub\u00ec la sua prima sconfitta, a Filadelfia, dove fu battuto ai punti da Henry Taylor, un discreto pugile che Walcott aveva gi\u00e0 sconfitto per KOT in un precedente incontro.\nPrima di arrivare ad essere lo sfidante al mondiale dei pesi massimi, Walcott percorse una lunga carriera durante la quale incontr\u00f2 pugili di grande mestiere, come Tiger Jack Fox, da cui fu battuto ai punti nel 1938, o come il mastodontico Abe Simon, che lo sovrastava di 10\u00a0cm e di oltre 30\u00a0kg di peso, che gli inflisse un KO nel 1940. Oppure campioni come Jimmy Bivins, che Walcott batt\u00e9 ai punti nel 1946, anno che concluse con due sconfitte ai punti ad opera del futuro campione mondiale dei mediomassimi, l'italoamericano Joey Maxim, e di Elmer Ray. Walcott sconfisse poi entrambi gli avversari, ai punti, nelle rivincite disputate l'anno seguente, conquistando il diritto di sfidare, il 5 dicembre 1947, a 33 anni, il coetaneo Joe Louis per il campionato mondiale dei massimi. Walcott inflisse a Louis due atterramenti, al 1\u00ba e al 4\u00ba round, ma al termine delle 15 riprese fu dato per sconfitto ai punti. La maggior parte degli spettatori e dei giornalisti disse che Walcott avrebbe meritato la vittoria.\nIl 25 giugno 1948 fu disputata la rivincita, di nuovo con il titolo mondiale in palio, ma Louis prevalse ancora, questa volta per KO all'11\u00ba round.\nIl 22 giugno del 1949, Walcott ebbe una terza possibilit\u00e0 di diventare campione del mondo dei pesi massimi, quando lui e Ezzard Charles si scontrarono per il titolo vacante lasciato da Louis. Prevalse ai punti Charles, che divenne il nuovo campione mondiale dei massimi.\nWalcott, deluso ma ancora estremamente combattivo, nel 1950 vinse 4 incontri su 5, di cui 3 per KO, di cui uno inflitto ad un giovane Harold Johnson, che nel 1961 avrebbe conquistato il titolo mondiale dei mediomassimi.\nIl 7 marzo del 1951 fu disputata la rivincita contro il campione del mondo dei massimi Ezzard Charles, ma Walcott perse ai punti.\nIl 18 luglio dello stesso anno, a Pittsburgh, di nuovo e per la quinta volta, Walcott ritent\u00f2 la conquista del titolo mondiale.\nAl 7\u00ba round di un incontro epico, Ezzard Charles fu atterrato in modo definitivo, e Walcott divenne finalmente, all'et\u00e0 di 37 anni, campione mondiale dei pesi massimi.\nIl 5 giugno 1952 Walcott difese il titolo contro Charles, a cui spettava la rivincita, battendolo ai punti in 15 riprese.\nLe sfide tra Walcott e Charles furono 4 in tutto, sempre con il titolo dei massimi in palio: 2 furono vinte da Charles ai punti e 2 da Walcott, una per KO e una ai punti.\nNella seguente difesa del titolo, 23 settembre 1952, Walcott incroci\u00f2 la propria strada con quella del leggendario pugile italoamericano Rocky Marciano. Walcott atterr\u00f2 Marciano nel corso del 1\u00ba round e rimase in vantaggio per quasi tutto il resto del match, finch\u00e9 Marciano inizi\u00f2 ad attaccarlo e, al 13\u00ba round, con uno dei pi\u00f9 tremendi diretti destri della storia del pugilato, lo mise KO, conquistando cos\u00ec il titolo che avrebbe mantenuto, imbattuto, per i seguenti 4 anni.\nLa rivincita fu combattuta il 15 maggio 1953, a Chicago, in un incontro senza storia a cui Marciano mise fine immediatamente, con un KO al 1\u00ba round.\nWalcott detenne per lungo tempo il record di essere stato il pugile pi\u00f9 vecchio ad aver vinto il mondiale dei massimi, a 37 anni, battuto solo nel 1994 dal quarantacinquenne George Foreman.\nDopo la boxe.\nNel 1956 partecip\u00f2 come attore nel film sul pugilato \"Il colosso d'argilla\" (\"The Harder They Fall\") con Humphrey Bogart e Max Baer.\nNel 1963 tent\u00f2 la strada del wrestling professionistico, perdendo contro Lou Thesz.\nNel 1965, senza alcuna esperienza, fu scelto per arbitrare il rematch Muhammad Ali vs. Sonny Liston, evitato da tutti gli arbitri di professione. La sua direzione fu oggetto di severe critiche. Al minuto 1:44, il campione del mondo colp\u00ec l'avversario con un colpo d'incontro apparentemente innocuo, passato alla storia come il cosiddetto pugno fantasma (\"the phantom punch\"). Liston rimase al tappeto apparentemente tramortito. Ali invece di andare al suo angolo e attendere il conteggio si mise a insultare l'avversario al tappeto. Nel frattempo il cronometrista a bordo ring, Francis Mc Donough, aveva dato inizio al regolare conteggio. Walcott perse tempo a frenare le esternazioni di Muhammad Ali e Liston ne approfitt\u00f2 per indugiare a rialzarsi. Quando lo fece Walcott fece riprendere il match. In un secondo momento, su segnalazione di uno dei giornalisti a bordo ring, Nat Fleischer, editore della rivista \"The Ring\" e del cronometrista, Walcott si rese conto che Liston si era rialzato dopo i dieci secondi conteggiati dal cronometro. Sospese quindi il combattimento dichiarando Ali vincitore per KO a 2:12 della prima ripresa. Il pubblico, certo di una combine, inizi\u00f2 a protestare e gli strascichi di tale ipotesi si trascineranno per decenni. \nWalcott divenne sceriffo di Contea di Camden nel 1972 e poi presidente del New Jersey Athletic dal 1975 fino al 1984, quando si dimise per aver raggiunto i limiti di et\u00e0 (70 anni).\nMor\u00ec nel 1994 a Camden, a 5\u00a0km di distanza dalla cittadina del New Jersey in cui era nato 80 anni prima.\nRiconoscimenti.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo.\nMatch dichiarati Ring Magazine fight of the year:"}
{"id": "1998924", "revid": "230990", "url": "https://it.wikipedia.org/wiki?curid=1998924", "title": "The Antichrist", "text": ""}
{"id": "1998925", "revid": "287204", "url": "https://it.wikipedia.org/wiki?curid=1998925", "title": "The Antichrist (album)", "text": ""}
{"id": "1998927", "revid": "1652635", "url": "https://it.wikipedia.org/wiki?curid=1998927", "title": "Gaetana (album)", "text": "Gaetana \u00e8 il primo album in studio della cantante italiana Giusy Ferreri, pubblicato il 14 novembre 2008 in Italia e Svizzera dalle etichette discografiche Sony BMG e Ricordi e, nel 2009, in Grecia, Belgio, Francia, Germania e Spagna.\nProduzione.\nIl disco \u00e8 stato pubblicato a soli cinque mesi di distanza dal precedente lavoro della cantante, l'extended play \"Non ti scordar mai di me\". Giusy Ferreri ha dichiarato in un'intervista al blog di critica televisiva \"DavideMaggio.it \" che per realizzazione del suo primo disco ha potuto contare sul supporto del cantautore e produttore discografico Tiziano Ferro e del cantautore, paroliere e compositore Roberto Casalino. Tiziano Ferro ha, infatti, scritto sei delle canzoni presenti nell'album e lo ha prodotto insieme a Michele Canova.\nIl titolo.\nIl titolo \u00e8 una dedica alla nonna della cantante, \"una nonna modaiola e rock\", il cui nome \u00e8 proprio Gaetana.\nBrani.\nIl brano d'apertura di \"Gaetana\", \"L'amore e basta!\", \u00e8 un duetto con l'autore del pezzo ovvero Tiziano Ferro ed \u00e8 una ballata pop con un'atmosfera che echeggia a climi intensi e passionali (come in \"Stai fermo l\u00ec\" e \"Aria di vita\"). La seconda traccia nonch\u00e9 primo singolo estratto dall'album \u00e8 \"Novembre\" che \u00e8 un brano pop trascinante dalle sonorit\u00e0 anni ottanta mentre la terza traccia \"Stai fermo l\u00ec\" (secondo singolo estratto) \u00e8 un brano pop rock il cui andamento \u00e8 monotono, interpretato pi\u00f9 che cantato, meno convincente dei precedenti pezzi. Si prosegue con \"Non ti scordar mai di me\", tormentone dell'estate 2008, gi\u00e0 contenuto nel precedente extended play della cantante dal titolo omonimo.\nLe successive due tracce dal titolo \"Aria di vita\" e \"Passione positiva\" portano la firma di Tiziano Ferro. La prima ha un ritmo molto soul mentre la seconda si avvicina ad un mix tra pop e hip hop. La successiva traccia, \"La scala (The Ladder)\", \u00e8 il terzo e ultimo singolo estratto dall'album ed \u00e8 una ballad rock trascinante scritta da Linda Perry cos\u00ec come \"Cuore assente (The La La Song)\" (undicesima traccia di \"Gaetana\"), brano pop, che rimanda agli anni sessanta. Le successive tracce \"Pensieri\" e \"In assenza\" sono firmate dalla Ferreri e la seconda canzone \u00e8 immediata, malinconica e trova la vera forza in buon ritornello. In \"Il sapore di un altro no\", il vero tocco di classe \u00e8 rappresentato dal piano jazz di Sergio Cammariere che ne ha curato anche l'arrangiamento. La penultima traccia, \"Piove\", \u00e8 stata scritta dalla Ferreri ed ha un testo invitante, semplice ma popolare e con un ritornello piacevole mentre l'ultima, \"Il party\", \u00e8 un brano dance e incalzante.\nAccoglienza.\n\"Gaetana\" \u00e8 stato accolto in maniera generalmente positiva da parte dei critici musicali. AllMusic, database di metadati di musica, diretto dalla All Media Network, ha assegnato all'album un totale di quattro stelle su cinque. Cristiana Vianello di Musica e Dischi, pi\u00f9 importante rivista musicale specializzata italiana, ha assegnato all'album tre stelle e mezzo su cinque ed ha definito \"Cuore assente\" e \"La scala (The Ladder)\" le tracce pi\u00f9 trascinanti contenute in esso. Inoltre, ha aggiunto che, al primo ascolto, emerge una di quelle opere prime, rare ultimamente, in cui nulla serve per fare numero, ma tutto concorre a formare un capitolo essenziale di una storia.\nGaetana Club Tour.\nTappe:\nGaetana Estate Tour.\nIl \"Gaetana Estate tour 2009\" \u00e8 un tour estivo nelle piazze delle province italiane in supporto degli album \"Non ti scordar mai di me\" e \"Gaetana\".\nSuccesso commerciale.\nItalia.\n\"Gaetana\" ha debuttato al secondo posto nella Classifica FIMI Album ed ha mantenuto tale posizione, massima per questo lavoro discografico, per un totale di sette settimane non consecutive. Sino al 31 dicembre 2008, secondo i dati forniti da Musica e dischi, l'album ha venduto oltre copie. Nel corso del 2009, \"Gaetana\" \u00e8 stato nuovamente certificato disco di platino dalla Federazione Industria Musicale Italiana per avere venduto altre copie, portando il totale di copie ad oltre .\nSecondo i dati raccolti dalla rivista settimanale statunitense Billboard, l'album ha venduto, sino a gennaio 2010, un totale di copie.\nEstero.\nFuori dalla penisola italiana, \"Gaetana\" ha ottenuto buoni riscontri di vendite. In Svizzera, unico stato in cui l'album \u00e8 stato reso disponibile a partire dal 2008, ha debuttato alla 20\u00aa posizione ed \u00e8 risultato essere la settima migliore entrata della settimana. L'album \u00e8 rimasto in classifica per un totale di tredici settimane consecutive.\nIn Grecia, \"Gaetana\" ha raggiunto ottimi risultati di vendita. Nel corso della diciassettesima settimana del 2009, l'album ha raggiunto la seconda posizione nella classifica ufficiale degli album, superato solo dal dodicesimo album in studio dei Depeche Mode, \"Sounds of the Universe\". Nel 2010, l'album ha ottenuto la certificazione disco di platino dall'IFPI Greece per avere venduto oltre copie."}
{"id": "1998928", "revid": "106456", "url": "https://it.wikipedia.org/wiki?curid=1998928", "title": "Maguelonne", "text": ""}
{"id": "1998930", "revid": "838137", "url": "https://it.wikipedia.org/wiki?curid=1998930", "title": "Volleybalclub Maaseik", "text": "Il Volleybalclub Maaseik \u00e8 una societ\u00e0 pallavolistica maschile belga, con sede a Maaseik: milita nel campionato belga di Liga A.\nStoria.\nSorto nel 1960 come Mavoc Maaseik, trae il nome dallo storico sponsor Scana-Noliko, che patrocina la squadra dal 1985 al 2018. Esordisce nella massima divisione del campionato belga, la Liga A, nel 1975; nel 1986 vince il suo primo trofeo, la Coppa del Belgio.\nNel 1991 vince il primo campionato nazionale, riuscendo peraltro a imporsi anche in Coppa. A partire dal 1995 la squadra concretizza il definitivo salto di qualit\u00e0 che le permette di ottenere grandi successi nel suo paese (nove titoli nazionali su dieci tra il 1995 e il 2004) e di mettersi in luce in Europa: nel 1997 e nel 1999 disputa la finale di Coppa dei Campioni, sconfitta prima dalla Daytona Modena e poi dalla Sisley Treviso. Nel 2008 vince campionato e coppa nazionale e disputa la finale di Coppa CEV; nel 2009 ottiene la dodicesima vittoria in campionato."}
{"id": "1998946", "revid": "287204", "url": "https://it.wikipedia.org/wiki?curid=1998946", "title": "Yerraguntla", "text": "Yerraguntla \u00e8 una suddivisione dell'India, classificata come \"census town\", di 26.736 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 37' 60 N e 78\u00b0 31' 60 E e ha un'altitudine di 152 .\nSociet\u00e0.\nEvoluzione demografica.\nAl censimento del 2001 la popolazione di Yerraguntla assommava a 26.736 persone, delle quali 13.408 maschi e 13.328 femmine. I bambini di et\u00e0 inferiore o uguale ai sei anni assommavano a 3.280, dei quali 1.677 maschi e 1.603 femmine. Infine, coloro che erano in grado di saper almeno leggere e scrivere erano 15.998, dei quali 9.366 maschi e 6.632 femmine."}
{"id": "1998949", "revid": "125475489", "url": "https://it.wikipedia.org/wiki?curid=1998949", "title": "Pattinaggio di velocit\u00e0 ai Giochi olimpici", "text": "Il pattinaggio di velocit\u00e0 fu introdotto nel programma dei Giochi olimpici invernali fin dall'edizione di , unicamente con competizioni maschili su 500, 1.500, 5.000 e 10.000 metri (solo nel 1924 vi fu anche un evento di all-around). Le gare femminili furono inserite per la prima volta, come dimostrativo, a e ufficialmente solo a con gare su distanze di 500, 1.000, 1.500 e 3.000 metri. Nel 1976 s'introdussero gare maschili su 1.000, mentre nel 1988 gare femminili di 5.000 metri.\nA venne affiancato alle competizioni individuali anche l'inseguimento a squadre, arricchendo ulteriormente gli eventi della disciplina, stabilizzatasi in 12 eventi, saliti a 14 nel 2018 con l'introduzione dell'evento mass start.\nMedagliere.\nAggiornato a . In \"corsivo\" le nazioni (o squadre) non pi\u00f9 esistenti."}
{"id": "1998950", "revid": "287204", "url": "https://it.wikipedia.org/wiki?curid=1998950", "title": "Dies Irae (album)", "text": ""}
{"id": "1998957", "revid": "118031", "url": "https://it.wikipedia.org/wiki?curid=1998957", "title": "Mel &amp; Kim", "text": ""}
{"id": "1998968", "revid": "21880", "url": "https://it.wikipedia.org/wiki?curid=1998968", "title": "Tethys cornigera", "text": ""}
{"id": "1998969", "revid": "21880", "url": "https://it.wikipedia.org/wiki?curid=1998969", "title": "Tethys fimbriata", "text": ""}
{"id": "1998970", "revid": "21880", "url": "https://it.wikipedia.org/wiki?curid=1998970", "title": "Tethys parthenopeia", "text": ""}
{"id": "1998971", "revid": "21880", "url": "https://it.wikipedia.org/wiki?curid=1998971", "title": "Tethys polyphylla", "text": ""}
{"id": "1998972", "revid": "287204", "url": "https://it.wikipedia.org/wiki?curid=1998972", "title": "Vikarabad", "text": "Vikarabad (o Vicarabad) \u00e8 una suddivisione dell'India, classificata come \"nagar panchayat\", di 42.258 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 19' 60 N e 77\u00b0 54' 0 E e ha un'altitudine di 638 .\nSociet\u00e0.\nEvoluzione demografica.\nAl censimento del 2001 la popolazione di Vikarabad assommava a 42.258 persone, delle quali 21.237 maschi e 21.021 femmine. I bambini di et\u00e0 inferiore o uguale ai sei anni assommavano a 5.447, dei quali 2.714 maschi e 2.733 femmine. Infine, coloro che erano in grado di saper almeno leggere e scrivere erano 27.197, dei quali 15.252 maschi e 11.945 femmine."}
{"id": "1998974", "revid": "436907", "url": "https://it.wikipedia.org/wiki?curid=1998974", "title": "Mel and Kim", "text": "Mel &amp; Kim sono state una coppia di cantanti britanniche che hanno raggiunto il successo alla fine degli anni ottanta. Il duo era composto dalle sorelle Melanie Susan e Kim Appleby.\nStoria.\nSono nate da padre giamaicano e madre inglese. Sono state scoperte dai famosi produttori Stock, Aitken &amp; Waterman, diventando note col nome Mel &amp; Kim. Hanno iniziato una promettente carriera fatta di successi e popolarit\u00e0; fra il 1986 e il 1987 raggiunsero uno discreto successo con i loro singoli \"Showing Out (Get Fresh at the Weekend)\" e \"Respectable\". Il loro unico album pubblicato \u00e8 stato \"F.L.M.\".\nIl 18 gennaio 1990 Mel mor\u00ec di cancro a soli 23 anni. Kim ha proseguito per alcuni anni la carriera solista con singoli di discreto successo come \"Don't Worry\"."}
{"id": "1998978", "revid": "287204", "url": "https://it.wikipedia.org/wiki?curid=1998978", "title": "Veparala", "text": " \nVeparala (o Vaparala) \u00e8 una suddivisione dell'India, classificata come \"census town\", di 6.602 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Veparala assommava a 6.602 persone, delle quali 3.260 maschi e 3.342 femmine. I bambini di et\u00e0 inferiore o uguale ai sei anni assommavano a 672, dei quali 320 maschi e 352 femmine. Infine, coloro che erano in grado di saper almeno leggere e scrivere erano 3.912, dei quali 2.426 maschi e 1.486 femmine."}
{"id": "1998979", "revid": "287204", "url": "https://it.wikipedia.org/wiki?curid=1998979", "title": "Giovanni da San Facondo", "text": " Beatificato nel 1601, fu proclamato santo da papa Alessandro VIII nel 1690.\nBiografia.\nNacque da una nobile famiglia a Sahag\u00fan un comune della Spagna nel XV secolo. Prima che venisse ordinato sacerdote, lo zio fece in modo da fargli usufruire di un beneficio ecclesiastico con cura d'anime.\nGiovanni non accett\u00f2 il beneficio, ritenendo tale dono non proveniente dalla grazia di Dio, ma da una manovra economica. Per la sua indole fu posto al servizio del vescovo di Burgos, Alfonso da Cartagena, che lo ordin\u00f2 sacerdote, all'incirca all'et\u00e0 di 33 anni. Insoddisfatto della vita nella curia, alla morte del vescovo entr\u00f2 nell'Ordine di Sant'Agostino il 18 giugno 1463. Si consacr\u00f2 definitivamente al Signore il 28 agosto 1464.\nMor\u00ec nel 1479 e le sue spoglie sono conservate nella cattedrale nuova di Salamanca.\nCulto.\nViene ricordato soprattutto per la sua umilt\u00e0 e sincerit\u00e0, fu un promotore di pace. Difensore dei diritti dei pi\u00f9 poveri in particolare degli operai. Da ricordare la sua particolare devozione al culto eucaristico.\nProfondamente umile e sincero, fu instancabile promotore della pace e della convivenza sociale e difese strenuamente i diritti degli operai. Ebbe una spiccata devozione all'Eucaristia.\nBeatificato nel 1601 da papa Clemente VIII, fu canonizzato da papa Alessandro VIII nel 1690.\nLa sua memoria liturgica ricorre il 12 giugno."}
{"id": "1998980", "revid": "115292071", "url": "https://it.wikipedia.org/wiki?curid=1998980", "title": "Oscar College", "text": "Il College era un ciclomotore con telaio monotubolare prodotto dalla casa bolognese Oscar a partire dalla seconda met\u00e0 degli anni sessanta.\nLa prima versione era monomarcia, mentre il modello Mister College disponeva di un cambio a 4 rapporti, entrambi con motori a due tempi da 49cm\u00b3, prodotti dalla Franco Morini. La prima versione non montava sospensioni posteriori (telaio rigido) con avviamento a pedali che si potevano utilizzare, anche se con grande fatica, a mo' di bicicletta. In seguito sempre con motore Franco Morini a quattro marce e testa piccola venne il Mister College, sempre con telaio rigido posteriore con silenziatore di scarico sotto al motore e due piccoli tubi di sfiato dei gas. Successivamente venne il primo prototipo, dapprima anch'egli rigido ma con silenziatore con tubini lunghi, inconfondibile il \"sound\", un grosso pneumatico posteriore lo caratterizzava per le maggiori prestazioni, unitamente al cambio di carburatore (da 14/12 a 19 Dell'Orto).\nLa serie prosegu\u00ec con la variabile delle sospensioni posteriori, motore a testa maggiorata, silenziatore sul lato destro con griglia a fori antiscottature; si pass\u00f2 quindi alla testa motore radiale (come voleva la moda!)ma senza aumento prestazionale (per maggiorare le prestazioni ci si rivolgeva a \"maghi dell'elaborazione che vendevano motori gi\u00e0 elaborati in cassetta-kit e marmitta ad espansione aperta con silenziatore asportabile (!!!).\nIl canto del cigno fu la serie finale con sospensioni posteriori inclinate di 30 gradi e diverso attacco sul telaio delle medesime. A livello qualitativo non ci furono concorrenti a quei tempi ed ogni componente valeva almeno il triplo della concorrenza (mozzi ruote, cerchi, copertoni, sospensioni ecc.).\nFu tentato un esperimento maggiorando il telaio dotato di una estensione per maggior capienza di carburante e montando un motore di 110 cc sempre a due tempi della Franco Morini e marmitta alta tipo cross, ma senza grande successo (alti consumi, scarsa frenata e impossibile caricare la morosa se non su uno scomodo portapacchi)."}
{"id": "1998982", "revid": "183694", "url": "https://it.wikipedia.org/wiki?curid=1998982", "title": "Licentia populandi", "text": "La licentia populandi era una concessione, del Regno di Sicilia, in favore dei baroni o feudatari consistente nel privilegio di popolare un feudo.\nLa licenza conteneva il \"privilegium aedificandi\" ossia il permesso di cominciare la costruzione del borgo, che spesso avveniva in luogo di una preesistente residenza feudale, castello o baglio.\nLa licenza poteva essere concessa dal Re o dai Vicer\u00e9 ai baroni, sia come riconoscimento per i servigi resi alla corona, sia, pi\u00f9 frequentemente, dietro il pagamento alla tesoreria Regia generale di Sicilia.\nMolti piccoli e medio grandi centri siciliani sorsero nel XVI secolo, ma soprattutto nel XVII secolo, con questa modalit\u00e0, tra cui: Acquaviva Platani, Aliminusa, Barrafranca, Campobello di Licata, Campobello di Mazara, Campofelice di Roccella, Casteltermini, Capaci, Cattolica, Cerda, Cinisi, Delia, Francavilla, Leonforte, Mazzarino, Niscemi, Paceco, Palma di Montechiaro, Piedimonte Etneo, Riesi, Sperlinga, Valguarnera Caropepe, Villarosa, Villasmundo, Vittoria.\nPare che l\u2019ultima \"licentia populandi\" fu concessa nel 1807 da Ferdinando III al Marchese di Castel Lentini, Tommaso Gargallo, che ritenendo che la vera ricchezza del feudo di Priolo (poi Priolo Gargallo) fosse nella coltivazione della terra costru\u00ec una chiesetta e quaranta case con una piazzetta di forma ottagonale: la piazza dei Quattro Canti.\nLa colonizzazione del secolo XVII in Sicilia.\nIn Sicilia nel 1610 il governo concesse ai baroni la facolt\u00e0 di fondare nuovi centri abitati non gi\u00e0 nelle terre demaniali, bens\u00ec nei feudi in loro possesso.\nNei Parlamenti ordinari del 12 luglio 1618 e del 21 luglio 1621, va segnalata la scelta di favorire l'attivit\u00e0 di colonizzazione interna mediante la concessione di \"licentiae populandi\" a quei vecchi e recenti signori che intendevano edificare nei loro feudi rurali nuovi centri abitati per la messa a coltura granaria di terreni incolti o a pascolo per favorire il riequilibrio tra produzione ed esportazione cerealicola.\nLa programmazione urbanistica del territorio agricolo siciliano trasse origine dall\"'esplosione demografica\", in Sicilia da 550.000 anime del censimento del 1505 si era passati 1.020.792 del censimento del 1583. \nPer continuare ad essere il granaio di sempre, non potendo o volendo introdurre nuovi sistemi produttivi come l'irrigazione o la trasformazioni delle rotazioni agrarie tradizionali, bisognava mettere a coltura quanta pi\u00f9 terra incolta possibile, per raddoppiare la produzione di grano.\nIl barone che ne chiedeva l'autorizzazione otteneva il privilegio di esercitare la signoria feudale sul nuovo centro fondato e di governare la popolazione vassalla con il \"potere del mero e misto impero\". In pi\u00f9 gli veniva concesso il \"privilegio di entrare nel parlamento\" con relativa acquisizione di un seggio nel Braccio baronale, anche se gi\u00e0 ne faceva parte.\nAlla licenza di fondare nuovi comuni faceva seguito una qualifica pi\u00f9 elevata della gerarchia nobiliare.\nVi fu una corsa generale alla richiesta di \"licentie populandi\". Molti centri divennero comuni per aver raggiunto il minimo richiesto di 80 famiglie residenti.\nA seguito di questa nuova colonizzazione non si instaur\u00f2 in nessuna parte la servit\u00f9 della gleba; i vassalli potevano andarsene come e quando volevano, ma il mero e misto impero faceva di lui il governatore perpetuo del territorio, secondo la forma dei Privilegi e dei Capitoli del Regno, e gli dava il potere di istituirvi il castellano, il segreto, il cappellano, il giudice, i giurati e gli altri ufficiali come le altre terre, poteva imporre e percepire e riscuotere tutti i diritti delle gabelle, la dogana, il baiulato, l'arrendamentolo zagato e qualunque altro diritto erano soliti i baroni nelle altre terre. \nIl barone del nuovo centro abitato non impone le condizioni che vuole, e poich\u00e9 ha la necessit\u00e0, al fine di elevare il nuovo centro a comune, di favorire l'immigrazione volontaria di nuovi abitanti nel nuovo centro che a sue spese ha fondato, egli deve favorire occasioni di lavoro e di vita pi\u00f9 vantaggiose di quelle esistenti nei paesi vicini, garantisce la moratoria dei debiti, la donazione della casa ove abitare e in vari luoghi la non perseguibilit\u00e0 dei delitti commessi nei paesi di vecchia residenza. Con i primi abitanti, contratta gli statuti regolanti i loro modi di partecipazione alla vita comunitaria locale, la casa e la terra data in enfiteusi.\nLe terre rimanenti nelle disponibilit\u00e0 del barone successivamente alla fondazione del nuovo centro, erano sempre concesse con contratti precari come il terraggio la compartecipazione, la metateria ai contadini o a grossi gabellotti non coltivatori che la subconcedevano ai contadini.\nI rapporti tra concessionario e concedente erano di tipo capitalistico o protocapitalistico e non pi\u00f9 di tipo feudale.\nLa messa a coltura di vaste superfici agrarie per centinaia di migliaia di ettari prima incolte ebbero conseguenze sul piano ecologico e ambientale e socio politico.\nNelle terre destinate al nuovo popolamento si procedette ai necessari dissodamenti agrari, la distruzione del bosco provoc\u00f2 dappertutto un dissesto idro geologico, cui si accompagn\u00f2 l'impoverimento del corso dei fiumi.\nLa popolazione feudale divenne pi\u00f9 numerosa di quella demaniale.\nLa concessione della licenza populandi fu anche cessione di porzione del potere statale, concorrendo ad accrescere l'autonomia del ceto baronale siciliano a danno dello Stato spagnolo."}
{"id": "1998994", "revid": "287204", "url": "https://it.wikipedia.org/wiki?curid=1998994", "title": "Vinukonda", "text": "Vinukonda \u00e8 una suddivisione dell'India, classificata come \"census town\", di 52.589 abitanti, situata nel distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 3' 0 N e 79\u00b0 45' 0 E e ha un'altitudine di 74 .\nSociet\u00e0.\nEvoluzione demografica.\nAl censimento del 2001 la popolazione di Vinukonda assommava a 52.589 persone, delle quali 27.089 maschi e 25.500 femmine. I bambini di et\u00e0 inferiore o uguale ai sei anni assommavano a 7.051, dei quali 3.629 maschi e 3.422 femmine. Infine, coloro che erano in grado di saper almeno leggere e scrivere erano 31.047, dei quali 18.316 maschi e 12.731 femmine."}
{"id": "1998996", "revid": "287204", "url": "https://it.wikipedia.org/wiki?curid=1998996", "title": "Kavad II", "text": "Era figlio di Cosroe II (590\u2013628), che aveva iniziato una lunghissima guerra contro i Romani; nel 628, a seguito di una pesante sconfitta inflitta ai Persiani dall'imperatore romano Eraclio I (610\u2013641), una congiura di palazzo depose Cosroe II: al suo posto sal\u00ec sul trono il figlio Kav\u0101d, che ordin\u00f2 la morte del padre e dei suoi diciotto fratelli.\nKav\u0101d chiese la pace a Eraclio e inizi\u00f2 le negoziazioni con lui, ma mor\u00ec dopo pochi mesi di regno."}
{"id": "1998999", "revid": "287204", "url": "https://it.wikipedia.org/wiki?curid=1998999", "title": "Vijayapuri North", "text": " \nVijayapuri North \u00e8 una suddivisione dell'India, classificata come \"census town\", di 19.333 abitanti, situata nel distretto di Nalgonda, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Vijayapuri North assommava a 19.333 persone, delle quali 10.081 maschi e 9.252 femmine. I bambini di et\u00e0 inferiore o uguale ai sei anni assommavano a 1.952, dei quali 982 maschi e 970 femmine. Infine, coloro che erano in grado di saper almeno leggere e scrivere erano 13.910, dei quali 8.144 maschi e 5.766 femmine."}
{"id": "1999005", "revid": "1543377", "url": "https://it.wikipedia.org/wiki?curid=1999005", "title": "Danza dell'addome", "text": "La danza dell'addome \u00e8 un termine usato in apicoltura e in etologia per una particolare danza a forma di otto delle api. Con l'esecuzione di questa danza, i cui movimenti sono perfettamente codificati, l'ape operaia pu\u00f2 comunicare alle compagne preziose informazioni su natura, posizione e grado di interesse di una risorsa che ha scoperto, come fiori da nettare e polline, sorgenti d'acqua o nuovi siti per la nidificazione.\nTale danza \u00e8 quindi il meccanismo con il quale le api possono reclutare altre api del loro alveare per la raccolta di risorse.\nSi pensava che le api avessero due distinte danze di reclutamento, la \"danza circolare\" e la \"danza dell'addome\", per indicare rispettivamente obiettivi vicini e lontani.\nQuando la distanza tra la risorsa e l'alveare aumenta, la danza circolare si trasforma in variazioni di una danza di transizione, che a sua volta, quando la distanza \u00e8 ancora maggiore, si trasforma nella danza dell'addome.\nNel caso di Apis mellifera ligustica Il cambio dalla danza circolare a quelle di transizione avviene per distanze della risorsa dall'alveare di circa 20 metri e il cambio dalle danze di transizione a quella dell'addome per distanze di circa 40 metri. \nTuttavia ci sono analisi di parametri comportamentali delle danze rispetto alla distanza dell'obiettivo che fanno pensare che non ci sia una distinzione cos\u00ec netta fra i due tipi di danza. Per esempio, anche per piccole distanze, la danza circolare pu\u00f2 contenere elementi della danza dell'addome, come una parte con agitazione dell'addome contenente informazioni su direzione e distanza della risorsa. \nDi conseguenza \u00e8 stato suggerito di considerare i due tipi di danza come gli estremi di una transizione continua, quindi le api hanno un solo tipo modulabile di danza di reclutamento e viene chiamata con il termine danza dell'addome.\nL'etologo austriaco Karl von Frisch fu uno dei primi a interpretare il significato della danza dell'addome.\nDescrizione.\nEsecuzione.\nLa danza dell'addome consiste nella ripetizione di un numero variabile di circuiti, ciascuno dei quali consta di due fasi: la \"fase oscillatoria\" e la \"fase di ritorno\". Per analizzare la comunicazione delle api mediante le danze, \u00e8 necessario seguire il comportamento di un'ape al suo ritorno da una nuova e abbondante fonte di cibo. Eccitata dalla scoperta, quando torna all'alveare, si reca nell'area adibita alle danze. Questa si trova su un favo nelle vicinanze dell'ingresso ed \u00e8 definita da segnali chimici posti dalle api. Qui, in mezzo ad uno sciame ammassato di compagne, esegue la danza, tracciando una figura a forma di otto: percorre un tratto rettilineo agitando con grande frequenza l'addome a destra e a sinistra (fase oscillatoria), poi compie una svolta a destra per ritornare al punto di partenza (fase di ritorno), esegue un'altra fase oscillatoria, seguita da una svolta a sinistra, e cos\u00ec in successione fasi oscillatorie e fasi di ritorno una volta a destra e una a sinistra. \nStudi di video al rallentatore hanno mostrato che la fase oscillatoria viene compiuta dall'ape senza camminare, ma tenendo le zampe ancorate al favo e sporgendo il corpo in avanti.\nDurante la fase oscillatoria la danzatrice richiama le bottinatrici tramite vibrazioni con frequenze tra 230 e 270 Hz prodotte con la muscolatura toracica, la stessa che usa nel volo. Queste vibrazioni vengono trasferite al favo tramite le zampe e si propagano lungo i bordi delle cellette. Una volta percepite dalle bottinatrici in attesa, indicano loro la posizione della danzatrice.\nLe api che seguono la danza pongono le proprie antenne a contatto con il corpo della danzatrice e le oscillazioni dell'addome di questa spostano ritmicamente le antenne. Integrando la modalit\u00e0 di spostamento delle antenne con la conoscenza del proprio orientamento nello spazio, datagli dai rilevatori di gravit\u00e0 di cui sono dotate, decodificano il messaggio espresso dalla danza. \nTramite la danza vengono fornite informazioni sul tipo di risorsa da cercare, sulla posizione di questa, che \u00e8 specificata da direzione e distanza, e sul grado di interesse della risorsa.\nCodifica delle informazioni.\nNatura della risorsa.\nLa natura della risorsa viene comunicata tramite il suo odore rimasto impregnato nel corpo dell'ape esploratrice e tramite campioni della sostanza che l'esploratrice consegna alle api che seguono la sua danza.\nDirezione della risorsa.\nLa direzione della risorsa viene indicata dalla direzione della fase oscillatoria. \nLe api che costruiscono favi che circondano un ramo, come Apis andreniformis e Apis florea, danzano in orizzontale sulla superficie superiore del favo e la fase oscillatoria \u00e8 rivolta nella direzione della risorsa.\nLe api che invece costruiscono favi verticali nelle cavit\u00e0, come Apis mellifera e Apis cerana, o sotto i rami, come Apis dorsata e Apis laboriosa, raramente danzano in orizzontale, per esempio durante le sciamature per indicare potenziali siti di nidificazione, ma generalmente danzano in verticale e al buio ed hanno come unico riferimento la gravit\u00e0. Quindi durante il volo la direzione della risorsa viene individuata usando il sole come riferimento, poi nella danza le api traducono l'angolo tra la direzione alveare-risorsa e la direzione alveare-sole in un angolo tra la direzione della fase oscillatoria e la verticale. Per esempio se la risorsa sta nella stessa direzione del sole, nella fase oscillatoria l'ape \u00e8 orientata verso l'alto, se la risorsa \u00e8 nella direzione opposta al sole l'orientazione dell'ape nella fase oscillatoria \u00e8 verso il basso, se la risorsa si trova 60\u00b0 a sinistra del sole anche la fase oscillatoria \u00e8 inclinata di 60\u00b0 a sinistra rispetto alla verticale. Quando il sole \u00e8 coperto da nuvole, le api sono in grado di trovare la sua posizione in base all'angolo di polarizzazione della luce. Le api danzanti che sono state in alveare per molto tempo correggono le angolazioni delle loro danze in modo da adattarle al cambio di direzione del sole nel suo moto apparente. Se l'esploratrice raggiunge la risorsa aggirando un ostacolo, ad esempio una collina, nella danza indica comunque la via diretta per la risorsa. La api che ricevono il messaggio inizialmente seguono la direzione indicata e scavalcano in linea retta l'ostacolo, ma in breve tempo, familiarizzando con il luogo, scoprono la via migliore.\nDistanza della risorsa.\nNei suoi studi von Frisch ipotizz\u00f2 che la distanza della risorsa fosse indicata dal numero di cicli di danza compiuti in un certo intervallo di tempo e dalla durata della fase oscillatoria.\nStudi successivi hanno indicato che invece la distanza \u00e8 indicata solamente dalla lunghezza della fase oscillatoria. \nLa durata della fase oscillatoria aumenta con l'aumentare della distanza, tuttavia questo aumento avviene in modo proporzionale soltanto per le prime centinaia di metri, poi avviene in maniera pi\u00f9 graduale e le informazioni sulla distanza di destinazioni remote risultano, di conseguenza, meno precise. Von Frisch misur\u00f2 una durata della fase oscillatoria di 0,5 secondi per una distanza di 300\u00a0m, di 1 s per 500\u00a0m, di 2 secondi per 2000\u00a0m e cos\u00ec via.\nQuando von Frisch decifr\u00f2 il linguaggio della danza, si suppose che le api misurassero la distanza di volo in base al consumo di energia. Vari esperimenti hanno in seguito mostrato che le api misurano la distanza sulla base del \"flusso ottico\".\nIl flusso ottico descrive i cambiamenti nell'ambiente durante il volo ed \u00e8 generato dalle immagini degli oggetti che si muovono sulle varie facce della superficie dell'occhio composto dell'ape, come quando si guarda il paesaggio da un finestrino di un treno in corsa. Maggiori sono le variazioni percepite nel flusso ottico, maggiore \u00e8 la distanza misurata dall'ape. La lunghezza della fase oscillatoria \u00e8 un'indicazione della distanza di volo che le api ritengono di avere percorso. Due percorsi della stessa lunghezza, ma uno in un paesaggio molto variabile e uno in un paesaggio uniforme, sono tradotti in danze con fase oscillatoria pi\u00f9 lunga per il primo e pi\u00f9 corta per il secondo.\nQueste osservazioni mostrano che la calibrazione della durata della fase oscillatoria in base alla distanza percorsa non \u00e8 assoluta, ma dipendente dall'ambiente. Una calibrazione assoluta pu\u00f2 essere data in base al moto delle immagini richiesto per generare una certa durata di fase oscillatoria. \u00c8 stato stimato che per Apis mellifera ligustica 1 millisecondo di oscillazione corrisponde a uno spostamento delle immagini di un angolo di 17.7\u00b0.\nQuesto sistema \u00e8 affidabile, perch\u00e9 le api reclutate seguono la direzione indicata dalla danzatrice, quindi attraversano lo stesso paesaggio e vedono le stesse immagini.\nGrado di interesse della risorsa.\nRisorse con alto grado di interesse producono danze pi\u00f9 lunghe e pi\u00f9 vivaci di risorse meno interessanti e danze pi\u00f9 vivaci attirano un maggior numero di compagne.\nLa danzatrice aumenta la durata della danza e la frequenza di ripetizione delle fasi oscillatorie con l'aumentare del grado di interesse della risorsa. \nLa frequenza di ripetizione delle fasi oscillatorie \u00e8 regolata variando la durata della fase di ritorno nel circuito della danza, mentre la durata della fase oscillatoria non viene influenzata dal grado di interesse. \nQueste osservazioni hanno fatto ipotizzare che l'indicatore del grado di interesse di una risorsa possa essere l'intervallo di tempo tra due fasi oscillatorie consecutive..\nPer definire il grado di interesse molte informazioni sono integrate in un'immagine globale, che comprende la qualit\u00e0 del cibo, ma anche gli elementi incontrati lungo il percorso. Per esempio un nettare con elevata concentrazione zuccherina provoca una danza vivace, mentre le difficolt\u00e0 presenti lungo il percorso, come vento forte o presenza di predatori, riducono la vivacit\u00e0.\nEvoluzione.\nLa mappatura delle differenze dei reclutamenti nelle specie del genere Apis e di quelli affini pu\u00f2 suggerire un plausibile scenario sull'evoluzione delle danze. Questo approccio filogenetico all'evoluzione della danza fu proposto da Lindauer.\nLa prima forma di reclutamento probabilmente era costituita da movimenti che includono scuotimenti, spostamenti a zig-zag, ronzii e spinte, che fungono da incitamento alle altre api, ma non danno informazioni sulla posizione della risorsa. Comportamenti simili sono osservati in vari apidi, tra cui meliponini e bombi, ma anche in altri imenotteri, come vespe e formiche.\nDa queste forme primordiali potrebbero essersi poi sviluppate delle corse incitative che coinvolgevano uno scuotimento dell'addome ed erano rivolte verso la direzione della risorsa. Questa danza dell'addome semplice pu\u00f2 essere pensata come una ricostruzione della direzione di decollo della bottinatrice per andare verso la risorsa.\nSi suppone che con il tempo si evolse la forma a otto per permettere alla danzatrice di compiere pi\u00f9 circuiti di danza sullo stesso posto mentre viene seguita da altre api. Si svilupparono cos\u00ec danze a otto orizzontali, con la fase oscillatoria direzionata verso la risorsa. Questo tipo di danze \u00e8 oggi osservabile in quelle api, come Apis andreniformis e Apis florea, che nidificano costruendo un solo favo che circonda un ramo e danzano sulla superficie orizzontale superiore del favo.\nInfine si svilupparono le danze a otto verticali, che traducono l'angolo tra la direzione alveare-risorsa e la direzione alveare-sole in un angolo tra la direzione della fase oscillatoria e la verticale. Queste danze si sono evolute tra quelle api che costruiscono favi verticali nelle cavit\u00e0, come Apis mellifera e Apis cerana, o sotto i rami, come Apis dorsata e Apis laboriosa.\nVarie osservazioni suggeriscono che diverse specie di api hanno differenti \"dialetti\" della danza dell'addome, ogni specie o sottospecie varia per curvatura o durata.\nUno studio del 2008 dimostra che in una colonia mista di \"Apis cerana\" cerana e \"Apis mellifera ligustica\" ognuna delle due specie \u00e8 stata in grado di capire il \"dialetto\" di danza dell'addome dell'altra.\nApplicazioni nel campo della ricerca.\nNell'ambito dei recenti lavori di ricerca sui metodi di comunicazione dello sciame, che comportano algoritmi di ottimizzazione ispirati al comportamento degli insetti sociali e di animali come i pesci, gli uccelli e le formiche, \u00e8 stata da poco svolta una ricerca utilizzando la danza dell'ape per uno studio di percorrenza con tolleranza di errori. Il seguente \u00e8 un excerptum da Wedde, Farooq, and Zhang (2004):\nNel presente articolo presentiamo un nuovo algoritmo di percorrenza, BeeHive, ispirato dai metodi ed alle procedure di comunicazione e valutazione delle api mellifere. In tale algoritmo, le agenti delle api viaggiano attraverso una rete di aree chiamate aree di procacciamento cibo. Durante il loro percorso forniscono informazioni sullo stato della rete di aree, per aggiornare le tabelle di percorrenza locali. BeeHive tollera errori, \u00e8 scalabile e si basa del tutto, rispettivamente, sulle informazioni locali o regionali. Mediante estese simulazioni, dimostreremo che BeeHive ottiene prestazioni simili o migliori rispetto agli algoritmi attuali.\nUn'ulteriore tecnica computazionale stigmergica ispirata alle api, chiamata \"ottimizzazione ad alveare\", \u00e8 utilizzata per l'ottimizzazione dei server Internet."}
{"id": "1999006", "revid": "287204", "url": "https://it.wikipedia.org/wiki?curid=1999006", "title": "Vetapalem", "text": "Vetapalem \u00e8 una suddivisione dell'India, classificata come \"census town\", di 37.037 abitanti, situata nel distretto di Prakasam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 46' 60 N e 80\u00b0 19' 0 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Vetapalem assommava a 37.037 persone, delle quali 18.316 maschi e 18.721 femmine. I bambini di et\u00e0 inferiore o uguale ai sei anni assommavano a 3.894, dei quali 1.938 maschi e 1.956 femmine. Infine, coloro che erano in grado di saper almeno leggere e scrivere erano 21.766, dei quali 12.428 maschi e 9.338 femmine."}
{"id": "1999011", "revid": "287204", "url": "https://it.wikipedia.org/wiki?curid=1999011", "title": "Vepagunta", "text": " \nVepagunta \u00e8 una suddivisione dell'India, classificata come \"census town\", di 26.881 abitanti, situata nel distretto di Visakhapatnam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Vepagunta assommava a 26.881 persone, delle quali 13.668 maschi e 13.213 femmine. I bambini di et\u00e0 inferiore o uguale ai sei anni assommavano a 2.560, dei quali 1.286 maschi e 1.274 femmine. Infine, coloro che erano in grado di saper almeno leggere e scrivere erano 19.733, dei quali 10.927 maschi e 8.806 femmine."}
{"id": "1999013", "revid": "1543377", "url": "https://it.wikipedia.org/wiki?curid=1999013", "title": "Dirk van der Aa", "text": "Inizi\u00f2 a dipingere diventando apprendista di Johann Heinrich Keller. Gerrit Mes divenne poi il suo secondo maestro e van der Aa entr\u00f2 a collaborare nella sua bottega: i due si specializzarono in dipinti decorativi e grisaille.\nDirk van der Aa ebbe anche degli allievi tra cui Evert Morel, Cornelis Kuipers, Johan Christiaan Roedig. e il nipote Andries van der Aa."}
{"id": "1999014", "revid": "339392", "url": "https://it.wikipedia.org/wiki?curid=1999014", "title": "15\u00aa Quadriennale d'Arte di Roma", "text": ""}
{"id": "1999016", "revid": "287204", "url": "https://it.wikipedia.org/wiki?curid=1999016", "title": "Ardashir III", "text": "Figlio di Kavadh II, sal\u00ec al trono quando aveva sette anni e venne deposto e ucciso 18 mesi dopo dal generale Shahrbaraz, che sal\u00ec al trono e regn\u00f2 per pochi mesi nel 630."}
{"id": "1999017", "revid": "287204", "url": "https://it.wikipedia.org/wiki?curid=1999017", "title": "Venkatagiri", "text": "Venkatagiri \u00e8 una suddivisione dell'India, classificata come \"census town\", di 31.342 abitanti, situata nel distretto di Nellore, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 58' 0 N e 79\u00b0 34' 60 E e ha un'altitudine di 60 .\nSociet\u00e0.\nEvoluzione demografica.\nAl censimento del 2001 la popolazione di Venkatagiri assommava a 31.342 persone, delle quali 15.632 maschi e 15.710 femmine. I bambini di et\u00e0 inferiore o uguale ai sei anni assommavano a 3.413, dei quali 1.755 maschi e 1.658 femmine. Infine, coloro che erano in grado di saper almeno leggere e scrivere erano 20.263, dei quali 11.442 maschi e 8.821 femmine."}
{"id": "1999019", "revid": "287204", "url": "https://it.wikipedia.org/wiki?curid=1999019", "title": "Providence Steamrollers", "text": "I Providence Steamrollers furono una franchigia statunitense di pallacanestro che partecip\u00f2 al campionato NBA dal 1946 fino al fallimento nel 1949.\nStoria della franchigia.\nGli Steamrollers furono una delle undici originali franchigie NBA (quando la lega si chiamava ancora BAA). Al loro fallimento dopo tre stagioni gli Steamrollers avevano totalizzato un record di 46-122. Detengono ancora il primato per minor numero di partite vinte in una stagione, solo 6 nel 1947-48. Sempre nel 1947-48 il giocatore Nat Hickey stabil\u00ec il record di giocatore pi\u00f9 vecchio ad aver mai giocato nella lega (46 anni)."}
{"id": "1999020", "revid": "287204", "url": "https://it.wikipedia.org/wiki?curid=1999020", "title": "Disincanto (album)", "text": ""}
{"id": "1999022", "revid": "123164164", "url": "https://it.wikipedia.org/wiki?curid=1999022", "title": "Campionato africano di pallavolo femminile 1985", "text": "Il II campionato africano di pallavolo femminile si \u00e8 svolto nel 1985 a Tunisi, in Tunisia. Al torneo hanno partecipato 3 squadre nazionali africane e la vittoria finale \u00e8 andata per la prima volta alla Tunisia.\nPodio.\nCampione.\nTunisia(Primo titolo)\nSecondo posto.\nEgitto\nTerzo posto.\nCamerun"}
{"id": "1999029", "revid": "101175", "url": "https://it.wikipedia.org/wiki?curid=1999029", "title": "Gran Premio motociclistico di Gran Bretagna 2005", "text": "Il Gran Premio motociclistico di Gran Bretagna 2005 corso il 24 luglio, \u00e8 stato il nono Gran Premio della stagione 2005 e ha visto vincere: la Yamaha di Valentino Rossi nella classe MotoGP, Randy De Puniet nella classe 250 e Juli\u00e1n Sim\u00f3n nella classe 125.\nLe gare sono state molto disturbate dalla pioggia incessante, cosa che ha contribuito a diversi incidenti: nella MotoGP solo 11 piloti sono riusciti a portare a termine la gara, con il risultato che non tutti i punti disponibili sono stati assegnati.\nLa competizione della classe 125 \u00e8 stata interrotta dopo 7 giri, sempre a causa del maltempo, per riprendere una seconda volta con la griglia di partenza stabilita dalle posizioni ottenute dai piloti al momento dell'interruzione e la seconda parte, composta di altri 9 giri, che ha stabilito l'ordine di arrivo finale.\nSempre in questa classe, la vittoria dello spagnolo Juli\u00e1n Sim\u00f3n, rappresenta la sua prima vittoria nel motomondiale."}
{"id": "1999030", "revid": "196390", "url": "https://it.wikipedia.org/wiki?curid=1999030", "title": "Federazione Croato-Musulmana", "text": ""}
{"id": "1999037", "revid": "124123", "url": "https://it.wikipedia.org/wiki?curid=1999037", "title": "Clive Chin", "text": "Inizi\u00f2 a lavorare al Randy's Record Store, il negozio di dischi di suo padre, per poi aprire il suo studio di registrazione, il famoso Randy's Studio 17, uno dei pi\u00f9 importanti studi musicali giamaicani della prima met\u00e0 degli anni settanta.\nIl primo successo di Chin fu il brano \"Java\" di Augustus Pablo; seguirono quelli di \"Cheater\" (di Dennis Brown), \"King of Babylon\" (di Junior Byles), e l'album di debutto di Augustus Pablo, \"This Is Augustus Pablo\".\nNel 1973 Chin produsse l'album \"Java Java Dub\"; l'album, mixato da Errol \"ET\" Thompson, \u00e8 considerato uno dei primi album dub della storia.\nDopo il trasferimento negli Stati Uniti d'America Chin gest\u00ec per quindici anni un ristorante giamaicano nel quartiere dei Queens, a New York. Ha ripreso a produrre nuovamente musica nel 1998.\nNel 2007 la casa discografica VP Records ha inaugurato una etichetta, \"17 North Parade\", dedita alla ristampa dei vecchi classici della Randy's."}
{"id": "1999040", "revid": "230490", "url": "https://it.wikipedia.org/wiki?curid=1999040", "title": "Beatrice Manzoni", "text": ""}
{"id": "1999044", "revid": "31886", "url": "https://it.wikipedia.org/wiki?curid=1999044", "title": "Izz al-Din Usama", "text": "Era uno dei nipoti di Salah al-Din al-Ayyubi e fra le sue opere d'architettura \u00e8 meritevole di menzione il castello-fortezza di Ajlun, costruito in quella cittadina - ricevuta come feudo dall'altro suo zio, l'ayyubide al-Malik al-\u02bf\u0100dil b. Ayy\u016bb, noto alle cronache cristiane come Safedino (Sayf al-D\u012bn) - tra il 1184 e il 1185."}
{"id": "1999045", "revid": "767487", "url": "https://it.wikipedia.org/wiki?curid=1999045", "title": "The Breeders", "text": "The Breeders sono un gruppo musicale alternative rock statunitense, fondato nel 1988 da Kim Deal dei Pixies e Tanya Donelly delle Throwing Muses.\nIl gruppo, che nel corso del tempo ha effettuato un certo numero di cambiamenti nella formazione, \u00e8 attualmente composto da Kim Deal (voce e chitarra), da sua sorella gemella Kelley Deal (chitarra e cori), da Jim Macpherson (batteria e percussioni) e Josephine Wiggs (basso).\nStoria.\nFormazione.\nIl primo nucleo dei Breeders si forma nel 1988 quando, ancora impegnata come bassista dei Pixies ma lasciata ai margini nella composizione musicale del gruppo dal frontman Black Francis, Kim inizi\u00f2 a concepire l'idea di riprendere in mano il suo primo strumento (la chitarra) e di dare vita ad un possibile progetto parallelo assieme a Tanya Donelly, chitarrista delle Throwing Muses\nLa Deal inizi\u00f2 quindi a scrivere nuovo materiale durante il tour promozionale dei Pixies, post-\"Surfer Rosa\" e poi, con l'aiuto di quattro batteristi e del bassista Ray Halliday, la coppia registr\u00f2 un breve demo tape con tre brani (\"Lime House\", \"Doe\" e \"Only in 3's\") e lo invi\u00f2 a Ivo Watts-Russell, boss dell'etichetta 4AD che, dopo aver ascoltato il nastro offr\u00ec un contratto alla band per la registrazione di un album e diede alla band un \"budget\" di 11.000 dollari\nPod (1990\u201391).\nNel 1990, quindi, durante il primo periodo d'interruzione dell'attivit\u00e0 con i Pixies, la Deal e la Donelly, assieme alla bassista Josephine Wiggs, all'ex batterista degli Slint Britt Walford e al violinista Carrie Bradley diedero principio alla nuova band, chiamata \"The Breeders\" (come quella formata con la gemella Kelley durante l'adolescenza). L'album di debutto, \"Pod\", contenente per lo pi\u00f9 materiale scritto dalla stessa Deal, venne registrato in due settimane nel dicembre 1989 ad Edimburgo, in Scozia, da Steve Albini e pubblicato, nel maggio del 1990, dalla 4AD e, anche se non ebbe un enorme successo commerciale, ricevette molte recensioni positive da parte della critica specializzata.\nSafari e Last Splash (1992\u201394).\nDopo l'uscita di \"Pod\", i vari componenti della band ritornarono ai loro vari progetti principali e, solo nel 1991, in un periodo di inattivit\u00e0 con i Pixies, Kim Deal riprese a scrivere nuovo materiale per i \"Breeders\" coinvolgendo anche la sorella Kelley Deal (alla chitarra). A quel punto, la band era oramai quasi diventata a tempo pieno per le due sorelle e, nel 1992, venne invitata ad aprire i concerti dei Nirvana nel loro tour europeo. Dopo la registrazione dell'EP \"Safari\", alla fine del 1991, la Donelly lasci\u00f2 la band per formare le Belly.\nDopo lo scioglimento dei Pixies, nel 1993, Kim Deal riprese l'attivit\u00e0 con i Breeders per registrare, presso il \"Refraze Recording Studio\" di Dayton, nell'Ohio, il loro secondo album \"Last Splash\", pubblicato nel mese di agosto del 1993 ottenendo un grande successo di critica e di pubblico, tanto da guadagnare il disco di platino ad un anno dalla sua uscita. Tre singoli vennero estratti dall'album, tra cui \"Cannonball\", che raggiunse il numero 2 della Alternative Songs, la classifica della celebre rivista Billboard.. Nell'autunno del 1993 partecipano al tour di \"In Utero\" dei Nirvana.\nNel 1994, dopo l'uscita dell'EP \"Head to Toe\" e l'esibizione sul palco principale del festival Lollapalooza, il gruppo decise di prendersi un lungo periodo di pausa per permettere a Kelley Deal (sorella gemella di Kim) di iniziare un periodo di riabilitazione a causa della dipendenza da eroina.\nTitle TK (2001\u201302).\nNel 2001, le sorelle Deal reclutarono nuovi musicisti per suonare diversi spettacoli dal vivo, e subito dopo tornarono in studio con il chitarrista Richard Presley, il bassista Mando Lopez e il batterista Jose Medeles per registrare il terzo album dal titolo \"Title TK\" (TK sta per \"to come\" ed \u00e8 un'espressione editoriale utilizzata, quando si modificano bozze, per indicare informazioni mancanti), prodotto da Steve Albini.\nMountain Battles e Fate to Fatal (2008\u201310).\nNel 2008 esce anche un quarto disco, intitolato \"Mountain Battles\", seguito, poi, dall'EP \"Fate to Fatal\" pubblicato il 21 aprile 2009 e che contiene anche una cover di Bob Marley (\"Chances Are\") e \"Last Time\", cantata da Mark Lanegan.\nLSXX e All Nerve (2012\u20132018).\nNel 2012 il gruppo si ricompatta nella line-up di \"Last Splash\" e annuncia un tour per celebrare il ventesimo anniversario dell'album uscito nel 1993 che viene ristampato con il titolo \"LSXX\".\nNell'ottobre 2017 la band pubblica il singolo \"Wait in the Car\". Il brano, scritto da Kim Deal e Richard Presley, segna il ritorno ufficiale del gruppo dopo circa otto anni. Il 2 marzo 2018 la band pubblica il suo nuovo disco intitolato \"All Nerve\"."}
{"id": "1999055", "revid": "729019", "url": "https://it.wikipedia.org/wiki?curid=1999055", "title": "Keeps Gettin' Better - A Decade of Hits", "text": "Keeps Gettin' Better \u2014 A Decade of Hits \u00e8 il primo greatest hits della cantante pop statunitense Christina Aguilera. La raccolta contiene i maggiori successi estratti dagli album \"Christina Aguilera\" (1999), \"Stripped\" (2002) e \"Back to Basics\" (2006). Inoltre vi sono contenuti due inediti, \"Keeps Gettin' Better\", pubblicato anche come singolo di lancio, e \"Dynamite\". Inoltre sono presenti le nuove versioni delle sue celeberrime hit \"Beautiful\" e \"Genie in a Bottle\", rispettivamente intitolate \"You Are What You Are (Beautiful)\" e \"Genie 2.0; \"quest'ultima e \"Keeps Gettin' Better\" sono state presentate ai Video Music Awards di MTV del 2008.\nL'album vanta oltre 5,2 milioni di copie vendute in tutto il mondo, diventando uno dei 20 greatest hits femminili di maggior successo di sempre.\nTracce.\n16. The Voice Within (Radio Edit)"}
{"id": "1999063", "revid": "11215", "url": "https://it.wikipedia.org/wiki?curid=1999063", "title": "Dellacqua", "text": ""}
{"id": "1999064", "revid": "363629", "url": "https://it.wikipedia.org/wiki?curid=1999064", "title": "Ricettazione (medicina)", "text": ""}
{"id": "1999068", "revid": "1788047", "url": "https://it.wikipedia.org/wiki?curid=1999068", "title": "Campionato nordamericano di pallavolo femminile 1987", "text": "Il X campionato nordamericano di pallavolo femminile si \u00e8 svolto dal 13 al 19 giugno 1987 a L'Avana, a Cuba. Al torneo hanno partecipato 7 squadre nazionali nordamericane e la vittoria finale \u00e8 andata per la sesta volta, la seconda consecutiva, a Cuba.\nPodio.\nCampione.\nCuba(Sesto titolo)\nSecondo posto.\nStati Uniti\nTerzo posto.\nCanada"}
{"id": "1999069", "revid": "62748", "url": "https://it.wikipedia.org/wiki?curid=1999069", "title": "Tsao Hsueh-Chin", "text": ""}
{"id": "1999071", "revid": "15200", "url": "https://it.wikipedia.org/wiki?curid=1999071", "title": "Bahram Chobin", "text": ""}
{"id": "1999073", "revid": "11215", "url": "https://it.wikipedia.org/wiki?curid=1999073", "title": "Obziler", "text": ""}
{"id": "1999079", "revid": "287204", "url": "https://it.wikipedia.org/wiki?curid=1999079", "title": "Maria Giacobbe", "text": "Biografia.\nMaria era figlia di Dino Giacobbe, ingegnere antifascista, ufficiale pluridecorato nella prima guerra mondiale, tra i fondatori del Partito Sardo d'Azione e poi combattente repubblicano in Spagna ed esule negli Stati Uniti sino alla fine della guerra, e di Graziella Sechi, insegnante elementare, la quale, condividendo le idee del marito, come lui fu perseguitata dal regime fascista. Crebbe e studi\u00f2 a Nuoro dove, dopo aver frequentato il Regio Liceo ginnasio Giorgio Asproni, prefer\u00ec concludere gli studi conseguendo il diploma magistrale. Ci\u00f2 le consent\u00ec di avere fin dal primo dopoguerra un posto di insegnante elementare nei paesi del circondario di Nuoro. In seguito inizi\u00f2 a collaborare con vari giornali e riviste ed esord\u00ec come scrittrice narrando le sue esperienze di giovane maestra. Dopo aver conosciuto il futuro marito, lo scrittore danese Uffe Harder, nel 1958 si trasfer\u00ec con lui a Copenaghen, dove, nel 1959 e nel 1964, sono nati i due figli della coppia. \nAttivit\u00e0 letteraria e culturale.\nNel 1956 inizia una lunga collaborazione con il settimanale \"Il Mondo\" di Pannunzio, cui fanno seguito esperienze presso vari periodici italiani e stranieri, per le quali ottiene riconoscimenti, come ad esempio il Premio Iglesias di giornalismo attribuitole nel 1985 per la sua collaborazione al quotidiano L'Unione Sarda.\nHa pubblicato oltre dieci libri, fra cui romanzi, raccolte di racconti e cinque antologie di poesie. Il suo primo libro, \"Diario di una maestrina\" (1957), vinse il Premio Viareggio-Opera prima e la Palma d'oro dell'UDI. L'opera \u00e8 stata poi tradotta in altre 15 lingue. Molte sue opere sono state pubblicate prima in danese e poi in italiano. Tra queste \"Dagbog mellen to verdener\" (\"Diario tra due mondi\") del 1975 edito in Italia due anni dopo col titolo \"Le radici\", libro di memorie della Nuoro dei suoi avi, tema che sar\u00e0 ripreso anche nel successivo \"Masker og n\u00f8gne engle\" del 1994, pubblicato in Italia nel 1999 col titolo \"Maschere e angeli nudi: ritratto d'infanzia\".\nLa Giacobbe per le sue attivit\u00e0 e produzioni in campo culturale, avendo notevolmente contribuito alla conoscenza della cultura sarda e italiana in Danimarca e danese in Italia, ha ricevuto riconoscimenti sia in Danimarca sia in Italia tra i quali il titolo di Cavaliere dell'Ordine della Solidariet\u00e0 Nazionale, conferito dal Presidente della Repubblica Italiana nel 1967 e il vitalizio statale col quale il Ministro per gli Affari Culturali della Danimarca ha voluto esprimere ufficialmente nel 1996 \"la gratitudine del paese per i valori culturali di cui Maria Giacobbe ha con la sua arte arricchito la societ\u00e0 danese nella sua totalit\u00e0\".\nNel 2000 il regista Giovanni Columbu ha realizzato il film \"Arcipelaghi\" tratto dal romanzo omonimo per il quale, nel 1995, la scrittrice ha ricevuto il Premio Dess\u00ec Speciale della Giuria. \nDal 2008 \u00e8 presidente del Comitato degli scrittori danesi per la difesa della libert\u00e0 di espressione ed \u00e8 membro fondatore del Comitato per la coesistenza israelo-palestinese.\nCritica.\nLa narrativa di Giacobbe \u00e8 stata associata a quella di Grazia Deledda, scrittrice della quale Giacobbe si \u00e8 pi\u00f9 volte occupata\nAngela Guiso, per esempio, trova il filo rosso di una sottile continuit\u00e0 tra le due scrittrici. Se l'universo di Deledda si colloca fra i poli opposti, bene e male, giusto e ingiusto, Giacobbe utilizza nuovi imperativi e stimoli contraddittori che suscitano molteplici risposte."}
{"id": "1999081", "revid": "123356917", "url": "https://it.wikipedia.org/wiki?curid=1999081", "title": "Sheikh Mujibur Rahman", "text": "Alla guida della Lega Awami, fu primo ministro del Bangladesh dopo l'indipendenza del Bangladesh. Ottenne il titolo onorifico di \"Bangabandhu\" (\u09ac\u0999\u09cd\u0997\u09ac\u09a8\u09cd\u09a7\u09c1 \"B\u00f4ngobondhu\", \"Amico del Bengala\"). Sua figlia maggiore Sheikh Hasina Wazed \u00e8 il leader della Lega Awami e l'attuale primo ministro del Bangladesh.\nCarriera politica.\nRahman nacque a Tungipara, un villaggio nel distretto di Gopalganj (provincia del Bengala), terzogenito di Sheikh Lutfar Rahman, un funzionario del tribunale civile di Gopalganj. All'et\u00e0 di diciotto anni si spos\u00f2 con Mujib Begum Fazilatnnesa e successivamente si iscrisse alla facolt\u00e0 di giurisprudenza dell'universit\u00e0 di Calcutta, aderendo anche ad un'organizzazione politica giovanile. Nel 1943 si un\u00ec alla Lega musulmana del Bengala e lavor\u00f2 a stretto contatto con Huseyn Shaheed Suhrawardy, uno dei principali leader del movimento politico, che proponeva la nascita di uno stato islamico separato dal resto dell'India. Nel 1947 consegu\u00ec la laurea e si trasfer\u00ec nel Bengala orientale dove in breve tempo si afferm\u00f2 come uno dei pi\u00f9 brillanti politici della provincia. Nel 1948 venne arrestato dalla polizia e incarcerato, durante le agitazioni popolari scatenate dalla decisione del governo di estendere l'urdu come lingua di Stato anche all'etnia bengalese.\nUscito di prigione, Mujib lasci\u00f2 la Lega musulmana e segu\u00ec Suhrawardy e Maulana Bhashani nel nuovo partito della Lega musulmana Awami Lega, (precursore della futura Lega Awami): Mentre Suhrawardy lavorava per costruire una coalizione pi\u00f9 ampia di partiti socialisti del Pakistan orientale, Mujib si focalizz\u00f2 ad espandere la base elettorale del nuovo soggetto politico. Nel 1953, fu nominato segretario generale del partito, ed eletto all'assemblea generale del Pakistan Orientale; divenne per pochi mesi ministro dell'agricoltura prima di essere nuovamente arrestato per aver fomentato proteste e disordini contro il governo centrale del Pakistan. Nel 1956, Mujib entr\u00f2 in un secondo governo di coalizione, come ministro dell'industria, del commercio e del lavoro, ma si dimise l'anno successivo per lavorare a tempo pieno per il partito. Quando il generale Ayub Khan sospese la Costituzione e impose la legge marziale, nel 1958, Mujib venne arrestato con l'accusa di aver tentato di organizzare una resistenza clandestina e incarcerato fino al 1961. Naturalmente dopo il suo rilascio, Mujib organizz\u00f2 un nuovo movimento clandestino (chiamato Consiglio rivoluzionario per la liberazione del Bengala) al fine di opporsi al regime di Ayub Khan e di ottenere l'indipendenza del Pakistan orientale: venne arrestato ancora una volta nel 1962 per aver organizzato proteste e manifestazioni contro il regime.\nPresidente del Bangladesh.\nDopo la morte di Suhrawardy nel 1963, Mujib venne eletto come capo della Lega Awami, che divenne ben presto uno dei maggiori partiti politici del Pakistan: il partito aveva eliminato la parola \"musulmano\" dal suo nome per evidenziare uno spostamento verso la laicit\u00e0 e attirare cos\u00ec il consenso delle comunit\u00e0 non musulmane.\nNel 1971 il Pakistan orientale ottenne l'indipendenza (grazie all'intervento armato dell'India) e Mujib divenne capo del Governo provvisorio; Mujib, dopo aver ottenuto il riconoscimento del suo paese da parte dei paesi pi\u00f9 importanti, aiut\u00f2 il nuovo stato, che prese il nome di Bangladesh, ad entrare nelle Nazioni Unite e nel Movimento dei Non Allineati. Firm\u00f2 inoltre un trattato di amicizia con l'India, che si impegn\u00f2 a fornire un'ampia assistenza economica e umanitaria, e inizi\u00f2 la formazione delle forze di sicurezza del Bangladesh e del personale di governo.\nIl 15 agosto 1975, un gruppo di ufficiali dell'esercito invasero la capitale e la residenza presidenziale, con un paio di divisioni meccanizzate e uccisero Mujib, la sua famiglia e il personale di servizio: solo le sue figlie Sheikh Hasina Wajed e Sheikh Rehana, che stavano visitando la Germania Ovest, sfuggirono al massacro e al nuovo regime militare.\nI governi successivi hanno dato poco rilievo alla sua figura, che \u00e8 stata rivalutata a partire dagli anni novanta, dopo il ritorno della democrazia in Bangladesh. Nel 1996 Sheikh Hasina, figlia maggiore di Mujib, \u00e8 diventata primo ministro del Bangladesh a seguito della vittoria elettorale del suo partito. Nel 2003 Mujib ha ricevuto alla memoria la medaglia dell'indipendenza, massima onorificenza del Bangladesh."}
{"id": "1999085", "revid": "1543377", "url": "https://it.wikipedia.org/wiki?curid=1999085", "title": "Violone (registro d'organo)", "text": "Con violone ci si riferisce a un particolare registro dell'organo.\nStruttura.\nIl violone \u00e8 un registro ad anima della famiglia dei registri violeggianti, costruito in legno o in metallo. Lo si trova solitamente alla pedaliera nella misura di 16', ma esistono anche violoni da 32' e da 8'.\nLe canne di questo registro sono caratterizzate da un diametro stretto e dalla presenza di freni armonici. \u00c8 anche conosciuto con i nomi di \"Violon\" in francese e di \"Violonbass\" in tedesco."}
{"id": "1999086", "revid": "210951", "url": "https://it.wikipedia.org/wiki?curid=1999086", "title": "Iolite", "text": ""}
{"id": "1999088", "revid": "1305772", "url": "https://it.wikipedia.org/wiki?curid=1999088", "title": "Evil Live", "text": ""}
{"id": "1999096", "revid": "1106276", "url": "https://it.wikipedia.org/wiki?curid=1999096", "title": "Bellizzi Irpino", "text": "Bellizzi Irpino \u00e8 una frazione di Avellino di 842 abitanti, gi\u00e0 comune autonomo fino al 1938.\n\u00c8 situata alla periferia meridionale di Avellino a 3\u00a0km dal centro cittadino, si posa su una collina ai piedi del monte Faliesi, a 392\u00a0m s.l.m., confina ad est con il comune di Aiello del Sabato, a sud con il comune di Contrada e a nord col Rione san Tommaso di Avellino. \u00c8 raggiungibile attraverso la strada statale che collega Avellino a Salerno detta via dei Due Principati.\nAnticamente denominato il Casale delle Bellezze, qui i Caracciolo ospitavano i cugini regnanti delle Due Sicilie che da Napoli venivano ad Avellino.\nPiccolo villaggio abitato per lo pi\u00f9 da contadini e mastri operai addetti all'edilizia, si reggeva su un'economia prevalentemente agricola, e malgrado ripetuti tentativi di accorpamento al comune capoluogo gi\u00e0 avviati nel corso del XIX secolo, conserv\u00f2 la sua autonomia municipale fino al 1938. Con Regio Decreto del 12 luglio 1938, il comune di Bellizzi, che all'epoca contava 864 abitanti, risultante mancante \"di mezzi per provvedere adeguatamente ai pubblici servizi\" fu aggregato a quello di Avellino. A pagina 593 del \"Giornale degli economisti e annali di economia\", Volume 53 del 1938, veniva indicato, con la sua superficie di tre ettari, come il comune pi\u00f9 piccolo d'Italia. Con la nascita delle circoscrizioni previste dalla legge 278/1976 fu inserito nella VII Circoscrizione della citt\u00e0 di Avellino, insieme alle limitrofe contrade \"S.Oronzo\" e \"Cretazzo\".\nNei pressi della frazione \u00e8 posto il \"penitenziario di Avellino\", un carcere di massima sicurezza.\nVia Giancola \u00e8 la stradina principale di Bellizzi Irpino, dove tra l'altro c'\u00e8 l'ex municipio (poi sede della circoscrizione) e la chiesa di Santa Maria di Costantinopoli. Di fronte alla Chiesa di Santa Maria di Costantinopoli si trova la Chiesa del Purgatorio, sede dell'omonima Confraternita fondata l'8 dicembre 1865 dal fervore religioso di 18 confratelli e consorelle.\nIl nome \"Anime del Purgatorio\" nasceva dall'abitudine, diffusa tra alcuni confratelli, di lasciare, dopo la morte, consistenti lasciti perch\u00e9 la Congrega pregasse per le loro anime, cos\u00ec da garantire loro l'accesso al Paradiso. L'assoluta mancanza nel corso del Medio Evo di qualsiasi forma di assistenza pubblica e delle pi\u00f9 elementari garanzie specialmente per la parte pi\u00f9 disagiata delle collettivit\u00e0, in gran parte perdurata fino a tempi abbastanza recenti, ed al tempo stesso il bisogno di ben operare per amore e timore di Dio, furono le principali motivazioni che indussero i cristiani ad associarsi per aiutarsi reciprocamente..\nNella zona superiore di Bellizzi sono situati dei prefabbricati atti ad ospitare gli sfollati del terremoto dell'Irpinia del 1980, tuttora sono abitati.\nLa frazione \u00e8 circondata da noccioleti, su cui si basa l'agricoltura della zona.\nLe tradizioni folkloristiche di questo paesino sono legate al Palio della Botte, di cui Bellizzi si aggiudic\u00f2 la competizione inaugurale del 1998, ( con il nome storico di \"Bellezze\". Altri successi sono stati conseguiti negli anni 2000, 2010, 2013, 2014, 2016 e 2018, detenendo insieme alla Contrada Tuoppolo, il record di 7 vittorie) e, soprattutto alla rappresentazione carnevalesca Zeza, nonch\u00e9 alla processione in onore di Santa Maria di Costantinopoli, tenuta la prima domenica di Settembre, durante la quale la statua della Madonna \u00e8 portata a spalla lungo il paese.\nLa Zeza di Bellizzi nel 2012 ha compiuto 400 anni. A differenze delle Zeze diffuse nella provincia di Avellino, quella di Bellizzi ha due particolarit\u00e0: innanzitutto \u00e8 l'unico gruppo folk della citt\u00e0 capoluogo ed inoltre, almeno a detta di Roberto De Simone, antropologo e studioso delle tradizioni popolari, \u00e8 la depositaria del testo pi\u00f9 autentico all'originale francese, risalente al XVI secolo. Roberto De Simone si ispir\u00f2 proprio alla Zeza di Bellizzi per scrivere la sua 'Gatta Cenerentola'. I figuranti, come da tradizione, sono solo maschi. Le donne collaborano alla preparazione dei tradizionali abiti.\nAlle tradizioni bellizzane appartiene anche la scampagnata \"fuori porta\", che si tiene nel giorno di Pasquetta, presso la localit\u00e0 San Raffaele, nel comune di Aiello del Sabato, presso i giardini e il tempietto, al Santo dedicato, della villa Cerullo.\nNel 1956 la S.F.I. (Societ\u00e0 Filoviaria Irpina) colleg\u00f2 la frazione di Bellizzi Irpino al centro del comune capoluogo istituendo la sua terza autolinea filoviaria. I filobus rimasero funzionanti fino al novembre 1973, quando furono sostituiti dagli autobus urbani..\nNel mese di gennaio 2014 hanno avuto inizio i lavori di ristrutturazione della Piazza centrale della frazione, Piazza Napoli (gi\u00e0 Piazza Roma), sede del palazzo scolastico. Nel 1931 l'allora podest\u00e0 Evaristo Cerullo aveva dotato la piazza di un monumento funebre dedicato alla memoria di Arnaldo Mussolini, successivamente rimosso.\nL'aria salubre della collina su cui sorge Bellizzi Irpino, ricordata (\"aria buona\") a pag.142 della Istorica descrizione del Regno di Napoli (1823, Giuseppe Maria Alfano) nonch\u00e9 la sua posizione soleggiata, ne fecero sede, nel ventennio fascista, di una colonia elioterapica per bambini.\nStoria.\nL'abitato odierno di Bellizzi Irpino \u00e8 ricompreso, secondo gli studi dello storico Francesco Scandone, nella contrada rurale che durante il Medioevo veniva chiamata Alipergo (o Ipergo, Ripergo, Alabergo) il cui significato \u00e8 \"Colle di betulle\" (\"Albarus\"\"Albulus\" = pioppo bianco, \"Berg\" voce germanica = collina). L'ipotesi dello storico si basa su un documento del 1100 nel quale si cita un territorio sito nella localit\u00e0 Alipergo, confinante con la \"via pubblica Salernitana\", la strada che, muovendo dalla Porta Maggiore di Avellino, dopo aver attraversato il fondovalle del Fenestrelle e la collina di San Tommaso si innestava sulla \"Via Antica salernitana\" proveniente dall'Abellinum romana (odierna Atripalda) nei pressi dell'odierno carcere.\nLa parola \"pergo\", oltre che dal germanico, pu\u00f2 derivare dal latino \"pergamus\" o dal greco \"pergamos\" : tanto fa intendere la possibile presenza, in punto strategico, di un'altura fortificata, un presidio militare, lo stesso che hanno utilizzato i Borboni fino a met\u00e0 dell'800 come deposito di polveri da sparo, tanto \u00e8 vero che alla periferia nord della frazione c'\u00e8 una zona che tuttora si chiama \"Polverista\", proprio perch\u00e9 c'era la polveriera dei Borboni, con una struttura ancora esistente.\nLa nascita del Casale avvenne a met\u00e0 del secolo XVI. L'insediamento fu voluto dalla nobildonna italo-spagnola Maria de Cardona, feudataria di Avellino, per favorire lo \"sviluppo agricolo\" di quelle zone. Il progetto venne realizzato con l'immigrazione di 16 nuclei familiari, provenienti dalla limitrofa Aiello del Sabato, e tutti con il cognome Iannaccone. Nella numerazione dei fuochi (famiglie) del 1561, il Casale di Bellizzi risultava essere di 18 fuochi, per un totale di circa 90 persone. Di l\u00ec a poco il Casale venne elevato al rango di \"Universitas\", di cui si trova traccia in una documentazione del 1578 a proposito di un contenzioso aperto con il Portolano (esattore) di Avellino che pretendeva una contribuzione troppo onerosa.\nNel 1581, la citt\u00e0 di Avellino con il Casale delle Bellezze, veniva acquistato da Marino Caracciolo, in nome di sua moglie Crisostoma Carafa. Uno dei primi baroni della \"piccola universit\u00e0\" di Bellizzi fu il conte veneziano Maiolino Bisaccioni, un personaggio di spicco della corte dei Caracciolo : cavaliere, poeta, letterato, storico, animatore di rappresentazioni teatrali. Il \"baronato\" nel 1626 veniva venduto al \"magnifico\" Giovanni Balzarano di Sarno.\nIl \"baronato di Bellizzi\" appartenne alla famiglia Balzarano fino a met\u00e0 Settecento, quando pass\u00f2 alla famiglia Brescia.\nIl casale di Bellizzi dalla fine del 1500 alla prima met\u00e0 del 1600 ebbe uno costante crescita demografica. Da 15 fuochi del 1561, pass\u00f2 a 28 nel 1595 e a 33 nel 1648. Purtroppo la peste del 1656 blocc\u00f2 questa fase positiva per cui nel 1669 venivano registrati solo 25 fuochi.\nLa gestione della \"piccola Universit\u00e0\", fin dalle origini, fu sempre precaria e difficile. La comunit\u00e0, che continuava a chiedere sgravi fiscali a causa del grave stato di povert\u00e0 (\"li cittadini di detto Casale stanno ridotti all'ultimo delle miserie, mancando loro il necessario et molti per la loro povert\u00e0 non tengono ne meno uno saccone dove dormire, dormendono sopra le tavole et ne li pagliari\") nel 1705, anno di fondazione della confraternita laica sotto il titolo del \"Purgatorio\", aveva raggiunto le 185 unit\u00e0.\nDal catasto del 1752 risultano 75 nuclei familiari per un totale di circa 350 abitanti. Si trattava in gran parte di \"bracciali\", tuttavia, la presenza di 10 \"maccaronari\" lascia pensare ad una ben consolidata tradizione artigianale in questo settore. Solo 15 famiglie abitavano in \"case a fitto\", che, in gran parte, appartenevano al barone di Bellizzi D. Giuseppe Brescia. Nel casale abitavano due sacerdoti: don Nicola Imbimbo, l'arciprete e don Pasquale Iannaccone. Il ceppo familiare pi\u00f9 rappresentato era quello degli, \"Iannaccone\" con 14 unit\u00e0, seguito dagli, \"Urciuoli\" (5 unit\u00e0). Circa il 70% delle famiglie possedeva piccoli fondi agricoli. Tuttavia solo 5 famiglie potevano essere qualificate come \"benestanti\u201d. \nIn gran parte l'economia del casale era basata sull'agricoltura, tant'\u00e8 che nel 1759 venne istituito un \"monte frumentario\u201d', per aiutare i contadini in difficolt\u00e0 nei periodi della semina. La benemerita istituzione a met\u00e0 Ottocento era insufficiente a soddisfare le richieste, per cui nel 1846 venne creato un secondo Monte Frumentario. \nLa chiesa di S. Maria di Costantinopoli non aveva grosse rendite: un territorio di sei moggi ed una quindicina di capitali dati a censo; tuttavia essa riusc\u00ec sempre ad avere un assetto dignitoso grazie soprattutto al concorso dei cittadini del casale, come nel 1854, quando la comunit\u00e0 raccolse l'appello dell'arciprete Pellegrino Valente e, a costo di non pochi sacrifici, r\u00ecusc\u00ec a ristrutturare totalmente la chiesa.\nAnche nel corso del XX secolo la chiesa fu ristrutturata pi\u00f9 volte grazie alla generosa autotassazione degli abitanti, con coinvolgimento anche delle comunit\u00e0 di emigranti nel Nuovo Mondo.\nApposite lapidi poste nell'ingresso della Chiesa elencano i nominativi dei benefattori.\nNella prima met\u00e0 dei '900, con la soppressione del \"Comune\" di Bellizzi (1938), la comunit\u00e0 \u00e8 passata sotto la giurisdizione di Avellino.\nEtimologia del nome.\nIl toponimo \"Bellizzi\", secondo gli storici del passato, sarebbe sinonimo di \"luogo di piaceri, di bellezze, di diporto etc ;\". \nEssi immaginarono l'esistenza di antiche ville, dove risiedeva la \"nobilt\u00e0 avellinese\". In realt\u00e0 non esiste alcuna documentazione o testimonianza archeologica che possa fare da supporto a queste ipotes\u00ec. Non \u00e8 improbabile che il toponimo possa invece derivare dal nome personale latino \u201cBellicius- Bellitius\u201d\". \nEsso, come altri antichi \"prediali\" (nomi di territori derivanti dal nome del proprietario del fondo) si \u00e8 tramandato anche dopo la penetrazione longobarda nelle nostre regioni, anche se non ha conservato il nome originario, verosimilmente \"Bellizziano\".\nSecondo altre ricostruzioni il toponimo Bellezze \u00e8 la traduzione della parola Pulcheria, dal latino pulcher,a,um (bello/a). La parola \"Pulcheria\" potrebbe avere un legame con Santa Pulcheria, imperatrice di Costantinopoli che diffuse il culto mariano nel mondo. Proprio alla Madonna di Costantinopoli \u00e8 dedicata la Chiesa madre di Bellizzi Irpino."}
{"id": "1999098", "revid": "1649409", "url": "https://it.wikipedia.org/wiki?curid=1999098", "title": "Ziaur Rahman", "text": "Biografia.\nFu presidente del Bangladesh. Era l'ufficiale dell'esercito che dichiar\u00f2 l'indipendenza del Bangladesh il 26 marzo 1971. Divenne presidente del Bangladesh il 21 aprile 1977.\nFu assassinato il 30 maggio 1981 a Chittagong in un colpo di stato dell'esercito."}
{"id": "1999100", "revid": "311148", "url": "https://it.wikipedia.org/wiki?curid=1999100", "title": "Vonitsa", "text": "Vonitsa (, in lingua italiana: \"Vonizza\") \u00e8 una citt\u00e0 della Grecia, sede del comune di Anaktorio nella parte nord-occidentale della prefettura di Etolia-Acarnania.\nGeografia fisica.\nLa citt\u00e0 \u00e8 situata su di una baia che d\u00e0 sul golfo di Arta.\nFu una delle poche roccaforti rimaste nelle mani di Michele II d'Epiro. In seguito Niceforo I d'Epiro la concesse al genero Filippo I d'Angi\u00f2."}
{"id": "1999105", "revid": "436907", "url": "https://it.wikipedia.org/wiki?curid=1999105", "title": "Live at Brixton Academy", "text": ""}
{"id": "1999107", "revid": "1873140", "url": "https://it.wikipedia.org/wiki?curid=1999107", "title": "Selknam", "text": "I Selk'nam, detti anche Ona, erano una popolazione di Nativi Americani abitante gli estremi lembi australi dell'America meridionale, localizzata nella Terra del Fuoco a Sud-Est dello Stretto di Magellano, ormai estinta. Sono conosciuti anche come Ona, il nome che avevano dato loro gli \"Yamana\" o Yaghan, i quali vivevano nei canali delle isole della Terra del Fuoco fino a Capo Horn e insieme agli \"Alakauf\" o Halakwulup o Kaweskar abitanti dei canali delle isole cilene a Nord-Ovest della Terra del Fuoco, formavano il gruppo dei cosiddetti Fuegini marittimi, occupanti le coste meridionali e occidentali e le isole minori dell'estremo Sud del continente americano. I Selk'nam e gli \"Haush\", loro affini e pure estinti, detti Fuegini pedestri, rappresentavano uno dei principali gruppi Ona e si dividevano a loro volta in due gruppi, quello settentrionale e quello meridionale, tra loro ostili. Sono stati tra gli ultimi ad essere scoperti dai colonizzatori europei, nel XIX secolo.\nLingua.\nLa lingua Selk'nam era una lingua Chon. L'ultimo madre lingua \u00e8 morto nel 1974, ma Joubert Yanten Gomez, un linguista prodigio di Santiago, in Chile, ha imparato da autodidatta la lingua agli inizi del XXI secolo, quando era ancora un adolescente. Adesso si fa chiamare Keyuk, un nome di origine Selk'am. Joubert ha studiato un vocabolario pubblicato nel 1915 da Jos\u00e9 Mar\u00eda Beauvoir, un missionario salesiano, e ha poi utilizzato anche delle registrazioni della lingua fatte dalla nota antropologa Anne Chapman, quarant'anni prima, per impararne la fonologia. Attualmente parla numerose altre lingue indigene e sta imparando la lingua Yagan.\nStoria.\nI Selk'nam arrivarono in Argentina gi\u00e0 10.000 anni fa, alla fine dell'ultima era glaciale. Appartenevano probabilmente ad una seconda ondata migratoria, sviluppatasi a oriente della catena andina, ed \u00e8 possibile che fossero imparentati con i Tehuelches della Patagonia e i Guaicur\u00f9 del Chaco con cui avevano in comune i tipi di maschera e i riti di iniziazione. Ma si ipotizza pure che tutte e tre le popolazioni indigene abitanti la Terra del Fuoco, discendessero da trib\u00f9 asiatiche, le quali, attraversato lo Stretto di Bering, erano migrate fino all'altro estremo del globo. I colonizzatori europei li scoprirono solo intorno alla met\u00e0 dell'Ottocento. Tuttavia il primo avvistamento si fa risalire al viaggio di Ferdinando Magellano, che il 21 ottobre del 1520 si avventur\u00f2 attraverso lo stretto passaggio che metteva in comunicazione l'oceano Atlantico col Pacifico, dapprima chiamato Todos los Santos e poi ribattezzato col suo nome. Si racconta che lungo le rive di quel canale e in mezzo alle sue isole ardessero i fuochi accesi dai Nativi. Proprio questo fenomeno valse al luogo il nome di Terra del Fuoco. Charles Darwin, nel 1830, li vide a bordo del \"Beagle\", formulando un giudizio che ne evidenziava l'arretratezza e la condizione di estrema barbarie. Nel 1869 venne fondata una missione anglicana che si stabil\u00ec nella Terra del Fuoco sotto la guida di R. P. Waite Hockin Sterling. Gi\u00e0 da allora si sono potute identificare le trib\u00f9 dei Nativi. Abbiamo, peraltro, diverse referenze su questi gruppi per mezzo della spedizione italiana guidata dall'esploratore Giacomo Bove, la quale ha lasciato numerosi scritti (presenti nella collezione dei Bollettini della Societ\u00e0 Geografica Italiana che organizz\u00f2 le sue spedizioni), dove sono descritti la vita e le abitudini degli indigeni. G. Bove guid\u00f2 due spedizioni nella Patagonia e nella Terra del Fuoco negli anni 1881 e 1882, ed un'altra nell'Arcipelago di Magellano negli anni 1883 e 1884.\nImportanti sono anche gli appunti personali del Sottotenente di Vascello G. Roncagli (anche lui membro della spedizione Bove), che nel 1882 effettu\u00f2, con eminenti naturalisti, un viaggio a cavallo da Punta Arenas fino a Santa Cruz, documentato dal suo diario.\nLo sterminio dei Selk'nam ebbe inizio a met\u00e0 del sec. XIX, con l'arrivo dei cercatori d'oro e degli allevatori di pecore, e fu perpetrato dai coloni Spagnoli, Irlandesi, Italiani e Inglesi. Si tratt\u00f2 di una vera e propria caccia all'indigeno che fissava compensi in denaro per chi ne uccidesse o provvedesse alla loro cattura, tanto che alcuni hanno definito lo sterminio dei Selk'nam come una delle pagine pi\u00f9 ciniche del genocidio degli Indiani. I Selk'nam non poterono difendersi con le loro armi primitive. In seguito a malattie ed epidemie di vaiolo e morbillo (l'ultima datata al 1925), i Selk'nam morirono lentamente. Si \u00e8 calcolato che attorno alla met\u00e0 del diciannovesimo secolo la popolazione aborigena della Terra del Fuoco raggiungeva circa i diecimila abitanti.\nSecondo \"Juan Damianovic\", in base a un'indagine demografica sullo stato sanitario dei Fuegini, ne restavano solo alcuni piccoli gruppi in via di completa estinzione, come gli Alakaluf, nella regione dello Stretto di Magellano, al Sud del golfo di Penas e nei dintorni di Punta Arenas (isola Dawson, Fuerte Bulnes, isola di Riesco, Puerto Natales), gli Yaghan o Y\u00e0mana nelle isole Navarino e nella zona del Canale di Beagle, infine gli Ona dell'isola Grande (Terra del Fuoco). Queste popolazioni contavano ormai solo rispettivamente 120, 61 e 44 individui. Alla fine dell'Ottocento, secondo il censimento della missione salesiana che si era installata nella Terra del Fuoco nel 1893, i Selk'nam erano 3000. Un gruppo di Ona catturato dai coloni venne esposto da un impresario alla Esposizione di Parigi nel 1889.\nEstinzione.\nL'estinzione dei Selk'nam come popolo, o meglio come societ\u00e0 organizzata, risale alla met\u00e0 del XX sec. Le notizie concernenti la morte dell'ultimo rappresentante che avrebbe determinato la definitiva estinzione della trib\u00f9 non sono chiaramente verificabili. Nel maggio 1974 mor\u00ec l'ultima donna Selknam: Angela Loij, di sangue interamente indio, scomparsa proprio nel periodo in cui Bruce Chatwin metteva piede per la prima volta nell'isola della Terra del Fuoco. Secondo l'antropologo Miguel Angel Palermo l'ultimo Ona sarebbe deceduto nel 1995. Enriqueta Gastelumedi, morta a Ushuaia, all'et\u00e0 di 91 anni, il 30 agosto 2004, era figlia di madre indigena e padre spagnolo. Conosciuta come \u201cindia Varela\u201d, era una scultrice dedita all'intarsio della \"lenga\", il legno della Terra del Fuoco, attraverso cui faceva riaffiorare i simboli della cultura Ona. Molte delle sue opere sono conservate a Usuhaia presso il \"Museo della fine del mondo\", altre sono state vendute dall'artista a turisti europei e americani per mantenere la sua famiglia.\nArcheologia dei siti.\nI siti pi\u00f9 antichi, datati circa 11.000 anni a.C., sono quelli di \"Fell Cave\" e di \"Pali Aike\", situati sulle sponde settentrionali dello stretto di Magellano (lato Atlantico). Poich\u00e9 allora gli stretti non esistevano e l'Isola Grande della Terra del Fuoco non era altro che l'estrema appendice del continente, possono ritenersi indicatori dei primi insediamenti umani nell'estremo lembo del continente sudamericano. Le datazioni geologiche e quelle al C14 (effettuate su resti carboniosi di fuochi) coincidono. I manufatti litici rinvenuti sono caratterizzati dalle punte a coda di pesce, da strani dischi in pietra levigata e dall'associazione con fauna estinta (milodonte, \"cavallo australe\" e un camelide simile all'alpaca). Il sito delle \"Tres Arroyos\", all'interno dell'Isola Grande della Terra del Fuoco (10\u00a0km Sud-Ovest di S. Sebastiano) \u00e8 datato 10.500-11.000 anni a.C. e evidenzia una dieta a base di Guanaco (camelide tuttora esistente), volpe, uccelli, cavallo australe (estinto), e molluschi provenienti da una costa distante 20 km.\nAltro sito datato 9.590 anni a.C. \u00e8 quello del \"Marazzi Site\", situato a sud-est della \"Bahia Inutil\".\nAttorno al 9000 a.C. una catastrofe ecologica di natura non del tutto definita port\u00f2 all'estinzione di molta fauna e, secondo alcuni, anche a quella dell'umanit\u00e0 a quelle latitudini.\nRisalgono al 7000 a.C. i pi\u00f9 antichi insediamenti ritrovati sulle rive del canale di Beagle, all'estremit\u00e0 meridionale della Terra del Fuoco (sito Tunel I) dove l'alimentazione base \u00e8 costituita da Guanaco e molluschi.\nFino a poco tempo fa si riteneva che i primi abitatori delle rive del canale di Beagle fossero stati i canoe Indians, ma questo ritrovamento conferisce la primogenitura ai Selk'nam.\nGli Yamana arrivarono fra 6.500 e 6.000 anni a.C. gi\u00e0 pienamente adattati alla vita marittima, secondo \"Anne Chapman\". I loro siti pi\u00f9 interessanti e completi sono sui litorali dell'isola di Navarino, ma sono pi\u00f9 recenti.\nLe separazione dell'Isola Grande della Terra del Fuoco dal Continente risale al 6.000/5.000 a.C. ed \u00e8 dovuta all'innalzamento del livello del mare che ha\nformato i bassi fondali delle due strettoie di Magellano (attualmente meno di 100 metri di profondit\u00e0) e definitivamente allagato le paludi intermedie.\nDa allora i Selk'nam sono rimasti divisi dagli \"Aoniken\" o Ahonikenk e se ne sono progressivamente differenziati.\nGeografia e stanziamento.\nLo studioso J. Imbelloni si \u00e8 occupato di definire le proto-culture del margine pacifico e magellanico.\nCarattere generale delle popolazioni indigene stanziate lungo le coste del Sud, a cominciare dall'isola di Chilo\u00e9, fino alla regione degli stretti e allo sbocco del canale di Beagle nell'Oceano Atlantico, \u00e8 quello di essere pescatori primitivi e in parte raccoglitori, da cui proviene la classificazione generica di \"Canoeros\". \"R. Biasutti\" riconobbe una \"provincia magellanica\" e una \"provincia cilena\", con i \"Ciono\", cui va aggiunta una \"provincia peruviana\" che riunisce i gruppi preistorici pi\u00f9 o meno isolati di pescatori primitivi che hanno lasciato le loro tracce sulla costa del Pacifico negli strati inferiori della valle di Lima e presso Arica, Pisagua e Taltal ed anche le popolazioni \"Uro-Ciango\" della costa compresa tra il fiume \"Loa\" al Nord e il \"Copiap\u00f2\" al Sud.\nLa provincia magellanica, comprendeva fino al secolo scorso gli abitanti rivieraschi di ambe le sponde dello Stretto di Magellano e dei canali che circondano la Terra del Fuoco, ossia gli Alakaluf e gli Y\u00e0mana. Dal nome dell'Isola Grande nacque il termine \"Fuegini\", la cui adozione in etnografia \u00e8 stata l'origine di gravi errori. Per il fatto che la Terra del Fuoco fu in parte abitata anche dagli Ona (Selk'nam e Haush) si fin\u00ec per confondere la pura nozione geografica contenuta in quel nome con la classificazione antropologica, e non \u00e8 affatto raro trovare nella letteratura scientifica dell'America australe lavori in cui si abbracciano nell'unico termine \"Fuegini\" tanto gli Alakaluf e gli Yamana, come gli \"Ona\". Questi ultimi non appartengono ai Canoneros ma al complesso dei cacciatori patagoni.\nDunque, in base alla lista delle popolazioni costiere che dalla Terra del Fuoco si prolungano fino al Per\u00f9, si ha una vera e propria catena di gruppi residuali pi\u00f9 o meno estesi, che sotto l'aspetto razziale e culturale rappresentano una formazione notevolmente uniforme. I giacimenti antichi si manifestano sotto forma di depositi di conchiglie, dai quali l'archeologo estrae punte di freccia litiche, armi di conchiglia ed osso, strumenti di pietra.\nDifeso in certo modo dalla sua posizione geografica, il gruppo meridionale A\u00f2nikenk ha conservato pi\u00f9 tenacemente i caratteri genuini. Analogamente gli Ona, ossia la porzione di Patagoni rifugiata al di l\u00e0 dello stretto, nella Terra del Fuoco, si \u00e8 meglio sottratta ad ogni modificazione, in virt\u00f9 dell'isolamento, conservando fino ad oggi la sua statura (circa 174 cm) e forme craniche piuttosto allungate.\nEconomia.\nCulturalmente, gli Ona non sono altro che dei \"Patagoni\" rimasti allo stato di cacciatori pedestri, senza adottare i costumi equestri dei Patagoni della terraferma. I Selk'nam erano nomadi. Durante i rigidi inverni si accampavano sulle coste dal clima pi\u00f9 temperato, mentre in estate se ne andavano a caccia nell'interno. Avevano due tipi di \"abitazione\": la capanna conica con caratteristiche pi\u00f9 permanenti rispetto al provvisorio rifugio consistente di un fragile telaio di rami su cui erano distese le pelli a formare una sorta di semplice paravento, che fu descritta dal \"Padre Areizaga\" e dal Pigafetta presso gli antichi Patagoni che solo pi\u00f9 recentemente fecero drizzare delle tende di cuoio di costruzione veramente complessa, a forma quadrangolare, divise in tanti compartimenti da pareti trasversali ed atte a dar ricovero ad un intero gruppo familiare.\nLa loro attivit\u00e0 venatoria era indirizzata essenzialmente al \"Guanaco\" che cacciavano servendosi di archi di piccole dimensioni e frecce con una punta di pietra. Oltre al Guanaco si nutrivano anche di alcuni altri animali: pinguini, cetacei, molluschi, cormorani, uova, funghi, bacche, radici, alghe. Condividevano il territorio con gli \"Haush\" o \"Manenek\" e questo consentiva scambi commerciali. Nelle marce per accampare era la donna che trasportava a spalla gli arnesi e la tenda smontabile, e cos\u00ec fu pure presso i Patagoni fino all'introduzione del cavallo.\nUsavano culle, simili a slitte, per i bambini, tuttavia il loro uso come slitte non \u00e8 documentato.\nLa tecnologia degli Ona era basata su corteccia d'albero, fibre vegetali e pietra. Tra i principali manufatti si segnalano coltelli, raschiatoi in pietra, immanicature in legno e corde di tendini di animali, punteruoli, arpioni e punte di lancia in osso, bolas in pietre arrotondate, usate anche come mole per estrarre succhi dalle radici e macinare colori. Mentre gli \"Ahonikenk\" o \"A\u00f2nikenk\" usavano decorazioni elaborate e policromatiche, i Selk'nam si servivano di \"solid colors\", cio\u00e8 davano una tinta uniforme al tutto. Anche le loro decorazioni corporali erano compatte e omogenee. Sembra che la pittura rupestre fosse sconosciuta ai Selk'nam. Fra gli Aonikenk erano sviluppate le decorazioni di mani, piccole figure umane o animali molto stilizzate, simboli del sole, della luna e altri di significato sconosciuto. I simboli del sole erano cerchi o ellissi radianti, o spirali.\nNon sagomavano le pelli, usate avvolte ai piedi come calzature insieme a sandali di corteccia, e le cucivano sommariamente. Vivevano in clan familiari che contavano fino a 50 individui e non riconoscevano capi a parte i \"Kermal\", ossia gli anziani, i saggi.\nReligione.\nLa religione \"selk'nam\" era piuttosto primitiva. Era quasi negata l'esistenza di un essere supremo, di contro lo sciamano era molto venerato. Si diceva che possedesse poteri soprannaturali come il controllo del tempo.\nBibliografia.\n\"Patagoni e Fuegini pedestri\":\n\"Indi canoeros della Terra del Fuoco e Canali australi\":"}
{"id": "1999108", "revid": "712828", "url": "https://it.wikipedia.org/wiki?curid=1999108", "title": "Trib\u00f9 Kuja", "text": ""}
{"id": "1999111", "revid": "834", "url": "https://it.wikipedia.org/wiki?curid=1999111", "title": "Live at the Brixton Academy", "text": ""}
{"id": "1999112", "revid": "729019", "url": "https://it.wikipedia.org/wiki?curid=1999112", "title": "Battaglia di Falconara", "text": "La battaglia di Falconara o di Falconaria (1\u00ba dicembre 1299) fu un episodio dei Guerre del Vespro, in cui l'esercito di Federico III di Sicilia sconfisse quello del Regno di Napoli comandato da Filippo I d'Angi\u00f2, principe di Taranto, che fu catturato. Il sito della battaglia, secondo le fonti, nelle campagne di Trapani (in direzione di Marsala), nel triangolo compreso nelle frazioni trapanesi di Fontanasalsa, Marausa e Locogrande.\nSfondo.\nLa morte di Alfonso il Franco nel 1291 provoc\u00f2, quattro anni dopo, un nuovo grande conflitto tra la Corona d'Aragona e il Regno di Trinacria, siccome Giacomo il Giusto appena fu proclamato conte re della corona d'Aragona deleg\u00f2 il Regno di Sicilia a suo fratello minore, Federico III di Sicilia.\nLa pace di Anagni fu firmata nel 1295; nella stessa Giacomo il Giusto cedette il Regno di Sicilia allo Stato Pontificio ricevendo dal Papa in compensazione 12\u00a0000 lire tornesi e, probabilmente, la promessa di infeudazione di Corsica e Sardegna. Il matrimonio di Giacomo il Giusto con Bianca di Napoli, figlia di Carlo II d'Angi\u00f2 e il ritorno dei tre figli che Carlo II d'Angi\u00f2 aveva dovuto lasciare come ostaggi in Catalogna in cambio della sua libert\u00e0 nel 1288, modific\u00f2 radicalmente la situazione, perch\u00e9 i siciliani si considerarono svincolati dalla fedelt\u00e0 dovuta a Giacomo II di Maiorca.\nNello stesso documento, Carlo I di Valois, rinunci\u00f2 alla corona d'Aragona e Giacomo II di Aragona restitu\u00ec il Regno di Maiorca a Giacomo II di Maiorca, conquistato in precedenza da Alfonso III di Aragona (Alfonso il Franco).\nFederico III di Sicilia aveva il sostegno di molti dignitari catalani della Sicilia, e fu nominato dal parlamento siciliano l'11 dicembre del 1295 e incoronato re della Sicilia il 25 maggio del 1296. Nomin\u00f2 quindi, con l'incarico di vicer\u00e9 e capitano generale di Sicilia, Guglielmo Galceran di Carteglia e capitano generale della Calabria Blasco d'Alagona \"il vecchio\", iniziando cos\u00ec un'offensiva in Calabria.\nRuggiero di Lauria, spogliato dei suoi castelli siciliani, si rec\u00f2 in Calabria dove tent\u00f2 di sollevare una rivolta contro Federico III, ma fu sconfitto nella battaglia di Catanzaro e torn\u00f2 in Catalogna per costruire un nuovo esercito in nome di Giacomo il Giusto.\nGiacomo il Giusto si rec\u00f2 a Roma nel 1297 dove Papa Bonifacio VIII gli richiese di attaccare Federico III, che aveva rifiutato di dare la Sicilia alla Chiesa e agli angioini. La flotta sbarc\u00f2 e prese Patti e assedi\u00f2 Siracusa nel 1298.\nGiovanni di Lauria mor\u00ec e Giacomo il Giusto tolse l'assedio per preparare una nuova formazione armata per attaccare la Sicilia.\nLa battaglia.\nFilippo I d'Angi\u00f2, principe di Taranto, che era stato nominato vicario generale del Regno di Sicilia il 12 luglio 1294, prepar\u00f2 l'invasione dell'isola nel novembre del 1299, con cinquanta galee e numerose truppe e nobili, che assedi\u00f2 Trapani. Federico III riun\u00ec i suoi a Castrogiovanni e marci\u00f2 per togliere l'assedio a Trapani. Gli eserciti si scontrarono a Falconaria, presso le odierne frazioni trapanesi di Marausa e Locogrande.\nFilippo I d'Angi\u00f2 divise le sue forze alla maniera feudale, in tre corpi di battaglia di lato, con lo stesso comandante a destra, il centro guidato dal maresciallo Broglio dei Bonsi e sinistra da Tommaso di Sanseverino, conte di Marsico.\nFederico III di Sicilia us\u00f2 una tattica simile, con lui al centro solo con la fanteria, la sinistra con Blasco d'Alagona \"il vecchio\", con alcuni cavalieri e almog\u00e0ver con Raimondo III Moncada e Berenguer VI de Entenza, e alla destra la cavalleria della Repubblica di Siena.\nLa battaglia inizi\u00f2 quando la sinistra siciliana avanz\u00f2 verso Sanseverino, che rispose con una raffica delle balestre angioine sugli almogaveri. Filippo I stesso poi guid\u00f2 i suoi uomini contro Blasco d'Alagona e la sinistra siciliana, ma incontr\u00f2 una forte resistenza e si mosse quindi contro il debole centro siciliano comandato dallo stesso Federico III. Questa mossa fu fatale. A Broglio dei Bonsi fu impedito di entrare in battaglia in quel momento e questo diede la possibilit\u00e0 a Blasco d'Alagona di indirizzare i suoi mercenari almogaveri su Filippo I, la cui cavalleria, il fiore della cavalleria napoletana, fu ridotta allo sbando. Filippo I combatt\u00e9 coraggiosamente fino a quando fu disarcionato e fatto prigioniero.\nConseguenze.\nCon Filippo I d'Angi\u00f2 catturato, Federico III di Sicilia entr\u00f2 a Trapani vittorioso."}
{"id": "1999114", "revid": "647919", "url": "https://it.wikipedia.org/wiki?curid=1999114", "title": "Regno dei Parti", "text": ""}
{"id": "1999115", "revid": "196390", "url": "https://it.wikipedia.org/wiki?curid=1999115", "title": "Unia Pracy", "text": ""}
{"id": "1999118", "revid": "4175", "url": "https://it.wikipedia.org/wiki?curid=1999118", "title": "Carisbrook", "text": "Carisbrook fu un impianto sportivo multifunzione neozelandese di Dunedin, capoluogo della regione di Otago.\nInaugurato nel 1883 come terreno di cricket, ospit\u00f2 per quasi tutta la sua esistenza (fino al 2008) gare di tale disciplina insieme al rugby, che ivi fece la sua prima apparizione nel 1908.\nFu anche, tra il 1996 e il 2011, impianto interno della \"franchise\" professionistica di rugby degli e ospit\u00f2 38 \"test match\" degli \"All Blacks\" nonch\u00e9 alcune gare della .\nPer la sua fama di campo ostico per le squadre ospiti era stato soprannominato \"The House of Pain\" (inglese per \"la casa del dolore\").\nDi propriet\u00e0 dell'Otago Rugby Football Union fino al 2009, in tale data fu venduto al comune di Dunedin per problemi finanziari; bench\u00e9 fosse riuscito a superare il ventesimo secolo, tuttavia, l'impianto fu destinato alla chiusura per obsolescenza e venduto all'impresa edile Calder Stewart che nel 2013 ne inizi\u00f2 la demolizione al fine di realizzare sull'area alcune strutture industriali, al 2019 tuttora irrealizzate.\nStoria.\nLo stadio fu edificato su un'area appartenuta al colono scozzese James Macandrew e prese il nome dalla residenza che questi aveva costruito a Dunedin, Carisbrook House, a sua volta mutuato dal castello di Carisbrooke sull'Isola di Wight.\nSorgeva ai margini di una vallata chiamata \"The Glen\" e ospit\u00f2 il suo primo \"test match\" di rugby nel corso del \"tour\" degli anglo-gallesi del 1908, che furono sconfitti 5-32 dagli \"All Blacks\".\nLa sua fama di \"House of Pain\" proviene dalla tradizione di campo quasi inespugnabile: su 38 \"test match\" disputati dalla in tale stadio, essa sub\u00ec solo 5 sconfitte, e mai da alcuna delle quattro nazionali delle Isole Britanniche: solo , , (una volta ciascuno) e i citati (due volte) riuscirono a prevalere a Carisbrook.\nNonostante la sua natura di campo per il cricket e il rugby, Carisbrook fu teatro del primo incontro internazionale di calcio nel Paese: il 17 giugno 1922 ospit\u00f2 l'esordio della , che affront\u00f2 e batt\u00e9 3-1 l'.\nTra gli sport pi\u00f9 praticati nel Paese che Carisbrook non accolse mai fu il rugby a 13, contro il quale la NZ Rugby Football Union aveva imposto un veto \"de facto\" che rese difficilissimo alla disciplina parente disputare incontri negli stessi impianti dove si giocava a XV.\nA marzo 1955, altres\u00ec, lo stadio ospit\u00f2 il suo primo \"full international\" di cricket tra e .\nA cavallo tra gli anni ottanta e novanta Carisbrook fu tra le sedi che ospitarono le due Coppe del Mondo delle citate discipline, dapprima nel 1987 per la prima edizione di quella di rugby, nel corso della quale ospit\u00f2 tre incontri nella fase a gironi, e poi nel 1992 per la quinta edizione di quella di cricket, che vide, nell'unico incontro che ospit\u00f2, la battere l'.\nVerso la fine del XX secolo divenne il terreno di casa degli (successivamente solo ), \"franchise\" legata alla provincia di Otago dopo l'apertura del rugby al professionismo; nel 1998 ospit\u00f2 il suo ultimo \"test match\" di cricket e nel nuovo millennio fu deliberata la costruzione di un impianto alternativo a cura della municipalit\u00e0 di Dunedin, poi realizzato con il nome di Forsyth Barr Stadium; nel 2009 la Otago Rugby Football Union, proprietaria dello stadio, lo cedette alla municipalit\u00e0 di Dunedin per circa 7 milioni di dollari neozelandesi per far fronte alla sua dissestata situazione finanziaria.\nTra il 2004 e il 2011 Carisbrook fu anche impianto interno della squadra di calcio dell'Otago United FC, oggi nota come .\nNel 2011 Carisbrook ospit\u00f2 la sua ultima stagione di Super Rugby e, nel luglio di quell'anno, un \"test match\" di beneficenza tra e che fu l'ultima partita internazionale tenutasi nell'impianto; l'incasso serv\u00ec come raccolta fondi per le vittime del terremoto di Christchurch di cinque mesi prima.\nNel 2013 il consiglio comunale di Dunedin deliber\u00f2 la vendita dell'impianto al costruttore Calder Stewart per la cifra di 3 milioni e dollari, con una minusvalenza di circa tre milioni e trecentomila dollari rispetto all'acquisto; il nuovo proprietario band\u00ec un'asta per la vendita dei materiali riutilizzabili dello stadio, oppure da adibire a \"memorabilia\".\nTra i vari manufatti venduti figurano seggiolini, panchine, i pali da gioco nonch\u00e9 zolle del terreno di gioco; l'impianto di illuminazione era stato invece gi\u00e0 ceduto dal 2012 al Rugby League Park di Christchurch, stadio ristrutturato in tempi brevi per sopperire ai danni subiti da Lancaster Park, in seguito demolito.\nLa demolizione di Carisbrook fu ultimata entro la fine del 2013, ma rimasero i dubbi sulla destinazione d'uso dell'area liberata, originariamente destinata a scopi industriali: dopo un periodo d'abbandono, che comport\u00f2 un degrado della zona, nel 2017 Calder Stewart present\u00f2 un piano al comune per costruire un complesso industriale per un committente all'epoca ignoto.\nAl 2019 non \u00e8 tuttavia stato definito il futuro dell'area, che risulta ancora inutilizzata."}
{"id": "1999122", "revid": "47767", "url": "https://it.wikipedia.org/wiki?curid=1999122", "title": "Nazardo", "text": "Il nazardo \u00e8 un particolare registro dell'organo.\nStruttura.\nIl nazardo \u00e8 un registro ad anima che fa parte della famiglia dei registri di mutazione semplice. Il suo nome deriva dalla parola \"naso\", in quanto il suono che produce \u00e8 caratteristicamente nasale. \nSostanzialmente si tratta di un flauto con canne che possono essere sia coniche che cilindriche, trasportato una dodicesima sopra la nota reale. La sua accordatura \u00e8 quasi sempre di 2' 2/3. In pratica, premendo il tasto del Do1, il nazardo produrr\u00e0 un Sol2. \u00c8 il registro di mutazione pi\u00f9 diffuso ed \u00e8 anche conosciuto con i nomi di \"Quintfl\u00f6te\" e di \"Nasatquint\".\nSpesso il nazardo (o flauto in dodicesima), viene confuso con la duodecima che, invece, fa parte delle file del ripieno. A differenza del nazardo, infatti, la duodecima appartiene alla famiglia del principale."}
{"id": "1999124", "revid": "193968", "url": "https://it.wikipedia.org/wiki?curid=1999124", "title": "Registro organistico", "text": ""}
{"id": "1999142", "revid": "729019", "url": "https://it.wikipedia.org/wiki?curid=1999142", "title": "Campagne partiche di Lucio Vero", "text": "Le campagne partiche di Lucio Vero (161-166) costituiscono uno degli ultimi momenti dell'offensivismo romano prima della sua definitiva crisi, avvenuta con il III secolo. Furono condotte dal co-imperatore Lucio Vero, sulla base dell'esperienza gi\u00e0 affrontata un cinquantennio prima da Traiano.\nContesto storico.\nSul letto di morte, Antonino Pio aveva espresso la sua collera nei confronti di alcuni re clienti, che il Birley interpreta fossero quelli posti lungo i confini orientali. Il cambio al vertice dell'Impero romano sembra infatti abbia incoraggiato Vologese IV di \"Partia\" a compiere la prima mossa a fine estate o inizio autunno 161, aggredendo il Regno di Armenia, alleato dell'Impero romano ed installando un re fantoccio di suo gradimento, Pacoro III, un arsacide come lui. L'Impero dei Parti, sconfitto e parzialmente sottomesso da Traiano quasi cinquant'anni prima (114-116), era cos\u00ec tornato a rinnovare i suoi attacchi alle province orientali romane, dagli antichi territori dell'Impero persiano. Il governatore della Cappadocia, provincia che costituiva la prima linea difensiva lungo la frontiera armena, era Marco Sedazio Severiano, un anziano comandante dotato di grande esperienza militare.\nAlla morte del \"princeps\", l'Impero romano, sub\u00ec una serie di attacchi contemporanei lungo molti dei suoi fronti. I Pitti nella Scozia premevano contro il vallo di Antonino, la Spagna subiva le continue scorrerie dei pirati Mauri, mentre in Germania, tra l'alto Danubio ed il Reno, i Catti e i Cauci penetravano oltre le frontiere e lungo le coste, invadendo la Gallia Belgica e gli \"Agri Decumates\". Sembrava di essere tornati al periodo delle grandi guerre dell'epoca di Traiano o di Augusto, mentre nell'Europa centro-orientale il mondo barbaro era scosso da forti agitazioni interne e da movimenti migratori tra le sue popolazioni che tendevano a modificare gli equilibri con il vicino mondo romano, sfociando sul finire delle campagne orientali nel principio delle guerre marcomanniche (fine 166-inizi del 167).\n\"Casus belli\".\nNel 161, con la morte di Antonino Pio, il trono del Regno di Armenia (regno \"cliente\" di Roma) era divenuto vacante. A reclamarlo fu Soemo, un principe di Emesa che era pure senatore romano. Il re Vologase IV reag\u00ec sul finire dell'estate o gli inizi d'autunno, inviando in Armenia la propria cavalleria al comando del generale Osroe (\"Osrow\"), il quale inflisse una sconfitta ai Romani. Soemo fu deposto e dovette fuggire, mentre l'Armenia, in mano partica, ebbe un nuovo sovrano di nome Pacoro.\nForze in campo.\nCertamente le legioni romane coinvolte nel corso di questi sei anni di guerra, furono quelle della Cappadocia come la XII \"Fulminata\" e la XV \"Apollinaris\", oltre probabilmente alla VIIII \"Hispana\". In aggiunta le legioni siriane (la III \"Gallica\", la IV \"Scythica\", la legio VI \"Ferrata\" e la Legio XVI \"Gallica\"), e delle vicine Giudea (la X \"Fretensis\") ed Arabia (la III \"Cyrenaica\").\nA queste si aggiunsero, con l'arrivo al fronte dell'imperatore Lucio Vero, numerose altre legioni provenienti soprattutto dal \"limes\" danubiano e renano (I \"Italica\", I \"Minervia\", II \"Adiutrix Pia Fidelis\", II \"Traiana Fortis\", V \"Macedonica\", VII \"Claudia Pia Fidelis\", XI \"Claudia Pia Fidelis\" e XXX \"Ulpia Victrix\"), oltre a numerose \"vexillationes\" (delle legioni I \"Adiutrix\", III \"Augusta\", IIII \"Flavia Felix\", X \"Gemina\", XIII \"Gemina\", XIIII \"Gemina Martia Victrix\" e XXII \"Primigenia\").\nIl totale delle forze messe in campo dall'Impero romano potrebbe aver superato, nel momento di massimo sforzo militare i 200.000 armati; di essi, una met\u00e0 fu costituita da legionari, la restante da ausiliari.\nFasi del conflitto.\nTra il 163 ed il 166 Lucio Vero fu costretto dal fratello Marco Aurelio a condurre una nuova campagna in Oriente contro i Parti, che l'anno precedente avevano attaccato i territori romani di Cappadocia e Siria. Il nuovo imperatore, trasferitosi per quattro anni prevalentemente ad Antiochia in Siria, lasci\u00f2 che fossero i suoi generali ad occuparsene, tra cui lo stesso Gaio Avidio Cassio che sarebbe riuscito ad usurpare il trono imperiale, anche se solo per pochi mesi, dieci anni pi\u00f9 tardi nel 175.\nAnno 161: la risposta romana e l'offensiva partica.\nE cos\u00ec il generale partico Cosroe, al comando di una numerosa cavalleria pesante, era riuscito a penetrare nel regno d'Armenia, allora protettorato romano, con il preciso scopo di porre sul trono l'arsacide Pacoro. All'epoca dell'invasione, il governatore della Siria era L. Attidio Corneliano. Attidio aveva mantenuto la carica di governatore anche se il suo mandato era scaduto nel 161, presumibilmente per evitare di dare ai Parti la possibilit\u00e0 di approfittare della sua sostituzione. Il governatore della Cappadocia, la provincia confinante con l'Armenia, era Marco Sedazio Severiano, un gallo con molta esperienza nelle questioni militari, al comando di due o forse tre legioni (sicuramente la XII \"Fulminata\" e la XV \"Apollinaris\"). Ma la permanenza in Oriente ebbe un effetto deleterio sul suo carattere.\nIl governatore della Cappadocia, Severiano, fu convinto dal profeta Alessandro di Abonutico (un profeta che portava sempre con s\u00e9 un serpente di nome Glicone) che avrebbe potuto sconfiggere i Parti facilmente, ottenendo onori e gloria militare. Suocero del rispettato senatore P. Mummio Sisenna Rutiliano, allora proconsole dell'Asia, Abonutico aveva stretto relazioni amichevoli con molti membri dell'\u00e9lite romano-orientale.\nE cos\u00ec Severiano condusse una delle sue legioni in Armenia (forse la IX \"Hispana\"), ma dopo soli due giorni di marcia venne intrappolato dal generale partico Cosroe a Elegia, una localit\u00e0 appena al di l\u00e0 dei confini romani, non molto distante dalle sorgenti dell'Eufrate. Il comandante romano, resosi conto che la sconfitta era inevitabile, preso da sconforto, prefer\u00ec suicidarsi piuttosto che cadere vivo in mano nemica, mentre l'intera legione veniva completamente massacrata. La campagna era durata soli tre giorni.\nNel frattempo giunsero altre cattive notizie: l'esercito di Attidio Corneliano era stato vinto in battaglia dai Parti, e si era ritirato in disordine. Vennero quindi inviati nuovi rinforzi per la frontiera partica.\nPublio Giulio Geminio Marciano, un senatore africano comandante la \"legio X Gemina\" a \"Vindobona\" (Vienna), part\u00ec per la Cappadocia con numerose \"vexillationes\" delle legioni danubiane. Identica sorte seguirono le legioni \"I Minervia\", proveniente dalla fortezza di \"Bonna\" (Bonn) in Germania superiore, la \"II Adiutrix\" da \"Aquincum\" (Budapest) posta sotto il comando del \"legatus legionis\" Quinto Antistio Advento Postumio Aquilino e la \"V Macedonica\" da \"Troesmis\". Le frontiere settentrionali risultarono strategicamente indebolite, e i governatori di frontiera cercarono di evitare possibili conflitti con le popolazioni barbariche d'oltre confine, ove possibile. Marco Annio Libone, cugino dell'imperatore (e figlio del console omonimo, che aveva servito sotto Antonino Pio), venne inviato a sostituire il governatore di Siria. Era un giovane consolare di circa trent'anni e, in quanto patrizio, privo di esperienza militare. Marco aveva preferito scegliere un uomo assolutamente affidabile.\nOttenuta l'iniziativa, i Parti attaccarono l'intera frontiera di Cappadocia e la Siria, sconfissero molte delle guarnigioni locali, portando distruzione fin sotto le mura di Antiochia e conquistarono la fortezza frontaliera di Edessa. I Parti furono accolti dalle popolazioni locali siriache e giudee come liberatori. Era ora pi\u00f9 che mai necessario intervenire con grande rapidit\u00e0, anche nella scelta dei migliori ufficiali da inviare lungo quell'importante settore strategico. Marco decise di porre a capo della spedizione (\"expeditio parthica\") il fratello, Lucio, perch\u00e9 come suggerisce Cassio Dione Cocceiano \u00ab\"era robusto e pi\u00f9 giovane del fratello Marco, pi\u00f9 adatto all'attivit\u00e0 militare\"\u00bb. Il biografo della \"Historia Augusta\" suggerisce che Marco volesse spronare Lucio a privarsi delle vita dissoluta che conduceva e a capire i suoi doveri. In ogni caso, il Senato diede il suo assenso, e, nell'estate del 162, Lucio part\u00ec, lasciando Marco Aurelio a Roma, perch\u00e9 la citt\u00e0 \u00ab\"ha chiesto la presenza di un imperatore\"\u00bb. Era per\u00f2 necessario dargli un adeguato staff militare (\"comitatus\"), ampio e ricco di esperienza, a partire da uno dei due prefetti del pretorio, ed il prescelto fu Tito Furio Vittorino.\nAnche le altre frontiere erano minacciate\u2014in Britannia, e in Rezia e Germania Superiore, dove i Catti dei Monti Tauni avevano di recente oltrepassato il \"limes\". Marco Aurelio, il successore di Pio, era impreparato. Pio non sembra essersi curato di fargli fare esperienza militare: il biografo scrive che Marco aveva trascorso tutti i ventitr\u00e9 anni di regno di Pio accanto all'Imperatore\u2014e non nelle province, dove la maggioranza degli Imperatori precedenti avevano trascorso gli inizi della loro carriera. Marco fece le necessarie considerazioni: Marco Stazio Prisco, il governatore della Britannia, fu inviato a sostituire Severiano come governatore della Cappadocia, e fu a sua volta sostituito da Sesto Calpurnio Agricola.\nMarco tent\u00f2 di svagarsi prendendosi una vacanza di quattro giorni a Alsium, una citt\u00e0 di villeggiatura sulle coste dell'Etruria, ma era troppo preso dall'ansia per rilassarsi. In una lettera al suo vecchio tutore Marco Cornelio Frontone, dichiar\u00f2 che non avrebbe parlato della sua vacanza. Frontone replic\u00f2 ironicamente: \"Cosa? Non so che tu eri andato a Alsium con l'intenzione di dedicarti ai giochi, scherzi e completo svago per quattro interi giorni?\" Incoraggi\u00f2 Marco a riposare, come avevano gi\u00e0 fatto in altre occasioni i suoi predecessori (Pio si divertiva a fare esercizio fisico in \"palaestra\", ma si dedicava anche alla pesca e alla commedia), narrando anche una favola sulla divisione fatta dagli dei tra mattino e sera\u2014Marco di norma passava apparentemente la sera occupandosi di questioni giudiziarie invece di svagarsi. Marco non accett\u00f2 il consiglio di Frontone: \"Ho dei doveri da svolgere che difficilmente possono essere disdetti\", gli replic\u00f2.\nFrontone invi\u00f2 a Marco una selezione di materiale da leggere, che comprendeva la \"pro lege Manilia\" di Cicerone, in cui l'oratore si espresse a favore dell'affidamento della Terza guerra mitridatica a Pompeo. Era un riferimento adeguato ai tempi correnti (la guerra di Pompeo lo aveva condotto in Armenia), e potrebbe aver influito sulla decisione dell'imperatore di inviare Lucio sul fronte orientale. \"Troverai in esso molti capitoli adatti ai tuoi presenti consigli, riguardanti la scelta dei comandanti, gli interessi degli alleati, la protezione delle province, la disciplina dei soldati, le qualificazioni richieste per i comandanti nel campo e altro [...]\" Per calmare la sua ansia nel corso della guerra partica, Frontone scrisse a Marco una lunga lettera, piena di riferimenti storici. Nelle edizioni moderne delle opere di Frontone, viene chiamata \"De bello Parthico\" (\"La Guerra Partica\"). Roma aveva certamente subito pesanti sconfitte in passato, scrive Frontone, a Allia, a Caudium, a Cannae, a Numantia, Cirta, e a Carrhae; sotto Traiano, Adriano, e Pio; ma, nonostante ci\u00f2, alla fine i Romani avevano sempre prevalso sui propri nemici: \"sempre e dovunque [Marte] ha trasformato i nostri disastri in successi e i nostri terrori in trionfi\".\nAnno 162: prima reazione romana.\nL'anno in corso vide da parte di Vologase IV il riconoscimento sul trono d'Armania di un re filo-partico e nuovi attacchi, questa volta rivolti contro le province romane di Siria e Cappadocia. Fu solo grazie alle capacit\u00e0 militari dei suoi generali, come Gaio Avidio Cassio, Publio Marzio Vero, Marco Claudio Frontone e Marco Stazio Prisco Licinio Italico, inviati lungo il fronte orientale con la massima urgenza da numerose province anche occidentali, che si scongiur\u00f2 un nuovo disastro militare simile a quello accaduto l'anno precedente ed a respingere le armate dei Parti.\nFrattanto a Roma Marco Aurelio ed il fratello Lucio Vero programmavano un loro intervento diretto lungo il \"limes\" orientale, approfondendo quanto era accaduto cinquant'anni prima durante le campagne partiche di Traiano (114-117).\nDurante l'inverno del 161\u201362, quando ulteriori cattive notizie erano giunte\u2014una ribellione era scoppiata in Siria\u2014 venne stabilito che il comando della spedizione partica sarebbe stato affidato a Lucio in persona. Il motivo della decisione \u00e8 che era pi\u00f9 forte e in salute di Marco e pi\u00f9 portato di lui a comandare gli eserciti. Il biografo di Lucio suggerisce ulteriori motivi: per contenere la dissolutezza di Lucio, per renderlo economo, cambiarlo in meglio dal punto di vista morale con il terrore della guerra, rendersi conto che egli era un imperatore. Qualunque siano state le motivazioni, il senato diede il suo assenso, e Lucio part\u00ec. Marco sarebbe rimasto a Roma; la citt\u00e0 \"pretendeva la presenza di un imperatore\".\nFurio Vittorino, uno dei due prefetti del pretorio, fu inviato con Lucio, con un paio di senatori, M. Ponzio Leliano Larcio Sabino e M. Iallio Basso, e parte della Guardia pretoriana. Vittorino aveva in precedenza servito come \"procurator\" di Galazia, e dunque aveva qualche esperienza nelle questioni orientali. Inoltre, era di gran lunga pi\u00f9 qualificato dell'altro prefetto del pretorio, Cornelio Repentino, che si diceva dovesse il suo ufficio all'influenza dell'amante di Pio Galeria Lisistrato. Repentino aveva il rango di senatore, ma nessun accesso reale ai circoli senatoriali\u2014il suo era meramente un titolo decorativo. Poich\u00e9 un prefetto doveva accompagnare la Guardia, Vittorino era la scelta pi\u00f9 ovvia.\nLeliano era stato governatore sia della Pannonia che della Siria (nel 153); di conseguenza aveva conoscenze di prima mano sull'esercito orientale e sulle strategie militari sulle frontiere. Ottenne la nomina a \"comes Augustorum\" (\"compagno degli imperatori\") per i suoi servigi. Leliano era, secondo Frontone, \"un uomo serio serio e un severo disciplinatore all'antica\". Basso era stato governatore della Mesia inferiore, ed era anche lui un \"comes\". Lucio selezion\u00f2 i suoi liberti preferiti, inclusi Gemino, Agaclito, Cede, Ecletto, e Nicomede, che rinunci\u00f2 ai suoi compiti di \"praefectus vehiculorum\" per eseguire il commissariato della forza di spedizione. La flotta di Miseno fu utilizzata per trasportare l'Imperatore e per comunicazioni generali e per trasporto.\nLucio part\u00ec nell'estate del 162 per imbarcarsi a Brundisium; Marco lo segu\u00ec fino a Capua. Lucio banchett\u00f2 nelle case del paese durante il tragitto, e si dilett\u00f2 nella caccia in Apulia. Si ammal\u00f2 a Canosa, probabilmente colpito da un leggero ictus, e fu costretto a letto. Marco preg\u00f2 le divinit\u00e0 pagane per la sua guarigione di fronte al senato, e si rec\u00f2 da lui per visitarlo. Frontone si preoccup\u00f2 quando seppe della malattia di Lucio, ma fu rassicurato da una lettera di Lucio che descriveva la sua guarigione. Nella sua risposta, Frontone raccomand\u00f2 al suo pupillo di moderare i suoi desideri, e di prendersi alcuni giorni di riposo a letto. Lucio stette meglio dopo tre giorni di digiuno e di salassi. Era probabilmente solo un leggero ictus.\nVero prosegu\u00ec il suo tragitto verso l'oriente attraversando Corinto e Atene, accompagnato da musici e cantanti. Ad Atene pass\u00f2 alcuni momenti insieme a Erode Attico, e partecip\u00f2 ai misteri eleusini. Durante il sacrificio, una stella cadente fu osservata nel cielo: si dirigeva da occidente a oriente. Si ferm\u00f2 a Efeso, dove \u00e8 attestato nella tenuta dell'aristocratico locale Vedio Antonino, e fece una sosta inaspettata a Erythrae, dove un poema elegiaco allude alla sua visita. Il viaggio continu\u00f2 via mare attraverso il mar Egeo e le coste meridionali dell'Asia Minore, attardandosi nei noti luoghi di piacere della Pamphylia e della Cilicia, prima di arrivare ad Antiochia. Si ignora quanto dur\u00f2 il viaggio verso l'Oriente di Vero; potrebbe non essere arrivato ad Antiochia prima del 162. Stazio Prisco, nel frattempo, doveva gi\u00e0 essere in Cappadocia; avrebbe guadagnato fama nel 163 per alcuni successi militari.\nIntanto Lucio, giunto finalmente in Siria, fece di Antiochia il suo \"quartier generale\", trascorrendo gli inverni a Laodicea e le estati a \"Daphne\". I critici gli rimproverarono uno stile di vita ozioso e lussurioso. La \"Historia Augusta\" racconta che partecipava al gioco d'azzardo, giocando spesso a \u00ab\"dadi tutta la notte\"\u00bb in compagnia di attori. Intanto Libone, il cugino di Marco Aurelio, mor\u00ec dopo aver litigato con Lucio, tanto che alcune fonti maligne dissero che fosse stato Lucio a farlo avvelenare.\nIn Oriente Lucio ebbe come amante una certa \"Panthea\", proveniente da Smirne. Il biografo la chiama una \"fidanzata di umili origini\", ma ella \u00e8 probabilmente pi\u00f9 vicina alla \"donna di perfetta bellezza\" di Luciano, pi\u00f9 bella di qualsiasi statua di Fidia e Prassitele. Educata, premurosa, modesta, cantava alla lira perfettamente e parlava greco ionico. Panthea lesse la prima bozza dell'opera di Luciano, e lo tacci\u00f2 di adulazione. L'aveva paragonata ad una divinit\u00e0, il che la spavent\u00f2\u2014 ella non voleva diventare una nuova Cassiopeia. L'essere l'amante di Lucio le garantiva potere. Convinse Lucio a radersi la barba. I Siriani lo prendevano in giro per questo, come per altre cose.\nI critici deplorarono lo stile di vita di Lucio Vero. Fonti maliziose narrano che passava \"l'intera notte a lanciare i dadi\", che era spesso in compagnia di attori, e che fece una richiesta speciale di ricevere notizie da Roma per essere aggiornato su come stessero andando le corse con i carri. Si narra che avesse portato con s\u00e9 una statua d'oro del cavallo dei Verdi Volucer. Frontone difese il suo pupillo contro alcune di queste voci maliziose: il popolo romano, a suo dire, necessitava del \"panem et circenses\" di Lucio per tenerli sotto controllo.\nQueste sono, almeno, le opinioni maliziose del biografo. L'intera sezione della \"vita\" che tratta dei vizi di Lucio () si inserisce nel mezzo di una narrativa che per il resto \u00e8 interamente presa da una fonte preesistente. Mentre alcuni e pochi passaggi sembrano genuini, e altri sembrano essere stati rielaborati dalla fonte originale, il resto sembra essere stato inventato dal biografo sulla base della propria immaginazione.\nLucio dovette fronteggiare una situazione critica. Frontone descrisse la scena paragonandola all'arrivo di Corbulone appena un secolo prima. L'esercito siriano si era rammolito a causa dell'eccessivo periodo di pace in Oriente, trascorrendo pi\u00f9 tempo nei locali nelle citt\u00e0 a svagarsi che non nei loro accampamenti. All'arrivo di Lucio, l'esercito riprese ad essere addestrato in vista dei combattimenti ormai prossimi. Ponzio Leliano ripristin\u00f2 l'ordine e la disciplina, facendo rimuovere le imbottiture dalle selle dei cavalli e vietando ai soldati di svagarsi nel gioco d'azzardo e bere. Frontone scrisse che Lucio era spesso alla testa del suo esercito sia appiedato che a cavallo. Si premurava personalmente di ispezionare i soldati in campo e nell'accampamento, inclusi i malati.\nLucio invi\u00f2 a Frontone alcuni messaggi all'inizio della guerra. In uno di essi, si scusava per il suo silenzio, scrivendo che non poteva descrivere piani che potevano cambiare in corsa da un giorno all'altro, e che, d'altronde, il suo lavoro era appena agli inizi. Lucio non voleva che Frontone soffrisse le ansie che lo opprimevano giorno e notte. Una ragione per la reticenza di Lucio potrebbe essere stata il fallimento delle negoziazioni con i Parti in seguito alla conquista romana dell'Armenia. La presentazione delle condizioni di pace di Lucio venne vista come segno di codardia. I Parti non erano disposti, per ora, a negoziare.\nNel mezzo della guerra, probabilmente nell'autunno del 163 o agli inizi del 164, Lucio viaggi\u00f2 fino ad Efeso per sposare la figlia di Marco, Lucilla. Lucilla aveva tredici anni nel marzo 163; quando si spos\u00f2, dunque, aveva meno di quindici anni. Marco aveva rinviato la data: probabilmente la scoperta che Lucio avesse un'amante di nome Panthea lo aveva disturbato. Lucilla fu accompagnata dalla madre Faustina e da M. Vettuleno Civica Barbaro, il fratellastro del padre di Lucio. Marco potrebbe aver pianificato di accompagnarli per tutto il tragitto fino a Smirne (il biografo asserisce che disse al senato che l'avrebbe fatto), ma ci\u00f2 non accadde. Marco accompagn\u00f2 il gruppo solo fino a Brindisi, dove essi si imbarcarono su una nave per l'Oriente. Marco ritorn\u00f2 a Roma immediatamente dopo, e invi\u00f2 istruzioni speciali ai suoi proconsoli di non dare al gruppo nessuna accoglienza ufficiale. Lucilla avrebbe generato tre dei figli di Lucio negli anni a venire, divenendo cos\u00ec Lucilla Augusta.\nAnno 163: occupazione del regno d'Armenia.\nLe legioni \"I Minervia\" e \"V Macedonica\", sotto il comando dei legati Marco Claudio Frontone e Publio Marzio Vero, che servivano sotto Marco Stazio Prisco, conseguirono numerosi successi militari, penetrando profondamente in Armenia, ed inflissero una pesante sconfitta ai Parti, conquistando la capitale armena, \"Artaxata\". Alla fine di quello stesso anno, Lucio venne acclamato \"imperator\" per la seconda volta ed assunse il titolo di \"Armeniacus\", pur non avendo mai partecipato direttamente alle operazioni militari; Marco Aurelio invece si rifiut\u00f2 di accettare il titolo vittorioso fino all'anno successivo. Al contrario, quando Lucio venne salutato \"imperator\", anche Marco accett\u00f2 la sua seconda \"salutatio imperatoria\".\nL'esercito di Siria, nel frattempo, venne rinforzato dalla \"legio II Adiutrix\" e dalle legioni danubiane poste sotto il comando del \"legatus legionis\" della \"\"X Gemina\", Publio Giulio Gemino Marciano.\nNel 163, mentre Stazio Prisco era occupato in Armenia, i Parti intervennero in Osroene, uno stato cliente dei Romani localizzato in Mesopotamia, ad oriente dalla Siria, con capitale Edessa. Deposero il re cliente romano, Manno, e lo sostituirono con il loro candidato, che sarebbe rimasto in carica fino al 165. (La monetazione edessena comincia in realt\u00e0 intorno a questa data, con monete che mostrano su una faccia Vologase IV e \"Wael il re\" (Siriano: W'L MLK') sul rovescio.) I generali romani reagirono spostando le loro truppe pi\u00f9 a sud seguendo il corso del fiume, per poi attraversare l'Eufrate in un punto situato pi\u00f9 a sud. Per attestato di Luciano, i Parti controllavano ancora la riva meridionale dell'Eufrate (in Siria), finora appartenuta ai Romani, fin dal 163 (fa menzione di una battaglia combattuta nei pressi di Sura, che si trova sul lato meridionale del fiume). Prima della fine dell'anno, tuttavia, le truppe romane si erano spostate a nord per occupare Dausara e Nicephorium sulla riva settentrionale del fiume, che apparteneva ai Parti. Subito dopo la conquista della riva settentrionale dell'Eufrate, ulteriori armate romane mossero in Osroene provenendo dall'Armenia, riuscendo nell'impresa di espugnare Anthemusia, una citt\u00e0 a sud-ovest di Edessa. Per l'anno 164 non si ebbero avvenimenti degni di nota; la maggior parte dell'anno fu trascorsa in preparativi in vista di un rinnovato assalto al territorio partico.\nAnno 164: sottomissione dell'Armenia e preparativi contro i Parti.\nNel 164 venne ricostruita una nuova capitale in Armenia, a \"Kaine Polis\" (\"Citt\u00e0 Nuova\", l'odierna E\u010dmiadzin a 40\u00a0km a nord-est di Artaxata), Secondo la ricostruzione di Birley, era distante trenta miglia dalla frontiera romana. Distaccamenti dalle legioni cappadocie sono attestate a Echmiadzin, oltre la facciata meridionale del Monte Ararat, a 400\u00a0km ad oriente di Satala. Ci sarebbe voluta una marcia di venti giorni o pi\u00f9, attraverso un territorio impervio e montagnoso, per ritornare in territorio romano; un \"notevole esempio di imperialismo\", secondo Fergus Millar.\nIntanto Pacoro, sovrano parto d'Armenia, fu deposto, mentre l'ex console romano di origine emesana, Gaio Giulio Soemo, a sua volta deposto da Vologese, venne incoronato nuovamente re tributario d'Armenia, ad Efeso o Antiochia, con l'assenso di Marco. Non a caso alcune iscrizioni monetali del 164 riportano la scritta a testimonianza di questa investitura da parte di Lucio Vero Le armate romane si stavano cos\u00ec preparando all'invasione della stessa Mesopotamia per l'anno successivo.\nAnno 165: occupazione della Mesopotamia.\nContemporaneamente i Parti avevano provveduto ad installare un loro re sul trono di Osroene, nella vicina Mesopotamia (nel 163). In risposta le forze romane procedettero in una manovra a tenaglia, navigando da occidente lungo l'Eufrate ad occupare una dopo l'altra una serie di citt\u00e0-fortezza chiave come \"Dausara\", Edessa, Carre e Nisibi. La campagna militare romana prosegu\u00ec con alcune battaglie favorevoli ai Romani nei pressi di Sura e \"Nichephorium\". I Romani penetrarono, cos\u00ec, in Osroene da nord (dall'Armenia appena conquistata) ed occuparono \"Anthemusia\", una citt\u00e0 a sud-ovest di Edessa.\nL'avanzata romana prosegu\u00ec con Marzio Vero e la \"legio V Macedonica\", fino in Mesopotamia. Edessa fu rioccupata, Manno reinsediato come re cliente di Roma. Riprese anche la sua monetazione: 'Ma'nu il re' (Siriano: M'NW MLK') o dinastia Antonina sul obverso, e 'Re Manno, amico dei Romani' (Greco: \"Basileus Mannos Philor\u014dmaios\") sul rovescio. I Parti si ritirarono a Nisibi, che fu per\u00f2 anch'essa assediata ed espugnata dalle armate romane. L'esercito partico attravers\u00f2 in disordine il Tigri; il loro generale Cosroe attravers\u00f2 a nuoto il fiume e si nascose in una caverna. Nel frattempo una seconda armata, posta sotto il comando di Avidio Cassio (\"legatus legionis\" della \"legio III Gallica\"), discese l'Eufrate e combatt\u00e9 una battaglia di rilevante importanza nei pressi di Dura Europos. Entro la fine dell'anno Avidio Cassio raggiunse le metropoli gemelle della Mesopotamia: Seleucia sulla riva destra del Tigri e Ctesifonte su quella sinistra. Ctesifonte venne presa e il suo palazzo reale bruciato. I cittadini di Seleucia, ancora in gran parte greca (la citt\u00e0 era stata fondata cinquecento anni prima, come capitale dell'impero seleucide, uno dei regni sorti dopo la morte di Alessandro il Grande) aprirono le porte agli invasori, ma la citt\u00e0 venne bruciata ugualmente, lasciando un'ombra sulla condotta di Cassio e la reputazione di Lucio Vero. La versione ufficiale voleva che fossero stati i Seleuceni a rompere gli accordi.\nIn ogni modo, il saccheggio segn\u00f2 un capitolo particolarmente distruttivo nella storia del lungo declino di Seleucia. Nel corso del sacco, le truppe romane predarono la statua di Apollo Comaeo dal suo tempio e la portarono a Roma, dove fu collocata nel Tempio di Apollo Palatino. Quest'atto blasfemo potrebbe essere stata considerata da Marco un \"lectisternium\", una grande offerta agli dei, agli inizi delle guerre marcomanniche (\"ca\". 167) per scacciare i mali che stavano affliggendo lo stato.\nCassio, nonostante la carenza di rifornimenti e i primi effetti della peste contratta a Seleucia, riusc\u00ec a riportare indietro ed in buon ordine la sua armata vittoriosa. Per questi nuovi successi, Lucio e Marco ricevettero la terza acclamazione ad \"imperator\", mentre il solo Lucio anche il titolo onorifico di \"Parthicus maximus\". Marco lo ricevette l'anno seguente. Ad ulteriore testimonianza dell'occupazione romana in Osroene, oltre l'Eufrate, un'iscrizione trovata ad Edessa e databile al 165, oltre ad una successiva a \"Dura Europos\" dell'epoca di Commodo (nel 183) riguardante la presenza della \"cohors II Ulpiae equitatae Commodianae\".\nAnno 166: la pestilenza si propaga.\nL'armata di Cassio, nonostante cominciasse a risentire di una carenza di provviste e degli effetti di un'epidemia di peste, contratta a Seleucia, riusc\u00ec a ritornare in tutta sicurezza in territorio romano. Giunio Massimo, un \"tribunus laticlavius\" che serviva nella III \"Gallica\" sotto Cassio, port\u00f2 la notizia della vittoria a Roma. Massimo ricevette una generosa ricompensa in denaro (\"dona\") e la promozione immediata alla questura per aver portato la buona notizia. Lucio assunse il titolo di \"Parthicus Maximus\", e con Marco fu acclamato di nuovo \"imperator\", guadagnandosi il titolo di \"Imp. III\".\nNel 166 ancora Avidio Cassio diede prova della forza di Roma, invadendo il paese dei Medi al di l\u00e0 del Tigri, permettendo a Lucio di fregiarsi del titolo vittorioso di \"Medicus\". Entrambi i \"principes\" furono acclamati \"imperatores\" per la quarta volta, mentre Marco ottenne il titolo vittorioso di \"Parthicus Maximus\". Sulla carta di Claudio Tolomeo non solo la Mesopotamia, ma anche Babilonia e Arabia deserta, apparvero come territori appartenenti all'Impero romano.\nLa peste, scoppiata durante l'ultimo anno di campagna, costrinse per\u00f2 i Romani a ritirarsi dai territori appena conquistati, portando questa terribile malattia all'interno dei loro stessi confini, e flagellandone la sua popolazione per oltre un ventennio.\nConseguenze.\nReazioni immediate.\nLucio Vero ed il fratello Marco Aurelio ottennero entrambi i titoli di \"Armeniacus\" (Lucio nel 163 e Marco nel 164), di \"Parthicus maximus\" (nel 165 il primo e nel 166 il secondo) e di \"Medicus maximus\" (nel 166) a fronte dell'occupazione dei territori di Armenia e Mesopotamia, oltre ad aver condotto le armate romane fino in Media. Pi\u00f9 tardi, forse solo dopo la morte di Lucio (avvenuta nel 169), allo stesso venne dedicato un arco trionfale per ricordare le sue vittoriose campagne contro i Parti.\nMolto del credito per la vittoria della guerra deve essere ascritto ai generali subordinati. Le truppe che avanzarono in Osroene erano condotte da M. Claudio Frontone, un provinciale asiatico di stirpe greca che aveva in passato condotto la I Minervia in Armenia sotto Prisco. Fu probabilmente il primo della sua famiglia a divenire senatore. Frontone ottenne il consolato per l'anno 165, probabilmente come ricompensa per aver espugnato Edessa. Claudio Frontone ritorn\u00f2 in Italia per assumere il consolato; anche il governatore di Siria, Cn. Giulio Vero, ritorn\u00f2 in Italia. P. Marzio Vero aveva condotto la V Macedonica nel corso del conflitto, ed aveva anch'egli in precedenza servito sotto Prisco. Marzio Vero proveniva dalle province occidentali dell'Impero, e la sua \"patria\" era probabilmente Tolosa in Gallia Narbonense. Il generale pi\u00f9 prominente, tuttavia, era C. Avidio Cassio, il comandante della III Gallica, una delle legioni siriane. Cassio era un senatore di umili origini originario dalla citt\u00e0 nordsiriana di Cyrrhus. Suo padre, Eliodoro, non fu mai senatore, pur ricoprendo cariche di un certo prestigio: era stato il \"ab epistulis\" di Adriano, seguendo l'Imperatore nei suoi viaggi, e, verso la fine del regno di Adriano, rivest\u00ec la carica di prefetto d'Egitto. Anche Cassio rivendicava una presunta discendenza dagli Imperatori seleucidi. Cassio e Marzio Vero, ancora probabilmente trentenni, ottennero il consulato per l'anno 166. Dopo il loro consolato, ottennero la carica di governatori: Cassio lo divenne della Siria; Marzio Vero della Cappadocia.\nAl ritorno dalla campagna, Lucio celebr\u00f2 un trionfo; la parata era inusuale perch\u00e9 comprendeva i due imperatori, i loro figli e le figlie ancora celibi come se fosse una grande celebrazione familiare. I due figli di Marco Aurelio, Commodo e Marco Annio Vero vennero elevati al rango di Cesare proprio in quell'occasione.\nLa base di una statua, realizzata per commemorare la vittoria di Lucio, sopravvive a \"Sardis\" (l'Imperatore aveva presumibilmente visitato la citt\u00e0 durante il viaggio di ritorno a Roma). Il sofista benestante T. Flavio Damiano ebbe l'onore di ospitare l'imperatore e il suo esercito durante il viaggio di ritorno.\nImpatto sulla storia.\nLe campagne condotte in Oriente portarono ad una fondamentale conseguenza: l'occupazione permanente dei territori orientali ad est dell'Eufrate e la creazione della nuova provincia di Mesopotamia da parte dei Romani, difesa anche in fasi successive durante l'intero III secolo (da Settimio Severo a Diocleziano-Galerio). Si dimostrava, inoltre, l'utilit\u00e0 della presenza di un imperatore sul fronte orientale (Lucio Vero), mentre un secondo imperatore di pari grado (Marco Aurelio) manteneva il controllo sull'occidente, cosa peraltro ripetuta alcuni decenni pi\u00f9 tardi con Valeriano e Gallieno, ma formalizzata solo con Diocleziano e la sua Tetrarchia. Una necessit\u00e0 strategica fondamentale per un impero di cos\u00ec grandi dimensioni come quello romano.\nNisibi sull'alto corso dell'Eufrate rimase in mani romane per alcuni decenni in seguito alla conclusione del conflitto. A partire dalla met\u00e0 del III secolo, la citt\u00e0, territorio conteso tra la Persia e Roma, aveva gi\u00e0 assunto l'aspetto caratteristico di una tipica citt\u00e0 di guarnigione romana."}
{"id": "1999145", "revid": "81103", "url": "https://it.wikipedia.org/wiki?curid=1999145", "title": "Transizione biotica", "text": ""}
{"id": "1999146", "revid": "15756", "url": "https://it.wikipedia.org/wiki?curid=1999146", "title": "Clan Galasso di Poggiomarino", "text": "Il clan Galasso \u00e8 stato un sodalizio camorristico operante nell'entroterra ad est della citt\u00e0 di Napoli, pi\u00f9 precisamente nell'area del comune di Poggiomarino.\nStoria.\nLa cosca familiare dei Galasso si identifica principalmente nella compresenza dei fratelli Pasquale e Martino e del cugino di questi, Ciro Galasso. Negli anni '80, il territorio di Poggiomarino fu completamente in mano al clan, tant'\u00e8 che fu decretato, in pi\u00f9 di un'occasione, lo scioglimento del Consiglio comunale a causa di infiltrazioni camorristiche.\nIl quartier generale del clan si estendeva su tremila metri quadrati nei quali trovavano posto campi di calcio, di tennis, due piscine e anche una collezione privata composta da oltre 300 pezzi di \"sospetto\" antiquariato.\nNegli anni novanta si assiste al declino del clan, legato indissolubilmente, ad un'altra grande realt\u00e0 criminale quella del clan Alfieri. Il 5 maggio 1992 Pasquale Galasso viene arrestato e nel settembre dello stesso anno diventa, primo per importanza e in ordine di tempo, collaboratore di giustizia. Il pentimento di Galasso, al tempo, fu considerato di un'importanza fondamentale fece luce sui rapporti tra la criminalit\u00e0 campana e la politica, nella fattispecie rappresentata dalla corrente democristiana di Antonio Gava. Pasquale Galasso, attualmente, vivrebbe tra l'Avellinese e il Salernitano, da dove gestirebbe, tramite prestanome, alcuni supermercati situati nella Valle dell'Irno."}
{"id": "1999149", "revid": "830939", "url": "https://it.wikipedia.org/wiki?curid=1999149", "title": "Jacques-Laurent Agasse", "text": "Biografia.\nStudi\u00f2 a Ginevra e poi, non ancora ventenne, in una scuola di veterinaria di Parigi. Tornato in Svizzera, sembra che qui fu talmente apprezzato da un ricco inglese al quale aveva dipinto il suo cane, che segu\u00ec il suo anfitrione in Inghilterra.\nUn catalogo inglese del 1801 riferisce di un suo \"Ritratto di cavallo\" e, bench\u00e9 fosse un apprezzato pittore di animali, esponendo le sue opere per tutta la vita, visse e mor\u00ec povero. Suoi dipinti sono conservati nella Fondazione Oskar Reinhart di Winterthur, nelle Royal Collections e nella Tate Gallery di Londra."}
{"id": "1999154", "revid": "767487", "url": "https://it.wikipedia.org/wiki?curid=1999154", "title": "Killer per caso", "text": "Killer per caso (\"The Good Bad Guy\") \u00e8 un film del 1997 diretto da Ezio Greggio.\nTrama.\nEzio Greggio interpreta un ladruncolo italiano che fugge a New York dove deve fuggire dalla malavita. Nella fuga ruba l'auto di un sicario e si crea uno scambio di identit\u00e0 che lo porter\u00e0 a ricevere un'offerta milionaria per un omicidio. Nel tentativo di realizzarlo, per\u00f2, diventer\u00e0 inconsapevolmente un eroe buono e trover\u00e0 l'amore.\nHome video.\nIl film usc\u00ec in VHS, e attualmente \u00e8 prevista l'uscita della versione in dvd il 23 Marzo 2021 edito da Mustang entertainment.\nCollegamenti esterni.\n "}
{"id": "1999158", "revid": "599013", "url": "https://it.wikipedia.org/wiki?curid=1999158", "title": "Eloi", "text": ""}
{"id": "1999159", "revid": "110157", "url": "https://it.wikipedia.org/wiki?curid=1999159", "title": "Campionato europeo di pallavolo femminile 1955", "text": "Il campionato europeo di pallavolo femminile 1955 si \u00e8 svolto dal 15 al 26 settembre a Bucarest, in Romania: al torneo hanno partecipato sei squadre nazionali europee e la vittoria finale \u00e8 andata per la prima volta alla Cecoslovacchia.\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nCecoslovacchia(Primo titolo)\nSecondo posto.\nURSS\nTerzo posto.\nPolonia"}
{"id": "1999160", "revid": "1464106", "url": "https://it.wikipedia.org/wiki?curid=1999160", "title": "Moneta proof", "text": "Le monete a coniazione \u201cproof\u201d (che in inglese significa letteralmente \u201cdi prova\u201d), sono delle particolari monete, emesse esclusivamente per collezioni numismatiche.\nStoria.\nLe prime monete proof furono le corone di argento coniate sotto l'egida di Re Carlo II, dalla \u201dZecca Reale Inglese\u201d, la pi\u00f9 all'avanguardia tra le zecche dell'epoca. Le monete proof vennero successivamente coniate per celebrare l'avvento di un nuovo Re, o quando il conio di una moneta veniva modificato.\nVenivano coniate con una tiratura \u201cestremamente\u201d limitata, poich\u00e9 l'estrema cura che necessitavano per la coniazione faceva s\u00ec che il costo di coniazione fosse elevato. In seguito, una volta coniate, venivano custodite in particolari astucci, marchiati con lo stemma reale. Il primo cofanetto di questo genere venne emesso nel 1746, mentre in Inghilterra regnava Giorgio II, e custodiva quattro monete di argento: la mezza Corona, la Corona, lo Shilling e il Sixpence.\nLe monete proof da una parte permettevano alla Zecca Reale di mostrare la propria magnificenza, e dall'altro di essere donate come segno di amicizia ad ospiti illustri, al fine di assicurare all'Inghilterra potenti alleati. Col passare degli anni le Zecche del resto del mondo iniziarono ad imitare i sovrani di Inghilterra, emettendo sempre pi\u00f9 monete proof, accanto alle normali Fior di Conio. Ma come spesso accade queste monete, persero la loro funzione rappresentativa, per lasciar spazio a quella speculativa. Oggi vengono coniate dalle Zecche di tutto il mondo, e rappresentano una attrazione irresistibile per i numismatici.\nCaratteristiche.\nLa moneta proof non ha eguali per quanto riguarda l'aspetto estetico; infatti il \u201cfondo\u201d o \u201ccampo\u201d (cio\u00e8 la parte libera da rilievi e decorazioni) \u00e8 completamente lucido, come uno specchio (per questo motivo, in Italia, questo tipo di monete viene detto anche \u201cfondo specchio\u201d, indicato con la sigla \u201cFS\u201d), e crea quindi un contrasto con la parte in rilievo, che si presenta satinata e opaca.\nTale caratteristica viene ottenuta grazie all'utilizzo di tondelli lucidati e conii di particolare qualit\u00e0. Tale lavorazione non va confusa con la \u201cBU\u201d, cioe Brilliant Uncirculated, mediante la quale sia fondo che rilievo della moneta risultano lucidi; quest'ultima tecnica viene utilizzata soprattutto nei paesi esteri, come la Gran Bretagna.\nLe monete proof, essendo di cos\u00ec raffinata fattura (e quindi di notevole valore economico, molto pi\u00f9 elevato rispetto alle normali fior di conio), necessitano di una altrettanto particolare cura; infatti, a causa del fondo a specchio, tendono a rigarsi con estrema facilit\u00e0, e quindi necessitano di essere \"sigillate\" in una capsula di plexiglas, in modo da evitare il contatto con un qualsiasi corpo esterno. Per ci\u00f2 le monete proof antiche non essendo contenute in alcuna capsula, molto spesso si presentano rigate visibilmente, cosa che ne fa notevolmente calare il valore. Quindi sarebbe meglio evitare il contatto con delle monete proof, e se proprio non \u00e8 possibile evitarlo, bisogna farlo con estrema cura, usando appositi guanti di puro cotone, non trattati con candeggina o altri agenti chimici, pericolosi per la moneta. Le monete fondo specchio sono molto apprezzate, sia in Italia che all'estero, e vengono ancora oggi prodotte con tiratura estremamente limitata, rispetto alle normali fior di conio (aventi sigla \u201cFDC\u201d). Per questo motivo hanno, gi\u00e0 all'acquisto un costo doppio rispetto a quelle normali; ci\u00f2 non accade negli Stati Uniti, dove non esiste differenza di prezzo fra le due coniazioni."}
{"id": "1999169", "revid": "1048993", "url": "https://it.wikipedia.org/wiki?curid=1999169", "title": "Angelo Amorevoli", "text": "Biografia.\nInizi\u00f2 a cantare nelle opere serie quando era appena tredicenne: nel 1729 si esib\u00ec nelle riprese dei drammi \"Amore e gratitudine\", probabilmente di Flavio Carlo Lanciani, e \"Ottone in villa\", di Antonio Vivaldi. L'anno successivo a Roma cant\u00f2 nel \"Mitridate\" (come protagonista) e nel \"Siface\" di Nicola Porpora, e a Venezia prese parte alla \"Dalisa\" di Johann Adolf Hasse. Dal 1731 al 1735 egli apparve nelle maggiori produzioni operistiche a Torino, Milano e in altre citt\u00e0 dell'Italia settentrionale e dal 1736 al 1740 fu a Napoli, dove cant\u00f2 in 11 opere, tra cui l\"Achille in Sciro\" di Sarro, dramma che inaugur\u00f2 il 4 novembre 1737 il Teatro San Carlo. \nNel 1739 viaggi\u00f2 inoltre a Vienna, dove suscit\u00f2 molte attenzioni, soprattutto nel \"Feraspe\" di Vivaldi. Il 26 dicembre 1740 partecip\u00f2 anche all'inaugurazione del Nuovo Teatro Regio di Torino, interpretando il ruolo di \"Mitrane\" nell\"Arsace\" di Francesco Feo. Nel 1741 si esib\u00ec prima a Firenze, citt\u00e0 nella quale fu alquanto apprezzato, e quindi a Londra, dove dall'ottobre 1741 al maggio 1743 cant\u00f2 in numerose produzioni al \"King's Theatre\". Tornato in Italia, nel 1744-5 si esib\u00ec a Milano e nel 1745 decise di trasferire la propria dimora a Dresda al fine di poter cantare nelle opere di Hasse. Nel 1748 visit\u00f2 Vienna, dove incontr\u00f2 il celebre librettista Pietro Metastasio, il quale elogi\u00f2 il suo canto, e dove prese parte all'inaugurazione del \"Burgtheater\" esibendosi ne \"La Semiramide riconosciuta\" di Gluck (\"Mirteo\"). Pass\u00f2 quindi ancora a Milano, prima nel biennio 1748-9, poi dal 1759 al 1764, anno in cui si ritir\u00f2 dal palcoscenico. Tornato definitivamente a Dresda rientr\u00f2 alla corte sassone, per\u00f2 solamente come cantante da camera e da chiesa, posizione che tenne sino al 1771 circa.\nA Dresda mor\u00ec, nel 1798, agli albori del nuovo secolo, quando ormai il suo mondo artistico era inesorabilmente tramontato.\nAngelo Amorevoli \u00e8 fra i personaggi del romanzo \"Cento anni\" di Giuseppe Rovani, che lo descrisse come protagonista di tormentate avventure galanti e come prototipo del futuro tenore ottocentesco: in effetti, secondo Rodolfo Celletti niente si sa della vita privata di Amorevoli, e sul piano vocale niente egli aveva a che fare con il tenore di stampo romantico, dalla voce argentina e squillante e dall'estensione prodigiosa.\nCaratteristiche artistiche.\nAngelo Amorevoli pu\u00f2 essere considerato il tenore pi\u00f9 virtuosistico della scena lirica europea della prima met\u00e0 del Settecento e guid\u00f2, insieme ad altri, come innanzi tutto Annibale Pio Fabri, ma anche Francesco Borosini, la rivincita del tenore nel mondo del melodramma barocco. Prima di loro infatti, a partire dalla seconda met\u00e0 del secolo precedente, il tenore, che present\u00f2 per tutto il periodo un carattere decisamente baritonale, era stato spesso confinato a parti di ripiego, a ruoli buffi, a figure (interpretate in travesti) di vecchie donne pi\u00f9 o meno laide o lussuriose. Con l'avvento della nuova leva tenorile guidata dal Fabri e dall'Amorevoli, le cose cambiarono drasticamente: l'estensione vocale e le tessiture usate rimasero sostanzialmente baritonali, anche se forse leggerissimamente pi\u00f9 elevate che in precedenza, conquistando il si3 bemolle, ma, soprattutto, le inedite capacit\u00e0 virtuosistiche di cui la nuova leva si rivelava capace consentirono al tenore di compiere un vero salto di qualit\u00e0 guadagnando finalmente ruoli di primo piano nello svolgimento delle opere barocche. Non certo ruoli di giovane eroe od amante, che rimanevano appannaggio delle voci bianche dei castrati (o eventualmente delle donne in travesti), ma grandi ruoli di padre, di generale, di antagonista \"vilain\" (lo stesso tipo di ruoli insomma che poi sarebbe diventato caratteristico del baritono moderno). In questo nuovo campo, l'Amorevoli primeggi\u00f2 sicuramente in tutte le parti d'Europa in cui si trov\u00f2 a cantare, e con i maggiori operisti del tempo, a partire da Vivaldi per finire con Hasse, il quale lo utilizz\u00f2 a lungo a Dresda e che, con l'allegro di \"Segeste\", \"Solcar pensa un mar sicuro\", nella versione dell\"Arminio\" proposta in tale citt\u00e0 nel 1745, gli dedic\u00f2 l'aria di tempesta forse pi\u00f9 virtuosistica mai fino ad allora affidata ad una voce maschile.\nRuoli creati.\nL'elenco seguente non \u00e8 esaustivo. Se non diversamente indicato nelle note, esso \u00e8 stato elaborato sulla base dei dati reperibili presso le seguenti fonti:"}
{"id": "1999172", "revid": "1305772", "url": "https://it.wikipedia.org/wiki?curid=1999172", "title": "Rifugio Cauriol", "text": "Il rifugio Cauriol, o rifugio Baita Monte Cauriol, si trova a 1.594 metri sul livello del mare, all'interno del comune di Ziano di Fiemme. Si trova ai piedi del Passo Sadole e del Monte Cauriol.\nSono luoghi in cui si sono svolte crude battaglie durante la prima guerra mondiale tra l'esercito italiano e quello austro-ungarico. La collezione dei cimeli ivi contenuti fa parte della Rete Trentino Grande Guerra.\nAscensioni.\n\u00c8 possibile raggiungere il Monte Cauriol dal rifugio, sia percorrendo la \"via italiana\" che la \"via austriaca\".\n\u00c8 inoltre punto di partenza per salire sul Cardinal."}
{"id": "1999175", "revid": "31886", "url": "https://it.wikipedia.org/wiki?curid=1999175", "title": "Lotta libera ai Giochi della XXIX Olimpiade - 84 kg maschile", "text": "La Categoria 84 kg \u00e8 stata la quinta categoria di peso alle Olimpiadi di Pechino 2008. Hanno partecipato 20 atleti.\nLe gare si sono svolte il 21 agosto.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1999179", "revid": "767487", "url": "https://it.wikipedia.org/wiki?curid=1999179", "title": "Valle dell'Arve", "text": "La Valle dell'Arve \u00e8 una vallata alpina nella quale scorre il fiume Arve, situata per la maggior parte nel dipartimento francese dell'Alta Savoia e per la parte terminale nel Canton Ginevra svizzero nei pressi del lago Lemano.\nStoria.\nFormatasi nell'era glaciale quando i ghiacciai arrivavano oltre il lago di Ginevra, separa le Alpi Graie dalle Prealpi di Savoia; in particolare l'alta valle delimita a nord-ovest il massiccio del Monte Bianco. Corrisponde in parte all'antica provincia del Faucigny con l'alta valle che viene anche detta \"valle di Chamonix\". La bassa valle si estende tra Bonneville, Cluses e La Roche-sur-Foron. In passato era una zona dalla notevole industrializzazione, che in parte \u00e8 tutt'ora presente.\nPrincipali centri abitati.\nLa valle \u00e8 fortemente urbanizzata e si incontrano soprattutto i seguenti agglomerati:"}
{"id": "1999180", "revid": "767487", "url": "https://it.wikipedia.org/wiki?curid=1999180", "title": "Melodrammore", "text": "Melodrammore \u00e8 un film italiano del 1978 diretto da Maurizio Costanzo.\nTrama.\nRoma. Dovendo interpretare un film melodrammatico, l'attore Raffaele Calone decide di chiedere consiglio a un divo degli anni cinquanta ormai in disarmo: il grande Amedeo Nazzari. Dopo aver ascoltato il suo parere e aver visto molti spezzoni di vecchi film in bianco e nero, Calone \u00e8 pronto per iniziare il film, che si rivela pieno di situazioni paradossali: l'attore infatti deve calarsi nel ruolo di un venditore di oggetti sacri che si innamora di una contessa sovrappeso."}
{"id": "1999181", "revid": "155634", "url": "https://it.wikipedia.org/wiki?curid=1999181", "title": "Judo ai Giochi della XXIX Olimpiade - 81 kg maschile", "text": "La Categoria 81 kg \u00e8 stata la quarta categoria di peso alle Olimpiadi di Pechino 2008. Hanno partecipato 35 atleti.\nLe gare si sono svolte il 12 agosto.\nRipescaggi.\nGli atleti eliminati dai 4 semifinalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1999182", "revid": "938", "url": "https://it.wikipedia.org/wiki?curid=1999182", "title": "Sollevamento pesi ai Giochi della XXIX Olimpiade - 62 kg maschile", "text": "Il concorso del Sollevamento pesi ai Giochi della XXIX Olimpiade, categoria 62 kg maschile si \u00e8 svolto l'11 agosto 2008 presso il Beihang University Gymnasium.\nLa competizione \u00e8 stata vinta dal sollevatore cinese Zhang Xiangxiang, che ha preceduto in classifica il colombiano Diego Salazar.\nL'atleta azero Sardar Hasanov, che non aveva terminato la gara, \u00e8 risultato positivo ad un controllo antidoping effettuato nel 2016 su un campione biologico prelevato durante le competizioni olimpiche. Le rianalisi, infatti, hanno rilevato come Sardar Hasanov avesse fatto uso di sostanze proibite dal regolamento."}
{"id": "1999183", "revid": "228587", "url": "https://it.wikipedia.org/wiki?curid=1999183", "title": "Pentathlon moderno ai Giochi della XXIX Olimpiade - Gara femminile", "text": "La competizione del pentathlon moderno femminile dei giochi olimpici di Pechino 2008 si \u00e8 svolta il 22 agosto 2008 presso Olympic Green Convention Center (tiro e scherma), Ying Tung Natatorium (nuoto) e Olympic Sports Centre Stadium (equitazione e corsa).\nLa gara \u00e8 stata vinta ella tedesca Lena Sch\u00f6neborn, che ha preceduto la britannica Heather Fell e la bielorussa Anastasia Samusevich, che originariamente aveva concluso al quarto posto. L'ucraina Viktorija Tere\u0161\u010duk, giunta terza al traguardo, si era aggiudicata la medaglia di bronzo, che tuttavia gli \u00e8 stata revocata nel 2017 dal Comitato olimpico internazionale (CIO) per essere risultata positiva al deidroclormetiltestosterone (turinabol), uno steroide anabolizzante esogeno vietato, a seguito di un riesame del campione biologico prelevato il 22 agosto 2008. Il CIO ha ordinato all'atleta di restituire la medaglia di bronzo, il diploma e la spilla e i premi e le ha inflitto una squalifica di due anni."}
{"id": "1999185", "revid": "155634", "url": "https://it.wikipedia.org/wiki?curid=1999185", "title": "Taekwondo ai Giochi della XXIX Olimpiade - 68 kg maschile", "text": "Il torneo di Taekwondo per la categoria 68\u00a0kg maschile delle Olimpiadi di Pechino 2008 si sono svolti il 21 agosto 2008 al Ginnasio dell'Universit\u00e0 di Scienze e Tecnologie di Pechino. Hanno partecipato 16 atleti.\nGli ottavi di finale si son svolti alle 11:00 (), i quarti alle 16:00, le semifinali alle 17:30, le gare di ripescaggio alle 18.30, le finali per il bronzo alle 19.00 e la finale per l'oro alle 20:30.\nIl tabellone principale consiste in un torneo ad eliminazione diretta che culmina nel match per l'oro. Per l'assegnazione delle due medaglie di bronzo si ricorre al ripescaggio a cui partecipano le due perdenti delle semimfinali e gli atleti che hanno perso nei turni eliminatori contro i due finalisti. Si svolge un primo incontro di ripescaggio in cui si affrontano i due atleti che hanno perso contro i finalisti, e il vincente andr\u00e0 ad affrontare il perdente della semifinale dalla parte opposta del tabellone per vincere la medaglia di bronzo."}
{"id": "1999194", "revid": "1519687", "url": "https://it.wikipedia.org/wiki?curid=1999194", "title": "Antonio T\u00e9llez Sola", "text": "Biografia.\nFiglio di un ferroviere partecip\u00f2 all'insurrezione delle Asturie del 1934. Nel luglio 1936 \u00e8 a L\u00e9rida al momento del golpe di Franco. Ader\u00ec alla Federaci\u00f3n Ib\u00e9rica de Juventudes Libertarias e combatt\u00e9 contro i franchisti nella guerra civile spagnola. Alla fine della guerra, nel 1939, and\u00f2 in esilio in Francia. Internato nel campo di concentramento di Sptfonds, evase e si un\u00ec alle formazioni anarchiche nella Resistenza Francese; prese parte, con la 9\u00aa brigata del \"FFI\" che erano la denominazione per il territorio interno francese della Francia Libera, ai combattimenti per la liberazione di Rodez. Nel 1944 partecip\u00f2 al tentativo poi fallito fatto dagli esuli antifascisti spagnoli nella valle dell'Aran che tentavano un attacco diretto al regime fascista di Franco passando attraverso i Pirenei; nel 1944 partecip\u00f2 all'attacco antifranchista, insieme a numerosi guerriglieri spagnoli (5-7000), detti \"maquisard\", alla valle d'Aran, nel tentativo di colpire al cuore il regime fascista di Franco. Il fallimento dell'attacco, oltre a provocare molti caduti fra i guerriglieri, port\u00f2 al distacco delle frange comuniste filo staliniste dalla guerriglia a cui fino ad allora avevano partecipato; il distacco ufficiale dalla guerriglia da parte dei comunisti filostalinisti avvenne nel '47. Ci\u00f2 nonostante Antonio T\u00e9llez Sola continu\u00f2 a partecipare alla guerriglia antifranchista, anche se da allora, e per 20 anni, fu portata avanti solo dagli anarchici e da minoranze di comunisti antistalinisti di probabile provenienza POUM e da miliziani dell'UGT diretta dal PSOE ma con ali vicino alla CNT. Compito di Antonio T\u00e9llez Sola era il collegamento con i compagni in esilio. \nPer gran parte della sua vita lavorativa T\u00e9llez \u00e8 stato un giornalista per la France Press. Tuttavia, la sua maggior fama \u00e8 per i suoi lavori di indirizzo storico sulla resistenza anarchica contro il fascismo di Franco, lotta che per motivi di equilibrio internazionale era molto poco pubblicizzata all'estero; tale lotta prosegu\u00ec ininterrottamente dal 1939 agli anni sessanta con azioni sporadiche che durarono fino al 1975. da estratto libro \"La Retirada L'odissea di 5000 repubblicani spagnoli dopo la fine della guerra civile\" dello storico Pietro Ramella\nIl suo pi\u00f9 noto lavoro in lingua inglese \u00e8 la sua biografia di Francisco Sabat\u00e9 Llopart El Quico, tradotto in inglese da Stuart Christie. T\u00e9llez ha scritto le biografie di combattenti della resistenza anarchica come Francisco Ponz\u00e1n Vidal, Agust\u00edn Remiro, Jos\u00e9 Luis Facer\u00edas e Salvador Puig Antich."}
{"id": "1999196", "revid": "6923", "url": "https://it.wikipedia.org/wiki?curid=1999196", "title": "Mi\u0119dzyb\u00f3rz (frazione)", "text": ""}
{"id": "1999199", "revid": "120654386", "url": "https://it.wikipedia.org/wiki?curid=1999199", "title": "Le Faisceau", "text": "Le Faisceau (in francese \"fascio\") \u00e8 stato un partito politico fascista francese di breve durata. Esso fu fondato l'11 novembre 1925 da Georges Valois. Fu preceduto dal suo giornale, \"Le Nouveau Si\u00e8cle\" - fondato come settimanale il 26 febbraio, \u00e8 diventato quotidiano dopo la creazione del partito.\nCreazione.\nI collaboratori di \"Le Nouveau Si\u00e8cle\" originariamente inclusero Valois, Philippe Barr\u00e8s, Eug\u00e8ne Mathon, Henri Massis e Xavier Vallat, ma subito dopo la fondazione, il partito \u00e8 stato oggetto di aspri attacchi da parte dell'Action Fran\u00e7aise, che lo ha ritenuto un potenziale rivale, ed i pi\u00f9 noti nomi sono stati intimiditi. Barr\u00e8s e Mathon sono stati tra coloro che sono rimasti.\nIl \"Faisceau\" aveva preso in prestito il suo nome dal \"Fascio\" italiano del Partito Nazionale Fascista (PNF), e ha inoltre adottato il loro stile paramilitare - con uniformi color pastello, cerimonie, bandiere, e parate, ma anche un'espressa ammirazione per Benito Mussolini. Anche da ampie indagini, la polizia francese ha omesso di rivelare qualsiasi collegamento, ufficiale o non ufficiale con il PNF e l'Italia. Molte delle sue idee sono state quelle gi\u00e0 stabilite dalla destra, con derivanti soprattutto dal lavoro di Maurice Barr\u00e8s. Valois ha sostenuto che \"Le Cocarde\", giornale di Barr\u00e8s, era stato il primo giornale fascista.\nTra gli aderenti al partito pu\u00f2 essere ricordato il celebre architetto Le Corbusier, che milit\u00f2 nel Faisceau assieme all'amico medico Pierre Winter e all'ingegnere e urbanista Fran\u00e7ois de Pierrefeu.\nIl totalitarismo e il corporativismo.\nIl \"Faisceau\" ha predicato un \"\"nazionalismo\" dello Stato\" (ossia per il bene di tutte le classi sociali, piuttosto che l'allora Stato \"borghese\" o un eventuale Stato proletario, di matrice marxista) con una forte carica di totalitarismo. Cos\u00ec, nei suoi obiettivi ha incluso il colpo di Stato e la dittatura, anche se non ha fatto alcun passo concreto verso il raggiungimento di tali fini. N\u00e9 \u00e8 chiaro se il dittatore doveva essere Valois stesso: in effetti egli non ha mai manifestato alcuna volont\u00e0 di incarnare questa funzione e Maxime Weygand potrebbe essere stato il candidato preferito di alcuni membri del \"Faisceau\".\nIl \"Faisceau\" ha incontrato gravi problemi sin dalla fondazione. Valois - un ex-anarco-sindacalista convertito in orl\u00e9anista, poi iscritto all\"'Action Fran\u00e7aise\" (formazione abbandonata dopo la Prima guerra mondiale) - e l'industriale che ha finanziato il partito, Eug\u00e8ne Mathon (il proprietario di una grande impresa tessile) e il fabbricante di profumi Fran\u00e7ois Coty hanno propeso tutti a favore del \"corporativismo\" come la base di organizzazione economica. Tuttavia, divenne presto chiaro che essi avevano idee diverse su ci\u00f2 che significa il termine \"corporativismo\". Per Valois, significava una forma di organizzazione basata sul controllo operaio nelle fabbriche noto come \"democrazia economica\", mentre Mathon lo interpretava come una variante del \"laissez-faire\" capitalistico, dove gli uomini d'affari come lui dovrebbero essere in carica, senza alcuna interferenza da parte dello Stato e delle maestranze.\nQueste differenze hanno portato Mathon e Coty ad abbandonare il partito poco dopo la fondazione, lasciandolo in una precaria situazione finanziaria, aggravata dal fallimento commerciale di \"Le Nouveau Si\u00e8cle\".\nValois e la sua versione del socialismo.\nValois considerava il fascismo una rivolta contro la \"regola borghese\", e come tale ha molto in comune con il marxismo - descritti da lui come \"fratelli nemici\". Il \"Faisceau\" per\u00f2 non mai messo in dubbio la legittimit\u00e0 della propriet\u00e0 privata, ma Valois, tuttavia, ha ritenuto che il socialismo non fosse il suo principale nemico, egli ha affermato che il fascismo aveva \"esattamente lo stesso obiettivo del socialismo\", anche se ha considerato quest'ultimo come sbagliato nei metodi per il conseguimento di tale scopo.\nIl partito ha cercato di porsi al di sopra della dicotomia \"sinistra-destra\", ma questa sua prospettiva si \u00e8 rivelata una fonte di ulteriori problemi. La maggior parte dei suoi militanti provenienti da destra, in particolare l'estrema destra (questo spiega l'ostilit\u00e0 della Action Fran\u00e7aise: molti militanti di questa si unirono ai \"Faisceau\", essendo delusi per la mancanza di dinamismo di Charles Maurras, della tolleranza verso la Chiesa cattolica romana e verso il conservatorismo orl\u00e9anista e il suo funzionamento principale come societ\u00e0 letteraria). Lavor\u00f2 sodo per reclutare persone da sinistra, con un certo successo: in particolare, Marcel Delagrange, ex dirigente del Partito comunista francese (PCF) e sindaco di P\u00e9rigueux, e l'anarco-sindacalista (e futuro ministro di Vichy) Hubert Lagardelle.\nQueste minori vittorie non sono mai state proporzionate allo sforzo investito dalla \"Faisceau\", e il gruppo fall\u00ec nello scopo di sfondare a sinistra, pur diventando il nemico della destra - mentre in Italia, a differenza, quest'ultima non \u00e8 stata forte abbastanza da non dover contare sui fascisti contro la sinistra.\nGli obiettivi sono stati davvero radicali, ma le sue azioni non sopravvissero. Il partito, che ha forma paramilitare in \"legioni\" - ha di solito funzionato come metodo di auto-difesa contro attacchi da parte delle \"Camelots du Roi\" dell'Action Fran\u00e7aise. Raramente si scontrarono con le forze di polizia, e il loro grande impegno negli scontri fu con il PCF, come si \u00e8 verificato nella riunione a Reims il 27 giugno 1926. Coloro che hanno aderito sperando nella rivoluzione hanno cominciato a defluire, ed entro la fine del 1926, la fuoriuscita di militanti \u00e8 stata veloce - il calo \u00e8 stato accelerato dalla formazione di un governo di destra formato da Raymond Poincar\u00e9, che stabilizz\u00f2 il Franco francese.\nIl \"Faisceau\" ha cessato di esistere nel 1928. Valois stesso, la cui politica si fece sempre pi\u00f9 estremamente anticapitalista, \u00e8 stato escluso dal partito, i cui resti fondarono il \"Partito Fascista Rivoluzionario\"."}
{"id": "1999206", "revid": "1833487", "url": "https://it.wikipedia.org/wiki?curid=1999206", "title": "Pianodardine", "text": "Pianodardine \u00e8 una frazione di Avellino, identificata come la zona industriale della citt\u00e0.\nDescrizione.\n\u00c8 situata nella periferia nord-est della citt\u00e0 e si sviluppa sull'omonima via Pianodardine, che parte da via Francesco Tedesco e, passando per la stazione di Avellino, conduce ad Arcella, frazione del comune di Montefredane. Confina a nord con il comune di Montefredane, a ovest con Picarelli, a sud con il comune di Atripalda e a est con il comune di Manocalzati.\nFa parte della II Circoscrizione di Avellino, insieme al Rione Ferrovia e a Picarelli.\nQuasi tutto il territorio di Pianodardine \u00e8 occupato da fabbriche, tra cui la Denso (ex Magneti Marelli), la Aurubis (ex MetalRame), la CoFren (Ex Frendo Sud ed ex Rutgers), l'Irpinia Calcestruzzi, la De Vizia, la 3 B office srl e numerosi depositi e capannoni.\nLa zona industriale si estende anche nei contigui comuni di Pratola Serra e Montefredane, dove hanno sede la FCA e la Novolegno.\nLa zona industriale di Avellino \u00e8 raggiungibile dal casello \"Avellino Est\" della autostrada A16 Napoli-Bari, dell'uscita \"Zona Industriale Est\" della SS7 Bis e della tangenziale Bonatti, che collega lo stadio di Avellino con la zona industriale e con l'autostrada."}
{"id": "1999207", "revid": "287204", "url": "https://it.wikipedia.org/wiki?curid=1999207", "title": "Repubblica Croata dell'Erzeg-Bosnia", "text": "La Repubblica Croata dell'Erzeg-Bosnia (in croato: \"Hrvatska Republika Herceg-Bosna\"), fu un'entit\u00e0 autonoma dei croati di Bosnia ed Erzegovina, non riconosciuta internazionalmente, ma esistita \"de facto\" tra la fine del 1991 e l'inizio del 1994, quando si disciolse in seguito agli accordi di Washington.\nStoria.\nAlla fine del 1991 gli elementi pi\u00f9 estremisti dell'Unione Democratica Croata di Bosnia ed Erzegovina (Croato: Hrvatska demokratska zajednica Bosne i Hercegovine\", HDZBiH) branca in Bosnia ed Erzegovina dell'Unione Democratica Croata (Croato: Hrvatska demokratska zajednica\", HDZ) partito al governo in Croazia, con l'aiuto del presidente croato Franjo Tu\u0111man presero il controllo del partito e il 18 novembre proclamarono la nascita della \"Comunit\u00e0 croata dell'Erzeg-Bosnia\" (\"Hrvatska Zajednica Herceg-Bosna\") con capitale Mostar ed un'autonomia politica, culturale, economica e territoriale, all'interno del territorio della Bosnia ed Erzegovina, allo scopo di proteggere i loro interessi nazionali e preoccupati dall'idea che i Serbi stessero per attuare il progetto della \"Grande Serbia\", occupando parte del territorio bosniaco. Questa idea nei croati dell'Erzegovina era maturata sin dal settembre del 1991, subito dopo l'indipendenza della Croazia e la dissoluzione della ex-Jugoslavia, quando l'Esercito federale jugoslavo nel corso dell'operazioni militari d'assedio di Ragusa aveva distrutto il piccolo villaggio di Ravno, all'interno del territorio bosniaco ma abitato da croati e il 19 settembre l'Esercito Federale aveva spostato alcune truppe nei pressi della citt\u00e0 di Mostar, provocando le proteste delle autorit\u00e0 locali.\nIn seguito alla proclamazione dell'indipendenza della Bosnia Erzegovina, osteggiata fortemente dai serbo-bosniaci, l'Esercito Jugoslavo nell'aprile 1992 occup\u00f2 i punti strategici del territorio della Bosnia ed Erzegovina, e i vari gruppi etnici si organizzarono in formazioni militari. La \"Hrvatska Zajednica Herceg-Bosna\" costitu\u00ec l'8 aprile 1992 una milizia denominata Consiglio di difesa croato (in croato: \"Hrvatsko vije\u0107e obrane\", HVO) che nei primi due mesi di combattimento fu l'unica forza a fronteggiare le milizie serbe di Ratko Mladi\u0107.\nInizialmente i Bosniaci e i Croati combatterono alleati contro i Serbi, che erano dotati di armi pi\u00f9 pesanti e controllavano gran parte del territorio rurale, con l'eccezione delle grandi citt\u00e0 di Sarajevo e Mostar. Nel 1993, dopo il fallimento del piano che prevedeva la divisione del Paese in tre parti etnicamente pure, scoppi\u00f2 un conflitto armato tra Bosgnacchi, i bosniaci musulmani, e croati sulla spartizione del territorio nazionale, con la Croazia coinvolta sempre pi\u00f9 nella guerra sostenendo finanziariamente e militarmente i Croati di Bosnia, che il 28 agosto 1993 proclamarono la \"Repubblica dell'Erzeg-Bosnia\" con lo scopo di aggregare la regione di Mostar alla Croazia. La citt\u00e0 di Mostar, gi\u00e0 precedentemente danneggiata dai Serbi, fu costretta alla resa dalle forze croato-bosniache e il suo centro storico venne bombardato dai Croati, che il 9 novembre 1993 distrussero il famoso Stari Most il vecchio ponte del XVI secolo che unisce le due parti della citt\u00e0 divise dalla Narenta. Il ponte precedentemente era stato danneggiato dai bombardamenti serbi gi\u00e0 nel 1992 e sia i serbi che i croati vedevano nel ponte, costruito per volere del sultano ottomano Solimano il Magnifico, un simbolo della cultura islamica e quindi da distruggere in quanto tale.\nLa \"Repubblica Croata dell'Erzeg-Bosnia\" o semplicemente \"Erzeg-Bosnia\" non ebbe per\u00f2 il riconoscimento n\u00e9 della Repubblica della Bosnia ed Erzegovina n\u00e9 della comunit\u00e0 internazionale, e venne dichiarata illegittima dalla Corte Costituzionale della Bosnia ed Erzegovina una prima volta il 13 settembre 1992 e definitivamente il 20 gennaio 1994.\nCon la mediazione degli Stati Uniti si giunse agli accordi di Washington fra Croati di Bosnia ed Erzegovina e Bosgnacchi. I colloqui svolti a Washington DC e a Vienna si conclusero il 1\u00ba marzo 1994 e vennero siglati a Washington il 18 marzo successivo.\nIn base a tali accordi i territori controllati dai croati di Bosnia venivano riunificati a quelli controllati dalle forze governative della Bosnia ed Erzegovina con la creazione di una Federazione Croato-Musulmana che prendeva il nome di Federazione di Bosnia ed Erzegovina e la scelta di un sistema amministrativo di divisione in cantoni affinch\u00e9 nessun gruppo etnico potesse acquisire sugli altri una posizione politica dominante.\nIn base agli accordi venne anche stipulata un'alleanza tra Croazia e Bosnia ed Erzegovina ratificata a Spalato il 22 luglio 1995 tra i presidenti Tu\u0111man e Izetbegovi\u0107.\nNell'estate del 1995 le milizie del Consiglio di difesa croato furono protagoniste della controffensiva croata nei territori della Bosnia Erzegovina ancora occupati dai Serbi e prendendo anche parte all'operazione \"Lampo\" e \"Tempesta\" nei territori della Repubblica Serba di Krajina e della Slavonia con la totale vittoria delle forze croate.\nNella stessa estate nel mese di luglio da parte delle milizie serbe ci fu il Massacro di Srebrenica che provoc\u00f2 un enorme reazione nell'opinione politica internazionale e il successivo 28 agosto 1995 al mercato di Sarajevo cinque proiettili di mortaio, lanciati da postazioni serbe uccisero 39 civili e almeno 90 rimasero feriti. Richiamandosi alla Risoluzione n. 836 delle Nazioni Unite la NATO organizz\u00f2 l'operazione Deliberate Force (operazione Forza Deliberata) contro le forze della Repubblica Serba di Bosnia ed Erzegovina.\nLe forze serbe accettarono l'ultimatum congiunto ONU-NATO, ritirandosi dai dintorni di Sarajevo. I colloqui iniziati il 1\u00ba novembre a Dayton, in Ohio, misero ufficialmente la parola fine al conflitto jugoslavo.\nCon gli accordi di Dayton formalizzati a Parigi,il 14 dicembre 1995 vennero create due entit\u00e0 interne alla Bosnia Erzegovina: la Federazione Croato-Musulmana e la Repubblica Serba.\nI croati della Federazione di Bosnia ed Erzegovina chiamano ancora Hercegbosanska \u017eupanija (cantone dell'Herceg-Bosnia) uno dei cantoni in cui \u00e8 divisa l'attuale federazione, tuttavia tale denominazione \u00e8 stata dichiarata illegale dalla corte costituzionale della Bosnia ed Erzegovina, anche perch\u00e9 il cantone non comprende alcuna parte dell'Erzegovina e in maniera pi\u00f9 neutrale il cantone viene chiamato Cantone 10 (Kanton 10), Cantone della Bosnia Occidentale (Zapadnobosanski Kanton) o Cantone di Livno (Livanjski Kanton) dal nome dell'attuale capoluogo."}
{"id": "1999212", "revid": "930514", "url": "https://it.wikipedia.org/wiki?curid=1999212", "title": "John Nunn", "text": "Biografia.\nJohn Nunn ha iniziato a giocare a scacchi all'et\u00e0 di quattro anni, seguendo gli insegnamenti del padre. Sin da giovane si \u00e8 dimostrato talentuoso. All'et\u00e0 di nove anni ha vinto il campionato di Londra under-12. Nel 1967 ha vinto il campionato britannico under-14 e a quattordici anni il campionato di Londra under-18.\nHa ottenuto il dottorato in matematica all'Universit\u00e0 di Oxford nel 1978, con una tesi dedicata agli spazi H-finiti. \u00c8 rimasto nell'universit\u00e0 come insegnante fino al 1981, quando ha deciso di diventare un giocatore di scacchi professionista.\n\u00c8 stato uno dei pi\u00f9 forti scacchisti inglesi. Nella lista Elo del mese di gennaio 1985 ha raggiunto il nono posto nel mondo.\nSi \u00e8 ritirato dal gioco attivo nell'agosto 2006. Dal 2008 si occupa della compilazione di tablebases per programmi scacchistici. \u00c8 considerato il maggior esperto mondiale in questo campo.\nNunn \u00e8 stato anche un compositore di studi di prim'ordine, con oltre 300 suoi studi compresi nel database di riferimento di Harold van der Heijden. Ha vinto due volte, nel 2004 e nel 2007, il Campionato del mondo di soluzione studi e problemi.\nIn carriera ha pubblicato diversi libri dedicati agli scacchi. \u00c8 sposato con Petra Fink-Nunn, una giocatrice di scacchi tedesca col titolo di Maestro FIDE femminile. Hanno un figlio, Michael.\nPrincipali risultati.\nOlimpiadi.\nDal 1976 al 1994 ha partecipato a dieci Olimpiadi degli scacchi per l'Inghilterra, con l'ottimo risultato complessivo di +48 \u201314 =37 (67,2 %).\nHa ottenuto due medaglie d'oro individuali nelle Olimpiadi di Salonicco 1984 (miglior risultato in 2a scacchiera, +9 \u20130 =2, e miglior prestazione Elo) e una medaglia d'argento individuale nelle Olimpiadi di Salonicco 1988.\nAlle olimpiadi di Salonicco 1984 ha vinto anche una medaglia d'oro per la soluzione di studi e problemi, diventando l'unico giocatore a vincere tre ori individuali in una sola olimpiade.\nLa sua migliore prestazione nei cicli di qualificazione per il campionato del mondo \u00e8 stata nel 1987, quando si classific\u00f2 = 3\u00ba conLajos Portisch nell'Interzonale di Szir\u00e1k, ma poi perse il match di spareggio con Portisch per l'accesso al torneo dei candidati.\nOpere pubblicate.\nNunn \u00e8 considerato uno dei migliori autori di libri di scacchi. Ha pubblicato tra l'altro \"Secrets of Grandmaster Chess\", che ha vinto il premio \"Book of the Year\" della federazione inglese nel 1988, e \"John Nunn's Best Games\", che ha vinto lo stesso premio nel 1995. In Italia hanno avuto molto successo i suoi manuali \"Capire gli scacchi mossa dopo mossa\" (Caissa Editrice, ISBN 978-88-88756-51-6) e il seguito \"Capire gli scacchi mossa dopo mossa 2\", che ha vinto il premio Zichichi come miglior libro di scacchi del 2008.\nAltre opere:"}
{"id": "1999214", "revid": "38120", "url": "https://it.wikipedia.org/wiki?curid=1999214", "title": "Repubblica della Bosnia-Erzegovina", "text": ""}
{"id": "1999217", "revid": "28057", "url": "https://it.wikipedia.org/wiki?curid=1999217", "title": "Sepolcro di Gaio Publicio Bibulo", "text": "Il sepolcro di Gaio Publicio Bibulo \u00e8 un monumento funebre situato sul percorso dell'antica via Lata con facciata principale rivolta a sud-ovest. La tomba sorgeva su un lato della Piazza Macel de' Corvi, scomparsa nel 1902. Oggi si trova a pochi metri dal lato sinistro del Vittoriano. Il monumento \u00e8 stato datato all'inizio del I secolo a.C.\nDescrizione.\nIl monumento funebre \u00e8 composto da tufo rivestito di travertino. Nell'antichit\u00e0 si trovava ad un livello stradale molto pi\u00f9 basso dell'odierno: pertanto, il basamento ne risulta interamente interrato. Sopra tale basamento \u00e8 rimasta una sola facciata della originaria cella di forma rettangolare. Al centro di essa si trova la porta, tra da quattro lesene tuscaniche, e incorniciata da due riquadri. Il fregio superiore si \u00e8 conservato solo in un tratto, decorato con ghirlande, bucrani e rosette.\nContesto urbano.\nNell'antichit\u00e0 il monumento era situato sul percorso dell'antica via Lata, con facciata principale rivolta a sud-ovest, ovvero verso la strada che anticamente usciva dalla Porta Flumentana.\nIn epoca moderna, la tomba sorgeva a lato della scomparsa Piazza Macel de' Corvi fino al 1902, quando quest'ultima fu demolita. In particolare, la tomba era posta su un lato di un edificio, palazzo Mantaco o Mantica, oggi demolito, situato all'inizio della scomparsa salita di Marforio, ovvero alla base del colle del Campidoglio.\nAttualmente \u00e8 visibile accanto al lato sinistro del Vittoriano.\nEpigrafe.\nIn cima al basamento \u00e8 visibile un'epigrafe che riporta:\n\"C(aio) Poplicio Bibulo ead(ili) pl(ebis) honoris\"&lt;br&gt;\"virtutisque caussa Senatus\"&lt;br&gt;\"consulto populique iussu locus\"&lt;br&gt;\"monumento quo ipse postereique\"&lt;br&gt;\"eius inferrentur publice datus est\"\nLa traduzione del testo \u00e8:\n\"a Gaio Publicio Bibulo, edile della plebe, in riconoscimento del suo valore e dei suoi meriti, per decisione del Senato e del popolo \u00e8 stato concesso a spese pubbliche un terreno per il sepolcro, perch\u00e9 egli e i suoi discendenti vi siano deposti\".\nIn passato tale epigrafe era ripresa anche sui lati. \nDal testo emerge che si tratta quindi di un sepolcro pubblico, caso molto raro a Roma, che fu concesso dal Senato per i meriti personali a un personaggio del quale sono tramandate poche imprese. Viene citato nell'opera Le Deche di Tito Livio padovano delle Historie Romane come Tribuno della Plebe per il processo intentato nel 209 contro Marco Claudio Marcello presso il circo Flamino."}
{"id": "1999223", "revid": "486946", "url": "https://it.wikipedia.org/wiki?curid=1999223", "title": "Wurth Team", "text": ""}
{"id": "1999234", "revid": "125983265", "url": "https://it.wikipedia.org/wiki?curid=1999234", "title": "Le braghe del padrone", "text": "Le braghe del padrone \u00e8 un film del 1978 diretto da Flavio Mogherini tratto dal romanzo omonimo di Italo Terzoli ed Enrico Vaime.\nTrama.\nIl giovane Vittorio Pieroni si getta da un cavalcavia ferroviario nel momento in cui sta passando un treno; scampato al suicidio e soccorso da un'ambulanza, ricorda le circostanze che lo hanno spinto a commettere quel gesto. L'uomo \u00e8 un umile ma onesto pulitore di finestre ma un giorno viene casualmente assunto dalla \"Supreme Edizioni\" dopo che il Presidente della casa editrice gli ha accidentalmente orinato in testa: sperduto nella grande azienda, Vittorio viene avvicinato dal Diavolo, che vuole aiutarlo nella sua scalata sociale.\nCos\u00ec tentato, decide di accettare i consigli del demonio ed inizia una scalata che lo porta fino al vertice della multinazionale. Un giorno, in occasione di uno sciopero, il Diavolo insiste perch\u00e9 Vittorio approfitti della situazione e si metta dalla parte dei lavoratori compiendo un gesto clamoroso: lo sciopero della fame. Vittorio accetta e la sua determinazione viene apprezzata dal Presidente, che - in cambio della rinuncia alla lotta per i diritti degli operai - lo promuove segretario generale della ditta a spese dell'architetto Silvestri.\nLa carriera di Vittorio non andrebbe tuttavia pi\u00f9 lontano se il Presidente non si trovasse nella necessit\u00e0 di mettere al sicuro dal fisco i 10 miliardi di utile dell'anno. Pieroni si presta a una manovra di finto rapimento e riscatto ma contestualmente inventa per conto proprio un tranello per screditare De Dominicis, cognato del Presidente e suo vice. Il piano si conclude senza problemi, il capo si gode il finto riscatto - anche se ha dovuto amputarsi l'alluce per dimostrare di essere stato veramente sequestrato - e Vittorio diviene vicepresidente.\nIl successo per\u00f2 gli d\u00e0 alla testa: una sera Vittorio decide di fare da solo tanto con le donne (vuole sposare la fidanzata Liliana, una hostess dell'Alitalia che il Diavolo non apprezza perch\u00e9 la giudica brutta e sempliciotta) che nel lavoro. Il maligno, indispettito, raccoglie la sfida e lo lascia al suo destino. Qualche tempo dopo il presidente ha un infarto e, non sapendo se sopravviver\u00e0, rivela a Vittorio la combinazione della cassaforte dell'ufficio dove trovare tutti i documenti compromettenti per la societ\u00e0 affinch\u00e9 li bruci al pi\u00f9 presto.\nVittorio ne approfitta subito: rivela pubblicamente tutto, fa scoppiare lo scandalo dei falsi bilanci societari della multinazionale ed il Presidente finisce arrestato. A questo punto, Pieroni non ha rivali e pu\u00f2 ottenere il posto di Presidente delle \"Supreme Edizioni\". Ma il suo predecessore \u00e8 in agguato e non \u00e8 disposto a farsi detronizzare; decide di silurare Vittorio e l'impresa \u00e8 facile: inebriato dal successo, Pieroni non aveva mai letto ci\u00f2 che firmava. Viene rivelato che le carte pi\u00f9 compromettenti sono quelle che in calce portano la sigla del nuovo Presidente, non del vecchio.\nSi scopre che quando Vittorio sale sul muretto del ponte ferroviario, gi\u00f9 in basso sul binario c'\u00e8 il Diavolo soddisfatto perch\u00e9, proprio come aveva previsto, Vittorio da solo \u00e8 un incapace, e glielo rinfaccia divertito. Il Diavolo lo esorta a buttarsi senza paura: Vittorio si getta e finisce dentro a un carro merci carico di paglia, riportando solo qualche ferita. Dopo aver trascorso tre anni in manicomio, Satana gli propone una nuova sfida: spodestare un ricco imprenditore di Torino, proprietario di un'azienda automobilistica e presidente di una squadra di calcio.\nLuoghi delle riprese.\nIl cavalcaferrovia da cui si butta Vittorio fa parte di via della Stazione di Cesano alla periferia di Roma, in corrispondenza della linea ferroviaria Roma-Capranica-Viterbo.\nL'ospedale psichiatrico giudiziario in cui \u00e8 ambientata l'ultima scena del film \u00e8 in realt\u00e0 l'Istituto San Michele di Roma, in piazzale Antonio Tosti, edificio utilizzato spesso per riprese cinematografiche. Il viale su cui si immette il taxi con Vittorio in fuga \u00e8 viale Carlo Tommaso Odescalchi, a Roma. Parte del film \u00e8 stato anche girato al Jolly Midas Hotel sull'Aurelia."}
{"id": "1999236", "revid": "183976", "url": "https://it.wikipedia.org/wiki?curid=1999236", "title": "Mont Sainte-Anne", "text": ""}
{"id": "1999238", "revid": "1573940", "url": "https://it.wikipedia.org/wiki?curid=1999238", "title": "Chiesa dell'Ecce Homo ai Banchi Nuovi", "text": "La chiesa dell'Ecce Homo ai Banchi Nuovi \u00e8 una chiesa di Napoli ubicata in piazzetta Ecce Homo, nei pressi delle chiese di Santi Cosma e Damiano ai Banchi Nuovi e Santa Maria dell'Aiuto. \u00c8 cos\u00ec denominata per distinguerla dalla Chiesa dell'Ecce Homo al Cerriglio.\nStoria e descrizione.\nVenne fondata in epoca medioevale in data ignota, da alcuni devoti napoletani come punto di riferimento per offrire catechesi, elemosine ed opere di piet\u00e0 a ciechi, storpi e bisognosi che vagabondavano nelle strade cittadine e vivevano di accattonaggio.\nNel 1766 sede di una congregazione di \u201cprofessori di musica\u201d, nata dall\u2019unione dell'arciconfraternita dell'Addolorata dei Poveri Afflitti e quella di Santa Maria degli Angeli (Quest'ultima \u00e8 raffigurata nell'affresco sulla facciata della Chiesa)\nLa suddetta confraternita ader\u00ec nel 1795 alla costituzione di un Monte dei Sussidi del ceto dei musici, che nasceva dall\u2019esigenza di riconoscimento e tutela dei diritti dei musicisti e per soccorrere quei musicisti che diventavano inabili per malattia o per vecchiaia, le loro vedove e i figli di minore et\u00e0.\nDalle fonti ricaviamo che in questa chiesa furono sepolti, tra gli altri, Fedele Fenaroli, Giacomo Tritto, Niccol\u00f2 Zingarelli, Giovanni Furno e Nicola Porpora.\nA differenza di quanto si suppone, invece, la tomba di Giovanni Paisiello si trova nell\u2019attigua Chiesa di Donnalbina.\nIn epoca recente, precisamente negli anni '80, fu utilizzata come laboratorio di falegnameria.\nLa confraternita dei Professori di Musica fu ufficialmente sciolta nel 2009 con decreto del Ministro dell\u2019Interno. La chiesa \u00e8 passata sotto l\u2019egida della parrocchia di San Giovanni Maggiore ed \u00e8 utilizzata a scopi culturali."}
{"id": "1999239", "revid": "183976", "url": "https://it.wikipedia.org/wiki?curid=1999239", "title": "Mont Sant'Anne", "text": ""}
{"id": "1999242", "revid": "1522738", "url": "https://it.wikipedia.org/wiki?curid=1999242", "title": "Movimento Nazionale Fascista", "text": "Il Mi\u015fcarea Na\u0163ional\u0103 Fascist\u0103, MNF (in italiano Movimento Nazionale Fascista) \u00e8 stato un movimento politico romeno.\nStoria.\nIl partito fu costituito nel 1923 dalla fusione del Fascia Na\u0163ional\u0103 Rom\u00e2n\u0103 e del Movimento Nazionale Fascista Italo-Rumeno.\nCon le sue radici che affondano in un gruppo filo-italiano, l'MNF divenne anche sostenitore del modello italiano di fascismo - anche se molti militanti ammiravano i metodi dell\"'Action fran\u00e7aise\". Il movimento non godette il successo che aveva sperato, in gran parte a causa del suo attaccamento alle influenze straniere, e alla fine \u00e8 stato sostituito dalla Guardia di Ferro, ."}
{"id": "1999243", "revid": "599013", "url": "https://it.wikipedia.org/wiki?curid=1999243", "title": "Juan de Dios Ram\u00edrez Perales", "text": "Carriera.\nClub.\n\"El Capi\", questo il suo soprannome, inizia nel Pumas UNAM, dove rimane dal 1988 al 1994, anno del mondiale statunitense, in cui si trasferisce al Club de F\u00fatbol Monterrey. Dopo aver giocato in varie squadre del suo paese, ha chiuso la carriera nel 2002 con il Veracruz.\nNazionale.\nHa giocato dal 1991 al 1995 con la nazionale di calcio messicana, totalizzando 49 presenze e giocando da titolare tutte le quattro partite giocate dal Messico durante il ."}
{"id": "1999244", "revid": "767487", "url": "https://it.wikipedia.org/wiki?curid=1999244", "title": "Il risolutore", "text": "Il risolutore (\"A Man Apart\") \u00e8 un film del 2003 diretto da F. Gary Gray, con Vin Diesel.\nTrama.\nI due soci Sean Vetter e Demetrius Hicks sono agenti della DEA. La loro attuale missione \u00e8 quella di combattere il traffico di droga passante per il confine messicano. Dopo aver catturato il capo del cartello, Memo Lucero, Vetter pu\u00f2 riservare le sue attenzioni alla moglie Stacy. Il cartello, ormai senza guida, diventa l'obiettivo di Diablo che, divenuto la nuova preda per la coppia di agenti, uccide Stacy, azione che scatener\u00e0 la furia vendicativa di Vetter..\nProduzione.\nProdotto dalle societ\u00e0 \"DIA\" Productions GmbH &amp; Co. KG, Joseph Nittolo Entertainment, New Line Cinema e Newman/Tooley Films.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nFilm realizzato con cura, penalizzato da una sceneggiatura che non rientra fra le migliori per il tema trattato."}
{"id": "1999246", "revid": "1005847", "url": "https://it.wikipedia.org/wiki?curid=1999246", "title": "Elezioni europee del 1979 in Danimarca", "text": "Le elezioni europee del 1979 in Danimarca si sono tenute il 10 giugno."}
{"id": "1999251", "revid": "1442080", "url": "https://it.wikipedia.org/wiki?curid=1999251", "title": "Halisarca", "text": "Halisarca \u00e8 un genere di spugne, unico genere della famiglia Halisarcidae e dell'ordine Halisarcida.\nTassonomia.\nComprende le seguenti specie :"}
{"id": "1999256", "revid": "21880", "url": "https://it.wikipedia.org/wiki?curid=1999256", "title": "Halisarcida", "text": ""}
{"id": "1999257", "revid": "21880", "url": "https://it.wikipedia.org/wiki?curid=1999257", "title": "Halisarcidae", "text": ""}
{"id": "1999260", "revid": "124125441", "url": "https://it.wikipedia.org/wiki?curid=1999260", "title": "Ignacio Ambr\u00edz", "text": "Carriera.\nClub.\n\"Nacho\" Ambr\u00edz ha militato per molti anni nel Club Necaxa, squadra di Aguascalientes in cui ha iniziato la carriera nel 1983 e chiusa nel 2001. Ha giocato per i biancorossi 283 partite segnando 17 reti.\nNazionale.\nHa giocato dal 1992 al 1995 con la nazionale di calcio messicana, totalizzando 64 presenze, segnando 6 reti e giocando da titolare tutte le quattro partite giocate dal Messico durante il ."}
{"id": "1999261", "revid": "767487", "url": "https://it.wikipedia.org/wiki?curid=1999261", "title": "Atlantis (film 1913)", "text": "Atlantis \u00e8 un film muto del 1913 diretto da August Blom. La storia \u00e8 basata sull'omonimo romanzo di Gerhart Hauptmann dell'anno precedente.\nIl film fu il primo vero lungometraggio a trattare dell'affondamento del \"Titanic\"; fu anche primo ad utilizzare per le scene dell'affondamento della nave una imbarcazione reale.\nTrama.\n\"Atlantis\" narra la storia di un biologo, il dottor von Kammacher, sposato con Ang\u00e8le, una donna labile di mente, dalla quale ha avuto tre figli. Le condizioni mentali di Ang\u00e8le peggiorano a tal punto che von Kammacher si vede costretto a farla internare. \nRecatosi a Berlino, fa la conoscenza della ballerina Ingigerd Halstr\u00f6m, della quale si innamora. Geloso per\u00f2 dell\u2019entourage di corteggiatori di Ingigerd, fugge a Parigi. Ma quando viene a sapere che la donna \u00e8 in partenza per New York per alcuni spettacoli, decide di seguirla, imbarcandosi sulla sua stessa nave: la \u201cRoland\u201d. Qui fa la conoscenza, tra gli altri, di Arthur Stoss, artista senza braccia, che si esibisce in spettacoli nei quali usa i piedi con grande abilit\u00e0 al posto delle mani. Vagando in terza classe, von Kammacher incontra, in un gruppo di ebrei russi che emigrano verso l\u2019America, una giovane donna da cui resta turbato e che pi\u00f9 tardi bacer\u00e0. \nUna notte, von Kammacher sogna di visitare, assieme all\u2019amico, il dottor Schmidt, la citt\u00e0 scomparsa di Atlantide. Ma il suo sogno viene interrotto dall\u2019allarme che risuona sulla nave: la \u201cRoland\u201d ha speronato qualcosa in mezzo all\u2019Atlantico e sta affondando. Von Kammacher si precipita a salvare Ingigerd. La tragedia \u00e8 enorme: nonostante vengano calate le scialuppe, pochi sono i superstiti. La scialuppa sulla quale si trovano von Kammacher e Ingigerd viene soccorsa dalla nave \u201cHjortholm\u201d e i due riescono a raggiungere New York.\nQui vengono accolti dall\u2019amico artista Willy Snyders e von Kammacher fa la conoscenza dello scultore Ritter e della sua allieva Eva Burns. Esasperato dalla gelosia per Ingigerd, decide di lasciarla e si rifugia nella casa di montagna del suo amico dottor Schmidt, a Handon.\nMa la solitudine, popolata di fantasmi del passato, e la notizia della morte della moglie Ang\u00e8le lo fanno cadere ammalato.\nViene raggiunto cos\u00ec da Eva Burns che si occupa di lui: i due si innamorano.\nLei decide cos\u00ec di seguirlo in Europa, dove far\u00e0 da madre ai suoi figli.\nDistribuzione.\nIn Italia venne distribuito dalla \"Degiglio\" nel 1914.\nCensura.\nNella versione italiana venne soppressa la scena in cui il dottor Kammacher bacia lungamente Ingigerd, addossandola al letto.\nIn altre opere.\nAlcune scene del film sono state inserite nel documentario \"Beyond Titanic\", che a sua volta \u00e8 inserito nell'edizione speciale (per festeggiare la 20th Century Fox) del film \"Titanic\" di Jean Negulesco del 1953."}
{"id": "1999269", "revid": "1522738", "url": "https://it.wikipedia.org/wiki?curid=1999269", "title": "Alleanza Popolare Rivoluzionaria Americana", "text": "L'Alleanza Popolare Rivoluzionaria Americana (\"Alianza Popular Revolucionaria Americana\", APRA) \u00e8 un partito politico di centro-sinistra del Per\u00f9, fondato nel 1924.\nIl partito \u00e8 noto anche con l'acronimo APRA, da cui deriva il nome Partido Aprista Peruano (\"Partito Aprista Peruviano\", PAP).\nStoria.\nIl partito fu fondato nel 1924 a Citt\u00e0 del Messico da V\u00edctor Ra\u00fal Haya de la Torre.\nL'unico membro del partito a avere mai raggiunto la presidenza del paese \u00e8 stato Alan Garc\u00eda P\u00e9rez nel 1985 e nel 2006. "}
{"id": "1999270", "revid": "4252", "url": "https://it.wikipedia.org/wiki?curid=1999270", "title": "Alfano di Camerota", "text": "Amico intimo di papa Alessandro III, ricevette da costui nel 1163 una lettera che lo avvertiva di una congiura contro il re Guglielmo I di Sicilia.\nTramite suo nipote Florio di Camerota, Gran Giustiziere del Principato di Salerno, Alfano avvert\u00ec il re.\nIl 1\u00ba marzo 1174 il papa conferm\u00f2 il titolo di metropolita per l'arcivescovo di Capua, la cui provincia ecclesiastica includeva le diocesi di Aquino, Caiazzo, Calvi, Carinola, Caserta, Isernia, Sessa, Teano e Venafro.\nCome ambasciatore di Guglielmo II il Buono, nell'autunno del 1176 si rec\u00f2 in Inghilterra per negoziare il matrimonio di Giovanna, figlia di Enrico II, con Guglielmo II, allo scopo di creare un'alleanza fra gli Altavilla e i Plantageneti.\nDurante il viaggio fu accompagnato da Richard Palmer, arcivescovo inglese di Messina, dal conte Roberto di Caserta e da suo nipote, Florio di Camerota, Gran Giustiziere.\nLa trattativa ebbe successo e il matrimonio - con la susseguente proclamazione di Giovanna quale regina di Sicilia - ebbe luogo il 18 febbraio 1177 a Palermo.\nLa sua esatta data di morte non \u00e8 nota, tuttavia deve essere precedente al 13 marzo 1183, prima data rintracciabile sul successore, Matteo, come arcivescovo di Capua."}
{"id": "1999273", "revid": "125057860", "url": "https://it.wikipedia.org/wiki?curid=1999273", "title": "Stazione di Piacenza", "text": "La stazione di Piacenza \u00e8 una stazione ferroviaria collocata sulla linea Milano-Bologna, a servizio della citt\u00e0 di Piacenza. \u00c8 capolinea delle linee Alessandria-Piacenza e Piacenza-Cremona.\nStoria.\nLa stazione entr\u00f2 in servizio nel 1859, quando venne raggiunta dalla ferrovia proveniente da Bologna: il primo viaggio ad interessare la stazione avvenne nel mese di luglio, con un convoglio a vapore che part\u00ec da Piacenza e raggiunse Bologna; l'evento attir\u00f2 nei pressi dello scalo, le cui strutture erano al momento solo provvisorie, una folla di curiosi proveniente dalla citt\u00e0 e da diversi centri della provincia. Il 19 gennaio dell'anno successivo, con il completamento del tratto che separava la stazione dal ponte sul fiume Trebbia, l'infrastruttura divenne capolinea della linea proveniente da Alessandria.\nLa stazione rimase capolinea della linea proveniente da Bologna fino al novembre 1861, quando, a seguito della costruzione di un ponte provvisorio sul fiume Po, venne inaugurata la tratta Piacenza-Milano.\nAll'inizio degli anni '30 la stazione e il suo fabbricato viaggiatori, caratterizzato da una forma piatta che si allineava agli stilemi dell'architettura militare della seconda met\u00e0 dell'Ottocento e vecchi di 75 anni, era considerata bisognosa di interventi di ammodernamento e potenziamento: ad opera del comune furono abbattute alcune costruzioni ritenute inutili ed ingombranti, mentre fu realizzato un nuovo fabbricato viaggiatori dotato di biglietteria, ristorante e alloggi per i ferrovieri, nonch\u00e9 sottopassi, pensiline e nuove cabine elettriche; gli appalti per la realizzazione dei lavori furono coinvolsero anche imprese piacentine.\nNel 1932, con l'inaugurazione della ferrovia per Bettola, fu affiancata dall'impianto capolinea della rete, gestito dalla SIFT, che rimase in uso fino alla chiusura della linea, avvenuta nel 1967, mentre a partire dall'ottobre del 1933 l'impianto ebbe anche la funzione di capolinea della linea per Cremona.\nIl 12 gennaio 1997 vi si verific\u00f2 un grave incidente ferroviario: alle 13.26 la prima carrozza di un treno ETR.460 \"Pendolino\" proveniente da Milano e diretto a Roma deragli\u00f2 e si ribalt\u00f2 durante la percorrenza della curva situata all'ingresso della stazione, a circa di distanza dal fabbricato viaggiatori, spezzandosi in due tronconi dopo aver colpito dei pali di sostegno e causando il deragliamento di sei delle otto restanti carrozze. Dei 167 passeggeri presenti sul treno al momento dell'incidente, 36 rimasero feriti, mentre 8, i due macchinisti, due agenti della Polfer, due hostess e due passeggeri, morirono. A bordo del treno si trovava anche Francesco Cossiga, senatore a vita ed ex presidente della Repubblica Italiana, che rimase illeso essendosi spostato dalla prima carrozza alla carrozza ristorante proprio poco prima dell'impatto. Le cause dell'incidente, dopo una serie di ipotesi relative allo stato psicofisico dei macchinisti e a un guasto tecnico della prima carrozza, furono ricondotte alla velocit\u00e0 troppo alta del treno, che procedeva a circa quando il limite sul tratto era di . In seguito all'episodio, in stazione fu posta nei pressi del binario 1 Ovest una lapide in memoria delle vittime.\nStrutture e impianti.\nL'impianto \u00e8 gestito da Rete Ferroviaria Italiana.\nIl fabbricato viaggiatori venne costruito nel 1937 su progetto di Roberto Narducci. La struttura si compone di tre corpi: il corpo principale centrale si presenta affiancato da due laterali in stile Novecento.\nIl corpo centrale, caratterizzato, come i due laterali, da una pianta rettangolare, si sviluppa su tre livelli di cui solo il piano terra accessibile ai viaggiatori; sul fronte sono presenti tre grandi archi che raggiungono il livello superiore, accanto ai quali sono presenti due archi pi\u00f9 piccoli per lato. I corpi laterali, sviluppati simmetricamente rispetto al corpo centrale e articolati su due livelli, sono collegati con la struttura centrale da una galleria composta da cinque arcate.\nIl piazzale \u00e8 composto da nove binari dedicati al servizio viaggiatori, di cui otto passanti, numerati da 1 a 8, ed uno tronco, chiamato 1 Ovest e situato nel piazzale ovest. Tutti i binari a servizio dei viaggiatori sono dotati di banchina e, ad eccezione di quello tronco, riparati da una pensilina e collegati fra loro da un sottopassaggio dotato di ascensore.\nSul lato settentrionale dell'impianto \u00e8 presente un fascio di binari, alcuni dei quali tronchi, ad uso dello scalo merci: nel complesso lo scalo si estende su una superficie di circa ed \u00e8 composto da 8 binari ai quali si aggiungono 3 binari parte di un raccordo verso alcuni insediamenti industriali limitrofi.\nMovimento.\nIl servizio passeggeri \u00e8 svolto da Trenitalia per i treni a lunga percorrenza, da Trenitalia Tper, subentrata alla divisione regionale emiliano-romagnola di Trenitalia a partire dal 1\u00ba gennaio 2020, per i collegamenti regionali di competenza dell'Emilia-Romagna e da Trenord per i collegamenti regionali di competenza della Lombardia.\nNel 2010 la stazione era interessata da un flusso annuo pari a 5 milioni di passeggeri.\nLimitatamente al trasporto ferroviario regionale, a novembre 2019, la stazione risultava frequentata da un traffico giornaliero medio di circa persone ( saliti + discesi).\nNello scalo merci, oltre a Trenitalia, operano varie ferroviarie come Rail Cargo Carrier Italia, Crossrail e GTS Rail.\nServizi.\nLa stazione \u00e8 classificata da RFI nella categoria \"gold\".\nLa stazione, gestita fino al 2018 dalla societ\u00e0 Centostazioni e poi tornata sotto la gestione di RFI, offre i seguenti servizi:"}
{"id": "1999278", "revid": "599013", "url": "https://it.wikipedia.org/wiki?curid=1999278", "title": "F\u00e9lix Fern\u00e1ndez", "text": "Carriera.\nClub.\nHa giocato per due sole squadre nella sua carriera, il CF Atlante e l'Atl\u00e9tico Celaya. Ha partecipato a 212 gare del campionato messicano di calcio.\nNazionale.\nHa giocato dal 1993 al 1996 con la nazionale di calcio messicana, partecipando al come portiere di riserva di Jorge Campos."}
{"id": "1999281", "revid": "392652", "url": "https://it.wikipedia.org/wiki?curid=1999281", "title": "Exposed (Mike Oldfield)", "text": "Exposed \u00e8 un album dal vivo del musicista britannico Mike Oldfield, pubblicato nel 1979.\nDescrizione.\nL'album \u00e8 stato registrato tra marzo e aprile del 1979 durante il tour di Mike Oldfield in Spagna, Germania, Belgio, Paesi Bassi, Danimarca e Gran Bretagna. I concerti furono registrati senza che i musicisti ne fossero a conoscenza, cos\u00ec da poterli pagare solamente per l'esecuzione dal vivo e non per la registrazione. I musicisti lo scoprirono, ma la registrazione prosegu\u00ec ugualmente e l'album venne prodotto.\nIl disco \u00e8 stato registrato attraverso un'unit\u00e0 mobile de The Manor Studio e mixato allo studio The Town House di Londra. Anche se commercializzato solamente nella versione stereofonica, il disco \u00e8 stato registrato in quadrifonia.\nLa grafica della copertina \u00e8 collegata al titolo dell'album e mostra il fotogramma di una pellicola fotografica 35mm con una fotografia di Mike Oldfield ripresa durante un concerto. Nel coro vi erano membri del Queen's College Choir.\nL'album \u00e8 stato pubblicato dalla Virgin Records nel 1979 in formato doppio LP e musicassetta. Nel 1985 il disco \u00e8 stato ristampato in CD e nel 2005 ne \u00e8 stata pubblicata una versione in DVD contenente uno dei concerti da cui l'album \u00e8 tratto, registrato al Wembley Conference Centre. Una ristampa in vinile \u00e8 uscita nel dicembre 2016.\nIl disco ha raggiunto il 16\u00ba posto nella classifica degli album britannica."}
{"id": "1999282", "revid": "63756", "url": "https://it.wikipedia.org/wiki?curid=1999282", "title": "Partido Justicialista", "text": ""}
{"id": "1999283", "revid": "2181598", "url": "https://it.wikipedia.org/wiki?curid=1999283", "title": "Villa di Lucullo", "text": "La villa di Lucullo a Roma si trovava pi\u00f9 o meno sull'attuale Pincio, a sinistra di Trinit\u00e0 dei Monti, e faceva parte della VII \"regio\" augustea.\nL'edificio.\nLa posizione del complesso ci \u00e8 stata tramandata con precisione da Frontino: la villa sorgeva nel punto dove l'Aqua Virgo usciva dal condotto sotterraneo, per essere incanalata sulle arcate che attraversavano il Campo Marzio.\nDel vasto complesso, costruito grazie all'immenso bottino realizzato con la vittoria su Mitridate nel 63 a.C., restano solo pochi resti visibili nei sotterranei del convento del Sacro Cuore; le strutture in opera reticolata e opera mista appartengono alla tarda repubblica. Del complesso esiste anche una mappa di Pirro Ligorio.\nIn seguito la villa pass\u00f2 di propriet\u00e0 a Valerio Asiatico, che fu obbligato a uccidersi da Messalina, moglie di Claudio; successivamente la villa entr\u00f2 nel demanio imperiale e venne collegata con i vicini \"Horti Sallustiani\" sul Quirinale. Messalina stessa fu uccisa qui.\nSotto la biblioteca Hertziana si trova una facciata di epoca repubblicana, forse pertinente a un ambiente della villa e composta in opera reticolata piuttosto irregolare, con nicchie coperte da stucchi e pomici. Forse un tempo era prospiciente a un portico. A una seconda fase risale la decorazione della fascia intermedia con mosaici in paste vitree, che rappresentano architetture e statue su basamenti (secondo stile).\nDa ultimo, sotto il cortile del Palazzo Mediobanca in piazza di Spagna, a seguito di scavi per la realizzazione di un parcheggio, sono stati ritrovati resti di quelle che dovevano essere le mura di contenimento della Villa, e di una vasca che raccoglieva le acque che, per una ipotesi, ornavano il pendio della villa che scendeva verso l'attuale piazza. \nGli \"horti\".\nL'edificio e gli \"horti luculliani\" occupavano le pendici della collina con una serie di terrazze, collegate da scalinate monumentali. La terrazza pi\u00f9 alta si raggiungeva con una scalea trasversale a due rampe ed era decorata da una grande esedra, sormontata da un edificio circolare simile a un tempietto, proprio dove oggi si trova il belvedere di villa Medici. Le somiglianze col santuario della Fortuna Primigenia a Palestrina confermano una datazione del complesso all'epoca repubblicana.\nNei secoli successivi.\nIn epoca medievale edifici rustici e civili furono costruiti sopra i giardini del Pincio, di pertinenza del convento della Ss.Trinit\u00e0 dei Monti (tenuto dai frati minimi e, dalla met\u00e0 del XIX secolo, dalle suore del Sacro Cuore): i frati minimi nel XVI secolo subentrarono, ai proprietari del terreno a destra di Trinit\u00e0 dei Monti (famiglie Orsini e Mattei), nel possesso di un palazzetto con torre, cui aggiunsero un casino ad un piano, denominato \"la Vignola\". I conventuali affittarono il complesso edilizio a monsignor Poggi, poi ad un cardinale Ludovisi e, dal 1634, al cardinale Cosimo De Torres.\nQuando Maria Casimira di Polonia lo un\u00ec con un ponte ligneo al Palazzetto Zuccari, nel quale visse, tutti gli edifici barocchi che insistevano sugli orti sallustiani erano tra loro collegati: il ponte, detto \"Arco della Regina\", fu per\u00f2 smantellato nel 1799. \nIn ragione dell'affitto, nella prima met\u00e0 del Settecento, al Bal\u00ec de Breteuil, rappresentante dell'Ordine di Malta a Roma, l'edificio fu chiamato Villa Malta: cos\u00ec era noto quando, nei decenni successivi, ospit\u00f2 il Circolo Artistico Tedesco (incluso Goethe, Giovanni Goffredo Herder, Guglielmo von Humboldt, ambasciatore a Roma del re di Prussia) e, nel 1827, re Luigi I di Baviera. Nel 1878 la villa fu acquistata dal principe russo Alessio Bobrinski, che adorn\u00f2 i giardini con rose, cosicch\u00e9 l'edificio fu chiamato anche Villa delle Rose. \nDopo la seconda Guerra Mondiale la villa fu acquistata dai Gesuiti che vi insediarono la redazione della rivista \"La Civilt\u00e0 Cattolica\".\nQuattro Vedute di Roma da Villa Malta sul Pincio furono dipinte su tempera da Johann Christian Reinhart (1831-1835)."}
{"id": "1999284", "revid": "339392", "url": "https://it.wikipedia.org/wiki?curid=1999284", "title": "Chiesa del Sacro Cuore (Roma)", "text": ""}
{"id": "1999285", "revid": "27723", "url": "https://it.wikipedia.org/wiki?curid=1999285", "title": "Stazione di Reggio Emilia", "text": "La stazione di Reggio Emilia \u00e8 una stazione ferroviaria della linea Milano-Bologna. L'infrastruttura \u00e8 una dei due principali scali ferroviari della citt\u00e0 (l'altro importante scalo cittadino \u00e8 la stazione di Reggio Emilia AV Mediopadana).\nLa stazione \u00e8 inoltre il capolinea della ferrovia Reggio Emilia-Ciano d'Enza e della ferrovia Reggio Emilia-Sassuolo, oltre a essere stazione passante per la ferrovia Reggio Emilia-Guastalla. Le tre linee, nel loro complesso, sono note come ferrovie reggiane e sono gestite da Ferrovie Emilia Romagna.\nLa gestione dei locali commerciali e degli spazi legati all'attivit\u00e0 ferroviaria \u00e8 affidata a Rete Ferroviaria Italiana.\nStoria.\nLa costruzione della stazione di Reggio inizi\u00f2 nel 1856 nei pressi della porta San Pietro. La scelta del luogo non fu affatto casuale, le autorit\u00e0 militari austro-estensi infatti, per evitare l'arrivo di truppe nemiche via ferrovia, avevano deciso di erigere il fabbricato della futura fermata in un punto che potesse essere preso d'infilata dalle artiglierie del forte \"Ferdinando Vittorio\" o \"San Marco\", costruito nel 1850 sul bastione omonimo. Nonostante le precauzioni, la stazione di Reggio sar\u00e0 inaugurata il 21 luglio 1859 con l'apertura della linea tra Piacenza e Bologna, esattamente dieci giorni dopo la fuga del duca Francesco V da Modena a seguito della vittoria franco-piemontese a Magenta.\nAll'inizio degli anni trenta fu deciso da parte delle Ferrovie dello Stato di ammodernare alcune stazioni diventate ormai obsolete. Il progetto della stazione fu affidato all'architetto Angiolo Mazzoni, mentre i lavori di costruzioni, diretti dall'ing. Grisaffi, furono assegnati alla Coop. Soc. Anonima Costruzioni Edili. I lavori, iniziati il 10 marzo 1934, ammontarono a 2.793.000 lire. La nuova stazione venne inaugurata il 28 ottobre 1935 alla presenza di Mario Jannelli, sottosegretario alle Comunicazioni.\nIl nuovo fabbricato ebbe tuttavia vita breve, tra il 7 e l'8 gennaio 1944 fu distrutto dai bombardamenti alleati che avevano come obbiettivo le vicine Officine Meccaniche Reggiane. Nel 1946 iniziarono i lavori di ricostruzione della stazione, il cui progetto fu affidato all'architetto Roberto Narducci. Il nuovo edificio fu inaugurato nel 1949.\nNel 1960 nella stazione fu attivato un apparato centrale elettrico a leve.\nStrutture e impianti.\nIl piazzale della stazione RFI \u00e8 percorso da cinque binari destinati ad uso passeggeri: quelli numerati come 3 e 4 sono su corretto tracciato (al terzo fermano i treni diretti verso Parma, mentre al quarto quelli diretti verso Modena), gli altri sono su tracciato deviato e vengono usati per i treni che hanno come capolinea questa stazione o per le precedenze.\nTutti i binari, ad eccezione del 2\u00ba che \u00e8 un binario di servizio, sono dotati di banchina, riparati da una pensilina e collegati fra loro da due sottopassaggi.\nSono inoltre presenti due binari di competenza di Ferrovie Emilia Romagna, numerati \"1 FER\" e \"2 FER\" e serviti dai treni regionali della ferrovia Reggio Emilia-Guastalla. I binari FER sono serviti da marciapiedi alti (55 cm), che consentono l'incarrozzamento a raso, e sono raggiungibili tramite il sottopasso di stazione.\nSono infine presenti numerosi altri binari, sprovvisti di banchina, che vengono utilizzati per il ricovero dei mezzi o per il servizio merci.\nArchitettura.\nIn origine, vi era un fabbricato viaggiatori in stile vagamente neoclassico, molto simile a quelli di Modena e Parma.\nTra il 1934 ed il 1935 il vecchio fabbricato fu demolito e sostituito da un nuovo progettato dall'architetto Mazzoni. Il nuovo edificio, con accenti espressionisti e futuristi, era caratterizzato dalle decorazioni tricolore (Reggio \u00e8 detta \"la citt\u00e0 del Tricolore\") e dalla pensilina d'ingresso sagomata in forma d'ali. Accanto al fabbricato centrale, sul lato destro, venne costruito un edificio adibito ad ospitare gli uffici della gestione merci e gli alloggi dei ferrovieri.\nIl nuovo fabbricato, distrutto dai bombardamenti del 1944 e sostituito dall'attuale, progettato dall'architetto Roberto Narducci e completato nel 1949.\nL'edificio \u00e8 composto da tre corpi: il corpo centrale \u00e8 composto da un colonnato composto da otto colonne rivestite di marmo separate tra loro da un'ampia vetrata che fornisce luce agli spazi interni; i due fabbricati laterali si sviluppano simmetricamente rispetto al corpo centrale e sono rivestiti in mattone.\nIl corpo centrale si sviluppa su tre livelli (di cui solo il piano terra \u00e8 accessibile ai viaggiatori) mentre le strutture laterali si compongono di due piani.\nUna pensilina in muratura protegge gli accessi al fabbricato sia dal lato dei binari sia da quello del fronte, mentre i fabbricati laterali dispongono della pensilina solo dal lato binari.\nLa stazione dispone di uno scalo merci con annesso magazzino: al 2010 il magazzino \u00e8 stato convertito a deposito. L'architettura del magazzino \u00e8 molto simile a quella delle altre stazioni ferroviarie italiane.\nA maggio 2007 sono terminati i lavori di ristrutturazione della stazione. L'intervento, cofinanziato da Rete Ferroviaria Italiana e Centostazioni, \u00e8 costato circa 1,2 milioni di euro. I lavori hanno prevalentemente interessato il fabbricato viaggiatori: si \u00e8 proceduta alla eliminazione degli elementi spuri costruiti dopo i bombardamenti della seconda guerra mondiale, l'installazione di un nuovo sistema di illuminazione, ampliati gli spazi per i servizi commerciali, il rinnovamento dei servizi igienici e l'adeguamento a norma di legge degli impianti tecnologici.\nNegli anni 2010 fu soppressa la precedente sala d'attesa. Con la riqualificazione del 2019 la sala \u00e8 stata ripristinata negli spazi originari a lato del corridoio di collegamento fra la biglietteria e il bar ristorante.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la Regione Emilia-Romagna, nonch\u00e9 da servizi a lunga percorrenza svolti da Trenitalia.\nLimitatamente al trasporto regionale, a novembre 2019 la stazione risultava frequentata da un traffico giornaliero medio di circa persone (6855 saliti + 5547 discesi).\nLe manovre nello scalo merci, servito a sua volta da diverse imprese ferroviarie, sono svolte a cura di Dinazzano Po.\nServizi.\nLa stazione \u00e8 classificata da RFI nella categoria \"gold\".\nLa stazione offre i seguenti servizi:\nInterscambi.\nLa stazione dispone di:"}
{"id": "1999288", "revid": "767487", "url": "https://it.wikipedia.org/wiki?curid=1999288", "title": "Juan Carlos Ch\u00e1vez", "text": "Ha partecipato a .\nCarriera.\nClub.\nHa giocato prevalentemente nell'Atlas, e si \u00e8 ritirato a soli 31 anni nel Pachuca.\nNazionale.\nHa giocato dal 1993 al 1994 con la nazionale di calcio messicana, partecipando al ."}
{"id": "1999291", "revid": "123461492", "url": "https://it.wikipedia.org/wiki?curid=1999291", "title": "Morgan Fairchild", "text": "Ha raggiunto la popolarit\u00e0 tra la fine degli anni '70 e i primi anni '80 con diverse apparizioni, alcune ricorrenti, in numerose serie televisive di successo, tra le quali \"Dallas\", \"Mork &amp; Mindy\", \"Love Boat\", \"Magnum, P.I.\" e \"Flamingo Road\"\nBiografia.\nMorgan Fairchild \u00e8 nata a Dallas, Texas, il 3 febbraio 1950 da Edward Milton McClenny e Martha Jane Hartt, un'insegnante di inglese con cattedra alla Richardson High School di Richardson.\nCarriera.\nFa il suo esordio cinematografico come controfigura di Faye Dunaway durante le riprese del film \"Gangster Story\" (1967), in particolare nelle scene in cui al personaggio di Bonnie era richiesto guidare una macchina, poich\u00e9 la Dunaway non era capace di usare il cambio manuale. A seguito di questa piccola partecipazione, decide di cambiare il proprio nome in \"Morgan\", ispirata dal film \"Morgan matto da legare\" (1966), con David Warner, e di trasferirsi a New York, dove ottiene il suo primo ruolo televisivo nella soap di successo \"Aspettando il domani\". Il suo personaggio, la manipolatrice Jennifer Pace, comparir\u00e0 dal 1971 al 1977 e le aprir\u00e0 le porte della televisione. Dopo \"Aspettando il domani\" seguono numerose apparizioni in diverse serie televisive di prima serata, tra le quali \"Kojak\", \"Happy Days\", \"Pepper Anderson agente speciale\", \"L'uomo ragno\" e alcuni episodi di \"Radio Mystery Theatre\".\nNel 1978, Morgan Fairchild \u00e8 la prima attrice a interpretare il personaggio di Jenna Wade nel celebre serial \"Dallas\". Ma il ruolo di femme fatale contrapposta a Victoria Principal per l'amore di Patrick Duffy non la soddisfa, cos\u00ec rifiuta la possibilit\u00e0 di ritornare in futuri episodi. Il personaggio diventer\u00e0 in seguito un ruolo ricorrente nel serial, interpretato per ben 7 anni prima da Francine Tacker e poi in forma definitiva da Priscilla Presley. Nello stesso anno, la Fairchild partecipa insieme a Kay Lenz, Morgan Brittany e Shelley Winters al thriller per la televisione \"Le due sorelle\", liberamente ispirato al pi\u00f9 noto \"Carrie - Lo sguardo di Satana\", e ottiene un ruolo ricorrente nella sitcom \"Mork &amp; Mindy\", al fianco di Robin Williams. Nel 1980 conquista il suo primo ruolo da protagonista nel serial \"Flamingo Road\", liberamente ispirato al romanzo di Robert Wilder. Il personaggio della spietata Constance Weldon Carlyle, a suo tempo ricoperto anche da Joan Crawford nel film \"Viale Flamingo\" (1949), le porta moltissima notoriet\u00e0 e una candidatura al Golden Globe, oltre a confermare la sua naturale predilezione ad interpretare personaggi di indole cattiva. Nonostante un promettente debutto sulla rete NBC, gli ascolti del telefilm ben presto calqno e non reggono il confronto con la serie avversaria \"Cuore e batticuore\", trasmessa sulla rete ABC, costringendo il serial a un'improvvisa cancellazione dopo solo due stagioni.\nLa Fairchild continua a fare apparizioni in un numero sempre maggiore di telefilm, tra i quali si ricordano l'episodio pilota di \"Hotel\", al fianco di James Brolin e Bette Davis, \"Simon &amp; Simon\", \"Magnum, P.I.\" e \"Love Boat\", e miniserie televisive, come \"Le memorie di Eva Ryker\" (1981), ultima interpretazione di Natalie Wood, e \"Mercanti di sogni\", tratta dal romanzo di Harold Robbins. Nel 1982 interpreta il suo primo ruolo da protagonista sul grande schermo nel thriller \"Chi vuole uccidere Miss Douglas?\", per il quale ottiene una candidatura al Razzie Award come peggior attrice. Nel 1984, insieme a Joan Collins, conduce lo speciale \"Blondes vs. Brunettes\" sulla rete ABC, uno spettacolo di variet\u00e0 di 60 minuti che comicizza la rivalit\u00e0 tra bionde e brune nella cultura popolare. Nello stesso anno \u00e8 co-protagonista di un altro telefilm di prima serata, \"Il profumo del successo\", dove interpreta l'ambiziosa proprietaria di una nota agenzia di modelle, Racine. Anche questa serie, dopo le buone premesse, viene cancellata dopo una sola stagione, ma ormai Morgan Fairchild \u00e8 un'affermata attrice televisiva. Nel 1985 entra nel cast di un altro serial, \"Falcon Crest\", interpretando per una stagione il ruolo dell'affascinante avvocato Jordan Roberts. Appare anche nella miniserie storica \"Nord e Sud\" (1985), al fianco di Patrick Swayze, James Read e Lesley-Anne Down, e nel suo seguito, \"Nord e Sud II\" (1986).\nNel 1985, durante il celebre \"Saturday Night Live\", Jon Lovitz crea il personaggio di \"Tommy Flanagan, il bugiardo compulsivo\" che, tra le tante manie di grandezza, vanta anche l'illusione che Morgan Fairchild sia sua moglie e che l'abbia vista nuda pi\u00f9 di una volta. L'illusione perpretrata dal personaggio e la verve comica di Lovitz testimoniano la grande popolarit\u00e0 della quale godeva la Fairchild all'epoca. Avrebbe dovuto prendere parte alla puntata dello show del 10 maggio 1986, ma proprio la settimana prima decise di rinunciare per volare in Israele e interpretare il ruolo della regina buona nel film \"La bella addormentata\" (1987), di David Irving. Il film, prodotto dalla Cannon Films della coppia di produttori israeliani Menahem Golan e Yoram Globus, faceva parte di un progetto di 16 fiabe in versione live-action girate completamente in Israele e con un nutrito cast di celebrit\u00e0: oltre a Morgan Fairchild, \"La bella addormentata\" vantava anche i nomi di Tahnee Welch, figlia del sex-symbol Raquel Welch, e Sylvia Miles, candidata all'Oscar nel 1970 per \"Un uomo da marciapiede\".\nMorgan Fairchild continua a fare apparizioni in film e serie televisive per tutto il corso degli anni '80, ottenendo una candidatura all'Emmy per la sua apparizione in un episodio del telefilm \"Murphy Brown\" (1989). Nei primi anni '90 ottiene un ruolo ricorrente nella sitcom \"Pappa e ciccia\", dove interpreta la fidanzata bisessuale di Sandra Bernhard, Marla, mentre nel 1994 appare in una stravagante campagna pubblicitaria per la nota linea d'abbigliamento Old Navy insieme a Joan Collins e altri volti televisivi. Il suo ruolo ricorrente di fascinosa femme fatale ha un tale successo che la compagnia crea diversi altri spot attorno al suo personaggio.\nNel 1995 torna a ricoprire un ruolo in una soap opera, \"The City\", dove interpreta la dispettosa Sydney Chase. Interpreta il ruolo per una stagione, poi continua a comparire in ruoli ricorrenti nella longeva \"General Hospital\" e nelle sitcom di successo \"Friends\", dove interpreta la madre di Chandler Bing, Nora, e \"Cybill\" (1995), nella parte di Andrea, una rivale del personaggio protagonista di Cybill Shepherd. Nel corso degli anni, appare in diverse produzioni teatrali, tra cui nel ruolo della sig.ra Robinson nell'adattamento teatrale del film \"Il laureato\" (1967), dov'era Anne Bancroft ad interpretarla.\nNel 2006 \u00e8 scritturata in un altro dei suoi ruoli da \"ricca carogna\" nella serie \"Fashion House\", interpretando Sophia Blakely, una rivale del personaggio di Bo Derek, e appare nella serie televisiva \"Chuck\" nel ruolo della dott.ssa Honey Woodcomb, la madre di 'Capitan Fenomeno' Devon Woodcomb. Ritorna alle soap opera nel 2009, quando ottiene una parte ricorrente nel celebre \"Beautiful\", interpretando una vecchia amica di Susan Flannery. Negli ultimi anni partecipa a numerosi altri telefilm, tra i quali \"Bones\", \"Revenge\" e \"Hot in Cleveland\".\nOltre al suo lavoro di attrice, Morgan Fairchild ha mantenuto a lungo un importante ruolo all'interno della Screen Actors Guild, ora SAG-AFTRA. Attualmente \u00e8 membro del consiglio di amministrazione della Guild e lavora in diversi comitati all'interno dell'organizzazione.\nVita privata.\nMorgan Fairchild \u00e8 stata sposata dal 1967 al 1973 con il produttore musicale e cinematografico Jack Calmes.\nDoppiatrici italiane.\nNelle versioni in italiano dei suoi film, Morgan Fairchild \u00e8 stata doppiata da:\nCome doppiatrice, Fairchild \u00e8 stata sostituita da:"}
{"id": "1999294", "revid": "27723", "url": "https://it.wikipedia.org/wiki?curid=1999294", "title": "Stazione di Modena", "text": "La stazione di Modena \u00e8 la principale stazione ferroviaria della citt\u00e0 di Modena. Si trova lungo la ferrovia Milano-Bologna ed \u00e8 capolinea della ferrovia Verona-Modena e della ferrovia Modena-Sassuolo, gestita da Ferrovie Emilia Romagna (FER).\nLa gestione dei locali commerciali e degli spazi legati all'attivit\u00e0 ferroviaria \u00e8 affidata a Rete Ferroviaria Italiana.\nStruttura e impianti.\nIl fabbricato viaggiatori non \u00e8 quello originale del 1859 data in cui la stazione ferroviaria cominci\u00f2 ad essere operativa: il fabbricato originale venne abbattuto e poi ricostruito nel 1920.\nLa struttura \u00e8 composta da tre corpi: quello centrale si sviluppa su tre piani e l'accesso \u00e8 garantito da cinque archi a tutto sesto su entrambi i lati del fabbricato, al primo piano ci sono altrettante finestre monofore rettangolari decorate da un cornicione; i due corpi laterali si sviluppano simmetricamente rispetto al corpo centrale, sono composte da due livelle e dispongono di sette archi a tutto sesto, al piano terra, altrettante finestre (come quelle del corpo centrale) al primo piano.\nLe entrate di tutti e tre i corpi sono protette da una pensilina in ferro battuto sia per il lato binari sia per quello del fronte.\nIl fabbricato viaggiatori \u00e8 una struttura in muratura su pianta rettangolare.\nTutti i binari sono dotati di banchina, riparati da una pensilina e collegati fra loro da un sottopassaggio.\nLa stazione \u00e8 dotata di 8 binari dotati di marciapiede e di numerosi altri binari che costituiscono lo scalo merci.\nIl binario 1 \u00e8 su tracciato deviato ed \u00e8 utilizzato per le precedenze fra treni in direzione Nord.\nIl binario 2 \u00e8 di corretto tracciato della linea Milano-Bologna ed \u00e8 utilizzato dai treni pari.\nIl binario 3 \u00e8 di corretto tracciato della linea Milano-Bologna ed \u00e8 utilizzato dai treni dispari.\nIl binario 4 \u00e8 su tracciato deviato ed \u00e8 utilizzato per le precedenze fra treni in direzione Sud o per i treni che terminano la corsa.\nIl binario 5 \u00e8 tronco ed \u00e8 utilizzato dai treni della linea Mantova-Modena.\nIl binario 6 \u00e8 di corretto tracciato per la linea Mantova-Modena (binario pari in uscita da Modena) ed \u00e8 utilizzato dai treni diretti a Carpi/Mantova.\nIl binario 7 \u00e8 utilizzato dai treni per Sassuolo.\nTra il binario 6 e il binario 7 \u00e8 presente un ulteriore binario dotato di marciapiede (usato raramente e solo per la sosta dei treni).\nRistrutturazioni.\nTra il 2005 e il 2006 la stazione venne interessata da importanti lavori di ristrutturazione portati avanti da Centostazioni grazie ad un cofinanziamento di RFI pari a \u20ac.\nI lavori hanno comportato i seguenti interventi: manutenzione della facciata esterna del fabbricato viaggiatori, della pensilina e del sottopassaggio; l'adeguamento a norma di legge degli impianti tecnologici; realizzazione di un nuovo piano interrato, il rifacimento dei servizi igienici, e il rinnovo dell'illuminazione sia interna che esterna.\nL'intervento ha inoltre comportato la realizzazione di nuovi locali commerciali tra cui un bar Chef Express e McDonald's; solamente questi due locali hanno circa 40 dipendenti, un fatturato di 2,5 milioni di euro, circa clienti all'anno, uno spazio due livelli pari a 360 mq che offre circa 130 posti a sedere.\nA partire dal luglio 2015 la stazione \u00e8 interessata da importanti lavori di ristrutturazione, con l'innalzamento dei marciapiedi dal binario 1 al 7, il completo rinnovo dei due sottopassaggi, la manutenzione straordinaria delle pensiline con eliminazione delle infiltrazioni d'acqua e nuova illuminazione a led, il rinnovo dei sistemi di informazione visivi e sonori e la ristrutturazione completa del fabbricato viaggiatori e dei servizi igienici. Gli interventi sono stati conclusi nel 2019.\nMovimento.\nLa stazione \u00e8 servita da treni regionali effettuati da Trenitalia Tper nell'ambito del contratto di servizio stipulato con la Regione Emilia-Romagna, nonch\u00e9 da collegamenti a lunga percorrenza operati dalle medesime imprese.\nLa stazione \u00e8 capolinea della linea S5 (stazione di Bologna Centrale - Modena) del servizio ferroviario metropolitano di Bologna.\nAl 2010, il numero dei passeggeri che annualmente frequentavano la stazione era pari a 6 milioni 500\u00a0000 unit\u00e0.\nLimitatamente al trasporto ferroviario regionale, a novembre 2019, la stazione risultava frequentata da un traffico giornaliero medio di circa persone ( saliti + discesi).\nServizi.\nLa stazione \u00e8 classificata da RFI nella categoria \"gold\".\nLa stazione offre i seguenti servizi:"}
{"id": "1999295", "revid": "149727", "url": "https://it.wikipedia.org/wiki?curid=1999295", "title": "Ferrovia Verona-Modena", "text": ""}
{"id": "1999296", "revid": "1705737", "url": "https://it.wikipedia.org/wiki?curid=1999296", "title": "Accordi di Washington", "text": "Gli Accordi di Washington furono degli accordi di pace tra i croati della Bosnia ed Erzegovina e la Repubblica di Bosnia ed Erzegovina (l'unico Governo internazionalmente riconosciuto), svolti a Washington DC e a Vienna con la mediazione degli Stati Uniti, conclusisi il 1\u00ba marzo 1994 e siglati a Washington DC il 18 marzo successivo. Gli accordi furono firmati dal Primo Ministro bosniaco, Haris Silajd\u017ei\u0107, dal Ministro degli Esteri croato Mate Grani\u0107 e dal Presidente dell'autoproclamata Repubblica Croata dell'Erzeg-Bosnia Kre\u0161imir Zubak.\nIn base a tali accordi i territori controllati dai croati di Bosnia venivano riunificati a quelli controllati dalle forze governative della Bosnia ed Erzegovina con la creazione di una \"federazione croato-musulmana\" che prendeva il nome di Federazione di Bosnia ed Erzegovina. Il sistema amministrativo si componeva di cantoni affinch\u00e9 nessun gruppo etnico potesse acquisire sugli altri una posizione politica dominante.\nLa nuova federazione veniva divisa in base a tali accordi in 10 cantoni di cui 5 bosgnacchi, 3 croati e 2 etnicamente misti, vale a dire con procedure legislative speciali per la protezione dei gruppi etnici costituenti."}
{"id": "1999304", "revid": "152584", "url": "https://it.wikipedia.org/wiki?curid=1999304", "title": "Maximilian di Leuchtenberg", "text": ""}
{"id": "1999308", "revid": "599013", "url": "https://it.wikipedia.org/wiki?curid=1999308", "title": "Joaqu\u00edn del Olmo", "text": "Carriera.\nClub.\nInizia nel Tampico Madero, squadra della sua citt\u00e0, dove gioca per due stagioni, fino al 1990, anno nel quale passa al CD Veracruz, dove milita per quattro anni, guadagnandosi la chiamata della nazionale e il trasferimento ad una grande del calcio messicano, il Club Am\u00e9rica di Citt\u00e0 del Messico. Nel 1996 arriva l'unica esperienza fuori dal Messico, al Vitesse Arnhem nei Paesi Bassi. Dopo sole sette partite, torna in patria, al Club Necaxa. Nel 1998 si lega all'UANL Tigres, squadra in cui rimane dal 1998 al 2003, con brevi esperienze al Puebla e Jaguares de Chiapas. Nel 2005 si ritira nel Pumas UNAM.\nNazionale.\nHa giocato dal 1993 al 2000 con la nazionale di calcio messicana, collezionando 51 partite, segnando 3 reti e partecipando al ."}
{"id": "1999309", "revid": "198277", "url": "https://it.wikipedia.org/wiki?curid=1999309", "title": "Gran Premio d'Italia 1953", "text": "Il Gran Premio d'Italia 1953 fu la nona ed ultima gara della stagione 1953 del Campionato mondiale di Formula 1, disputata il 13 settembre all'Autodromo Nazionale di Monza. La manifestazione vide la vittoria di Juan Manuel Fangio su Maserati, seguito dai ferraristi Nino Farina e Luigi Villoresi.\nIn realt\u00e0, la gara fu riservata a vetture di Formula 2, come le altre valide per il mondiale 1952 (500 miglia di Indianapolis esclusa).\nGara.\nLa prima parte della gara vede una emozionante lotta a quattro tra Fangio, Ascari, Farina e Marimon. La gara \u00e8 ricordata soprattutto per il rocambolesco finale: all'ultimo giro comanda Ascari, davanti a Farina e Fangio, ma all'ultima curva il pilota milanese commette un errore finendo in testacoda; Farina per evitarlo esce di pista, riuscendo comunque a recuperare e a chiudere la gara in seconda posizione. Fangio ottiene cos\u00ec un'insperata vittoria, la prima per lui dal Gran Premio di Spagna 1951 e la prima in assoluto per la Maserati in Formula 1."}
{"id": "1999311", "revid": "95568779", "url": "https://it.wikipedia.org/wiki?curid=1999311", "title": "Giovanni Maria Bononcini", "text": "Biografia.\nAllievo di Agostino Bendinelli per la composizione e presumibilmente di Marco Uccellini per il violino, ricopr\u00ec dapprima l'incarico di violinista dal 1671 alla corte estense a Modena per poi divenire maestro di cappella del duomo di Modena nel 1673. Scrisse il celebre trattato \"Musico prattico\" op. 8, pubblicato nel 1673, il quale rappresent\u00f2 per le generazioni successive un compendio essenziale dell'arte contrappuntistica del tempo. Dal frontespizio di quest'opera, apprendiamo che era della prestigiosa Accademia Filarmonica di Bologna.\nProduzione.\nFu il maggiore esponente della scuola strumentale modenese del tardo '600. \nTra il 1666 ed il 1675, pubblic\u00f2 ben otto raccolte di musica strumentale: sonate da camera e da chiesa, pi\u00f9 un'ampia produzione di canoni ed altri brani di genere contrappuntistico. Inoltre, nel 1673 vide la luce il gi\u00e0 citato trattato di contrappunto \"Musico prattico\". L'eccezionale diffusione che ebbe all'epoca \u00e8 testimoniata dalle due ristampe del 1678 e del 1688, dal fatto si ritrova oggi in ben 80 copie sparse in tutta Europa e USA, e dal fatto che la seconda parte del manuale fu anche pubblicata a Stoccarda nel 1701 in una traduzione tedesca che serv\u00ec da modello per alcune parti del testo di Johann Baptist Samber \"Manuductio ad organum\" (Salisburgo, 1704), del \"Praecepta der musicalischen Composition\" (manoscritto, Weimar, 1708) di Johann Gottfried Walther e del \"Vollkommene Capellmeister\" (Hamburg, 1739) di Johann Mattheson. \nTuttavia, negli ultimi anni rivolse la sua attenzione in particolare alla musica vocale: infatti pubblic\u00f2 due raccolte di cantate ed una di madrigali a 5 voci, oltre a un'altra opera strumentale da camera.\nNel 1677, rappresent\u00f2 al Teatro di Corte a Modena l'opera \"I primi voli dell'aquila austriaca del soglio imperiale alla gloria\", su libretto di V. Carli."}
{"id": "1999312", "revid": "149727", "url": "https://it.wikipedia.org/wiki?curid=1999312", "title": "Stazione di Reggio nell'Emilia", "text": ""}
{"id": "1999313", "revid": "188323", "url": "https://it.wikipedia.org/wiki?curid=1999313", "title": "Martello e scalpello", "text": ""}
{"id": "1999314", "revid": "19933", "url": "https://it.wikipedia.org/wiki?curid=1999314", "title": "Scalpello e martello", "text": ""}
{"id": "1999315", "revid": "1714743", "url": "https://it.wikipedia.org/wiki?curid=1999315", "title": "Sancha di Provenza", "text": "Origine.\nFiglia terzogenita del conte di Provenza e conte di Forcalquier, Raimondo Berengario IV (1198 \u2013 1245), e della moglie, Beatrice di Savoia (1200 \u2013 1266), come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando ne descrive il matrimonio con il fratello del re d'Inghilterra, il conte di Cornovaglia, Riccardo e anche dal documento n\u00b0 154 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, quando ci riferisce il contratto di fidanzamento del 1242; Beatrice di Savoia, secondo il documento n\u00b0 49 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, era figlia del Conte di Savoia, d'Aosta e di Moriana, Tommaso I (1177 \u2013 1233) e della moglie, Beatrice Margherita di Ginevra (1180 \u2013 1257), che secondo la \"Chronica Albrici Monachi Trium Fontium\" era figlia di Guglielmo I di Ginevra e di Margherita B\u00e9atrice di Faucigny.Raimondo Berengario IV di Provenza, secondo la \"Historia Comitum Provinciae\" era l'unico figlio maschio del consorte dell'erede della contea di Forcalquier e conte di Provenza, Alfonso II e di sua moglie, Garsenda di Sabran, figlia del Signore di Caylar e d'Ansouis, Raniero (\u2020 dopo il 1209) appartenente alla famiglia de Sabran e di Garsenda di Forcalquier ( - prima del 1193), l'unica figlia del Conte di Forcalquier, Guglielmo IV d'Urgell e di Adelaide di Bezieres, di cui non si conoscono gli ascendenti.\nBiografia.\nSancha era famosa per la sua bellezza, come per altro lo erano le sue tre sorelle.\nSancha, prima del 1240 era stata promessa al suo coetaneo, il delfino del Viennois, Ghigo VII (1225-1269), figlio d'Andrea Ghigo, delfino del Viennois, e di Beatrice di Monferrato; il fidanzamento per\u00f2 fu annullato da due vescovi in quanto, in precedenza, il delfino Ghigo VII aveva contratto fidanzamento con Cecilia del Balzo, come ci certifica il documento n\u00b0 129, datato giugno 1240, del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger(anche se il documento non specifica il nome della figlia del conte di Provenza, non pu\u00f2 che essere Sancha in quanto le due sorelle maggiori erano gi\u00e0 state maritate, mentre la minore aveva circa cinque anni).\nVerso il 1241 Sancha fu promessa al conte di Tolosa, Raimondo VII (il contratto di fidanzamento secondo lo Spicilegium Tome III, p.\u00a0621, fu redatto l'11 agosto 1241), ma, dato che il matrimonio necessitava di una dispensa papale e, alla morte (1241) di papa Celestino IV, il conclave impieg\u00f2 molti mesi ad eleggere il nuovo papa, il fidanzamento fu rotto e la sorella, Eleonora, regina d'Inghilterra, tramite il suo consigliere, Pietro Aigueblanche (che fu vescovo di Hereford, diplomatico alle corti di Luigi IX di Francia e di Alfonso X di Castiglia), negozi\u00f2 il matrimonio di Sancha con il fratello del re d'Inghilterra, Enrico III (1207 \u2013 1272), il primo conte di Cornovaglia, Riccardo, che dal 1240 era vedovo della sua prima moglie, Isabella di Pembroke; il 17 luglio 1242, a Tarascona fu redatto il contratto di nozze tra Sancha, rappresentata da sua madre Beatrice, contessa di Provenza, e Riccardo, rappresentato dal Conte di Richmond, Pietro, il futuro conte di Savoia Pietro II (1263-1268), zio sia della regina d'Inghilterra, Eleonora, che di Sancha, come ci riporta il documento n\u00b0 154 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger.Come ci conferma Matteo da Parigi, il matrimonio fu celebrato nell'abbazia di Westminster, il 23 novembre del 1243..\nQuando, nel 1245, suo padre, Raimondo Berengario IV, mor\u00ec, come da suo testamento (come ci conferma il documento riportato a pagina 485 del \"Matth\u00e6i Parisiensis, Monachi Sancti Albani, Chronica Majora, vol IV\", lasci\u00f2 i titoli di contessa di Provenza e Forcalquier alla figlia pi\u00f9 giovane, non ancora sposata, Beatrice. Il testamento redatto da Raimondo Berengario IV, il 20 giugno 1238 a Sisteron, si trova nelle \"Layettes du Tr\u00e9sor des Chartes, vol. II\", contrassegnato come documento n\u00b0 2719.Sancha con le sorelle, Margherita, moglie del re di Francia, Luigi IX il Santo, e Eleonora, moglie del re d'Inghilterra, Enrico III avrebbero desiderato dividere i feudi paterni con la sorella minore, Beatrice, ma il fratello di Luigi IX il Santo, Carlo d'Angi\u00f2, conte d'Angi\u00f2 e del Maine, che il Papa Innocenzo IV aveva contribuito a scegliere come marito per Beatrice di Provenza, invase la Provenza e non la volle pi\u00f9 spartire; per cui i rapporti di Carlo d'Angi\u00f2 con le tre sorelle defraudate furono sempre molto tesi.\nIl 13 gennaio 1257 Riccardo di Cornovaglia fu eletto re dei Romani da quattro (su sette) Grandi Elettori, fuori dalle mura di Francoforte, e ricevuta la notizia, part\u00ec da Londra il 10 aprile con al seguito Sancha e i due figli.Riccardo, insieme a Sancha fu incoronato re di Germania (Re dei Romani) ad Aquisgrana dal vescovo di Colonia il 17 maggio 1257, mentre il suo rivale, Alfonso X di Castiglia, non solo non era mai stato incoronato ma non aveva nessuna intenzione di recarsi in Germania.Nonostante il successo ottenuto in Germania, soprattutto in Renania, Papa Alessandro IV, equidistante tra i due candidati, non sapeva decidersi (pur preferendo Riccardo, non voleva rompere i rapporti di amicizia che aveva con Luigi IX di Francia, l'alleato di Alfonso X) chi incoronare imperatore. Solo nel 1259, Alessandro IV fece la scelta e fu disposto a incoronare Riccardo imperatore, ma quando il suo legato si rec\u00f2 in Germania per invitarli a Roma, per l'incoronazione, Riccardo e Sancha avevano gi\u00e0 fatto ritorno in Inghilterra, nel gennaio di quello stesso anno.Papa Alessandro, passato il momento, torn\u00f2 ad uno stato di indecisione, che dur\u00f2 sino alla sua morte, nel maggio del 1261.\nSancha mor\u00ec nel 1261; gli \"Annales Halesiensibus\" ci riportano che la regina Sanchha si ammal\u00f2 il 5 novembre (\"Nonae Novembres\") di quell'anno e mor\u00ec il 9 dello stesso mese (\"V Idus Novembres\") al castello di Berkhamsted (\"apud Berchamstede\"), Hertfordshire ed il giorno 15 novembre (\"XVII Kalendae Decembres\") fu tumulata all'abbazia di Hailes (\"apud Heiles\") nel Tewkesbury.\nFigli.\nSancha a Riccardo diede 3 figli:\nParentele incrociate.\nSancha e la sorella Eleonora, che sposarono i fratelli Riccardo di Cornovaglia e Enrico III d'Inghilterra, divennero cognate, e viceversa per Riccardo e Enrico. La stessa cosa successe alle altre due sorelle, figlie di Raimondo Berengario IV, Margherita e Beatrice: sposando i fratelli, Luigi IX di Francia e Carlo d'Angi\u00f2, divennero cognate, e viceversa fu per Luigi e Carlo."}
{"id": "1999316", "revid": "122046878", "url": "https://it.wikipedia.org/wiki?curid=1999316", "title": "Viaggio in Sicilia e a Malta", "text": "Viaggio in Sicilia e a Malta (in inglese \"A Tour Through Sicily and Malta in a series of letters to William Beckford, Esq. of Somerly in Suffolk; from P. Brydone F.R.S.\") \u00e8 l'unica opera letteraria scritta da Patrick Brydone. \u00c8 un romanzo epistolare composto da lettere (fittizie) che l'autore avrebbe mandato a William Beckford di Somerley. In realt\u00e0, si tratta di una rielaborazione degli appunti del viaggio compiuto realmente dallo scienziato scozzese in Sicilia e a Malta tra il 15 maggio e il 29 luglio 1770.\nSi tratta di una delle pi\u00f9 importanti opere sul Grand Tour e la prima a proposito delle due isole del Mediterraneo. Ebbe un'eco molto vasta per tutta la fine del Settecento e dell'Ottocento, ma in Italia \u00e8 stata pubblicata integralmente solo nel Novecento.\nEdizioni.\nEdizioni in lingua inglese:\nNel 1774 fu pubblicata a Lipsia la traduzione in tedesco di Georg Joachim Zollikofer. Ad Amsterdam, nello stesso anno, venne pubblicata la versione anonima in olandese. Jean Nicolas Demeunier la tradusse in francese e la pubblic\u00f2 a Parigi nel 1775 ed ebbe nove edizioni. In svedese fu tradotto nel 1791 da Samuel Lorentz \u00d6dmann e in polacco nel 1805. Inoltre, la versione francese ebbe varie edizioni pirata.\nLa versione integrale in italiano, dopo vari estratti, fu pubblicata nel 1901 da Giorgio Pignatorre ma quasi tutti i volumi vennero distrutti da un incendio nel corso del terremoto di Messina. Nel 1968 ne \u00e8 stata pubblicata un'altra versione parziale, tradotta da Flavia Marenco e M.Eugenia Zuppelli e nel 2005 quest'ultima versione \u00e8 stata completata dalla traduzione di Elisabetta Messina."}
{"id": "1999317", "revid": "767487", "url": "https://it.wikipedia.org/wiki?curid=1999317", "title": "Grant Kirkhope", "text": "Biografia.\n\u00c8 noto per avere composto le colonne sonore per numerosi giochi della Rare come \"Banjo-Kazooie\" e \"Perfect Dark\". Prima di entrare alla Rare nell'ottobre 1995, suonava la chitarra in due gruppi, Syar e Maineeaxe, e conosceva gi\u00e0 Robin Beanland.\nIl 14 luglio 2008 Grant Kirkhope ha annunciato il suo passaggio dalla Rare alla Big Huge Games, il cui fallimento nel maggio 2012 ha portato Kirkhope a diventare un compositore indipendente.\nHa dato voce a diversi personaggi presenti nei giochi in cui ha lavorato, come Mumbo Jumbo, Bottles, Jamjars e i Jinjo della serie \"Banjo-Kazooie \"e Donkey Kong in \"Donkey Kong 64\".\nIl soprannome di Kirkhope alla Rare era 'Chimpos'. Ha origine dalla carriera di Kirkhope prima di lavorare alla Rare quando qualcuno not\u00f2 che somigliava ad Urko il Gorilla, noto per il trattamento brutale riservato agli umani in \"Il pianeta delle scimmie\"."}
{"id": "1999324", "revid": "599013", "url": "https://it.wikipedia.org/wiki?curid=1999324", "title": "Missael Espinoza", "text": "Carriera.\nClub.\nInizia nel Club de F\u00fatbol Monterrey, squadra nella quale milita per 9 anni, giocando 196 partite segnando 24 gol. Dopo l'esperienza al Chivas Guadalajara passa ai San Jose Clash, squadra statunitense. Si \u00e8 ritirato nel 2005 con la maglia del Monterrey.\nNazionale.\nHa giocato dal 1990 al 1995 con la nazionale di calcio messicana, collezionando 41 partite, segnando 4 reti e partecipando al ."}
{"id": "1999325", "revid": "648716", "url": "https://it.wikipedia.org/wiki?curid=1999325", "title": "Disco solare alato", "text": "Nel Vicino Oriente antico (Egitto, Mesopotamia, Anatolia, e Persia), il sole alato \u00e8 un simbolo associato con la divinit\u00e0, la regalit\u00e0 e il potere. Il simbolo \u00e8 stato anche trovato nei documenti di antiche culture in varie regioni del Sud America, come pure in Australia.\nVicino Oriente antico.\nAntico Egitto.\nNell'Antico Egitto, il simbolo \u00e8 attestato dall'Antico Regno (Snefru, XXVI secolo a.C.), spesso fiancheggiato sui due lati da un ureo.\nNella religione egizia, il simbolo Behedeti \u00e8 rappresentato da Horus di Edfu, pi\u00f9 tardi identificato con Ra-Harakhti. Esso \u00e8 talvolta rappresentato sul collo di Apis, il toro di Ptah. Come il tempo passava (secondo l'interpretazione) tutti gli dei subordinati d'Egitto venivano ad essere considerati sotto gli aspetti del dio solare, incluso per es. Khepri.\nIl disco solare alato era simbolo di dominazione solare e regale che nelle leggende egizie aveva ruoli confusi e miti intricati.\nIn origine vi era solo il luminoso disco solare, chiamato Ra \"Colui che si solleva, che sale in alto\", che successivamente divenne l'occhio del dio falco Horo prima personificazione dell'astro e poich\u00e9 il dio era anche \"Signore delle due terre\" da cui il sole sorgeva ogni giorno, fu successivamente associato, dai sacerdoti di Eliopoli, a Ra con il nome composto di Ra-Harakhti ed al sovrano che lo rappresentava.\nNe deriva che questo simbolo, secondo Alan Gardiner, risultava dalla fusione tra il sovrano, Ra e il falco Horus.\nPer la bellezza delle loro piume e per la maestosit\u00e0 dei loro voli, i falconi erano adorati fin dai primordi dagli Egizi che li denominarono Horo e quindi con questo nome si identificavano pi\u00f9 divinit\u00e0 locali, poi sincretizzate nel dio originario di Behedet e conosciuto fin dalla I dinastia con il nome di Harakhti ossia \"Horo dell'orizzonte\".\nIl cielo, per gli Egizi, erano le ali del falco che agiva da intermediario tra gli uomini e la natura per mantenere la Maat e durante la II dinastia il disco solare si fuse con le ali di Horo che planava nel cielo prendendo il titolo di \"Colui che ha le piume screziate\".\nLe ali del falco rappresentavano, nel simbolismo, anche l'Alto e il Basso Egitto riuniti dal dio sole.\nAll'inizio della V dinastia il culto solare acquisiva notevole importanza con la costruzione di templi ed il disco solare alato diveniva un emblema celeste di protezione dai profanatori dei luoghi sacri.\nNel Nuovo Regno questo simbolo era usato con scopi apotropaici sopra le porte, dei templi e delle sale, nelle stele, nei pyramidion e sui soffitti ove simboleggiava il cammino solare diurno e la trasmissione del potere di vita.\nIl disco solare alato poteva essere affiancato dagli urei che indicavano l'equilibrio delle forze contrapposte e che singolarmente rappresentavano l'occhio \"fiero\" del dio Ra posto sulla sua fronte per difenderlo dai nemici.\nLa simbiosi del sole con elementi terreni significava che l'uomo poteva unirsi con il divino in una comunione cosmica.\nMesopotamia e Levante.\nDal 2000 a.C. ca., il simbolo si espanse verso Levante e nella Mesopotamia. Esso appare in rilievi con i governatori assiri e in geroglifici anatolici come un simbolo della regalit\u00e0, trascritto come SOL SUUS (letteralmente, \"Sua propria essenza, il Sole\", vale a dire, \"Sua Maest\u00e0\")\nEbraico.\nDall'VIII secolo a.C. circa, , ma come un simbolo generico di \"potere\". Un esempio \u00e8 un sigillo dove il sole alato viene fiancheggiato da simboli Ankh e un'iscrizione ebraica che spiega la \"possessione di Hezekiah, figlio di Ahaz, re di Giuda\". Molti reperti in ceramica risalenti allo stesso periodo recano il simbolo insieme con l'iscrizione \"lemelekh\" \"[propriet\u00e0] del re\".\nConfronta anche Malachia, che, riferendosi a un \"Sole di giustizia\" alato, dice ()...\nDiversa, per\u00f2, \u00e8 la traduzione CEI ( ).\nZoroastrianismo.\nIl simbolo evolve nel Faravahar (l'\"aspetto visivo di Ahura Mazd\u0101\") nella Persia Zoroastriana.\nGrecia.\nIl sole alato \u00e8 convenzionalmente rappresentato come una protuberanza sul caduceo di Hermes.\nUso moderno.\nIl simbolo venne usato nella copertina per la serie del libro di testo di Charles Taze Russell \"Studi delle Scritture\" iniziando con le edizioni del 1911. Vari gruppi come massoneria, teosofia, Rosacroce e Unity Church lo hanno usato altrettanto. Variazioni dei simboli sono utilizzati come marchio di fabbrica sui veicoli prodotti dalla \"Chrysler Corporation\" e dall'Harley Davidson."}
{"id": "1999326", "revid": "394", "url": "https://it.wikipedia.org/wiki?curid=1999326", "title": "KAS (ciclismo)", "text": "La KAS era una squadra maschile spagnola di ciclismo su strada, attiva nel professionismo tra il 1958 e il 1979.\nNata per volont\u00e0 di Luis Goicoechea e Dalmacio Langarica, fu sponsorizzata per ventidue anni consecutivi dalla fabbrica di bibite KAS, dando vita a uno dei sodalizi pi\u00f9 longevi del ciclismo. La squadra vinse per quattro volte la classifica generale della Vuelta a Espa\u00f1a, con Francisco Gabica (1966), Jos\u00e9 Manuel Fuente (1972, 1974) e Jos\u00e9 Pesarrodona (1976). Ben attrezzata per affrontare le montagne nei grandi giri, la KAS vinse inoltre la classifica degli scalatori al Giro d'Italia in tutte le 8 occasioni in cui partecip\u00f2 alla \"Corsa rosa\".\nStoria.\nLa squadra venne creata nel 1958, finanziata dall'imprenditore Luis Kn\u00f6rr, fondatore pochi anni prima a Vitoria (Paesi Baschi) dell'azienda di bibite KAS, e deciso a promuovere l'azienda tramite il ciclismo.\nI primi successi per il team KAS, formato all'inizio quasi unicamente da ciclisti baschi, arrivarono gi\u00e0 nel 1958, e tra essi quello in una tappa alla Vuelta a Espa\u00f1a, con Fausto Iza. Nel 1959 venne messo sotto contratto Federico Bahamontes, che in quell'anno ottenne sette successi, incluso il Tour de France con la maglia della Nazionale spagnola. Tra il 1960 e il 1962 Antonio Karmany vinse per tre volte la classifica scalatori della Vuelta, imitato da Julio Jim\u00e9nez nel 1964 e nel 1965; sempre nel 1965 Jim\u00e9nez vinse la classifica scalatori al Tour de France (aperto a squadre di club). Nel 1966 la squadra domin\u00f2 la Vuelta, occupando i tre gradini del podio finale rispettivamente con Francisco Gabica (primo), Eusebio V\u00e9lez e Carlos Echeverr\u00eda. I suoi corridori vinsero inoltre sei tappe su 18 e la classifica scalatori (con Gregorio San Miguel). Nel 1967 e 1968 la KAS forn\u00ec quindi gran parte dei ciclisti delle Nazionali spagnole per il Tour de France, corso da rappresentative nazionali.\nNel 1971 venne messo sotto contratto Jos\u00e9 Manuel Fuente, promettente venticinquenne. In cinque anni alla KAS (dal 1971 al 1975) Fuente vinse quattro volte la classifica scalatori al Giro d'Italia, oltre a nove tappe e al secondo posto generale nel 1972, dietro a Merckx. Vinse inoltre due Vuelte, nel 1972 e nel 1974, e tre tappe nella corsa spagnola, mentre al Tour de France vinse due tappe, giungendo terzo nel 1973. Nel 1976 la Vuelta venne vinta ancora da un corridore della KAS, Jos\u00e9 Pesarrodona.\nNel 1979 la squadra assunse licenza belga, dividendosi in due sottogruppi: quello spagnolo storico e quello belga, guidato da un nuovo direttore sportivo, Robert Lelangue, e composto da numerosi ciclisti belgi, tra i quali il promettente Claude Criquielion e l'affermato Lucien Van Impe, gi\u00e0 vincitore del Tour 1976, che conquist\u00f2 una tappa al Tour e una alla Vuelta di quell'anno. Dopo quella stagione l'azienda di bibite lasci\u00f2 per\u00f2 la sponsorizzazione (come preannunciato nel luglio 1979), e il team si sciolse.\nLa KAS torn\u00f2 nel mondo del ciclismo nel 1985, prima come terzo sponsor di una squadra francese, la Skil-Sem-KAS, poi dal 1986 come main sponsor della medesima formazione, guidata in ammiraglia da Jean de Gribaldy e capitanata da Sean Kelly. Nel 1988 ci fu l'addio definitivo dello storico sponsor, complice la morte del patron e fondatore di KAS Luis Kn\u00f6rr."}
{"id": "1999328", "revid": "188323", "url": "https://it.wikipedia.org/wiki?curid=1999328", "title": "Resistenza della vite", "text": ""}
{"id": "1999331", "revid": "79175476", "url": "https://it.wikipedia.org/wiki?curid=1999331", "title": "Castelletto bancario", "text": "Il castelletto bancario \u00e8 un tipo di finanziamento a breve termine che una banca eroga nei confronti di un soggetto che possieda determinati requisiti morali, economici e strutturali.\nIl castelletto bancario \u00e8 una sorta di cessione alla banca del credito o dei crediti non ancora scaduti; in sostanza una persona o una societ\u00e0, in base al fatturato ed alle fatture emesse ma non ancora incassate, cede questo tipo di credito quando necessita di liquidit\u00e0 per le spese correnti. Oggi le fatture hanno una scadenza che pu\u00f2 essere di 30, 60, 90, 120 giorni e anche 6 mesi, anche se non \u00e8 raro che le pubbliche amministrazioni saldino le fatture in base alla copertura finanziaria di un progetto che, spesso richiede dell'approvazione di leggi o decreti, con pagamenti dopo un anno.\nAlcuni istituti impongono che entro l'anno il debito venga azzerato per un periodo di tempo che in genere \u00e8 di un mese.\nIl vantaggio del castelletto \u00e8 di non dare garanzie o pegni all'istituto bancario ed avere tuttavia una liquidit\u00e0 ed avere una quota extra da destinare alle fidejussioni.\nL'accesso al castelletto \u00e8 limitato dall'istituto bancario stesso, il quale fissa un tetto di fido che o coincide con il credito oppure viene calcolato in base al fatturato della societ\u00e0 ovvero in base ad una disponibilit\u00e0 di fondi che la banca destina a questa forma di finanziamento, in questo caso ogni societ\u00e0 pu\u00f2 avere diversi castelletti in altrettante banche.\nIn particolari condizioni come insolvenza, problemi giudiziari o altro, la banca si riserva il diritto di abbassare il tetto del fido o annullarlo come di aumentarlo, o anche consentire la cessione del credito solo di alcuni particolari clienti, escludendone altri poich\u00e9 non ritiene abbastanza solvibili.\nIl sistema, largamente diffuso, si basa sul presupposto che un imprenditore non accumula denaro in banca per godere degli interessi, ma lo reinveste per ottenere un guadagno superiore a questi."}
{"id": "1999334", "revid": "62748", "url": "https://it.wikipedia.org/wiki?curid=1999334", "title": "Gianluigi Rondi", "text": ""}
{"id": "1999335", "revid": "290948", "url": "https://it.wikipedia.org/wiki?curid=1999335", "title": "Ochotona cansus", "text": "Il pica grigio o pica del Gansu (\"Ochotona cansus\" ) \u00e8 un mammifero lagomorfo della famiglia degli Ocotonidi.\nDistribuzione.\nQuesti animali sono endemici della Cina, dove, a dispetto del nome comune, oltre alla provincia del Gansu, vivono anche nelle provincie di Quinghai e Sichuan, con quattro sottospecie (\"Ochotona cansus cansus\", \"Ochotona cansus morosa\", \"Ochotona cansus sorella\" e \"Ochotona cansus stevensi\"): il loro \"habitat\" \u00e8 costituito dalle zone prative ad altitudini comprese fra i 2000 ed i 4000 metri, dove abitano le zone moderatamente cespugliose, in particolare quelle intervallate da montagnole rappresentati le uscite delle tane degli \"zokor\" (genere \"Myospalax\"), che vengono utilizzate come torri di guardia.\nDescrizione.\nDimensioni.\nMisura circa 25\u00a0cm di lunghezza, per un peso massimo di 380\u00a0g.\nAspetto.\nSi tratta di animali tozzi e dalla grossa testa, simili a dei grossi criceti. Il pelo \u00e8 nerastro, coi peli del dorso che possono presentare la punta striata di bianco. Anche le orecchie, nere, sono cerchiate di bianco, mentre su testa e gola il pelo si schiarisce, prendendo tonalit\u00e0 di color arancio. Sul basso ventre il pelo \u00e8 grigiastro: sul petto, la macchia bianca si assottiglia assumendo la forma di un collo di bottiglia.\nLa specie \u00e8 nel complesso assai simile ad \"Ochotona thibetana\", con la quale pu\u00f2 venire facilmente confusa: una distinzione sicura pu\u00f2 essere fatta analizzando l'osso zigomatico, che nei pica grigi \u00e8 meno sporgente.\nBiologia.\nSi tratta di animali diurni, il cui ciclo vitale annuale \u00e8 diviso in quattro fasi durante ognuna delle quali l'animale presenta determinati comportamenti:\nQuesti animali mostrano una serie di comportamenti sociali, primo fra tutti il\"grooming\" reciproco, oltre alla serie di richiami fischiati che rendono famosi questi animali come \"lepri fischianti\" ed hanno funzioni sia territoriali sia di allarme. Inoltre, essi sono soliti scavare due o tre uscite per le proprie tane, le quali generalmente vengono adibite a latrine a cielo aperto: il maschio tende a depositare le proprie feci in ogni latrina a ciascuna defecazione, in numero di 2-4 pallini per latrina. Si pensa che tale comportamento sia una sorta di demarcazione del territorio.\nAlimentazione.\nSi tratta di animali erbivori, assai frugali in termini di alimentazione poich\u00e9 adattati a climi piuttosto inospitali e dove il cibo scarseggia.\nRiproduzione.\nQuesti animali sono monogami facoltativi, ossia \u00e8 praticata la monogamia, ma si trovano casi di poliandria, poliginia e comunque anche le coppie non sono fisse e variano di anno in anno.\nIl periodo riproduttivo va da aprile ad agosto: durante questo periodo, la femmina d\u00e0 alla luce solitamente almeno tre cucciolate, ciascuna comprendente dai 3 ai 6 cuccioli. La femmina, alcune ore prima del parto, costruisce un nido di erbe secche e pelo di pecora o yak, del diametro di una quindicina di centimetri. La gestazione dura venti giorni, mentre i cuccioli vengono svezzati gi\u00e0 al diciottesimo giorno di vita. Il maschio si disinteressa totalmente della prole, mentre i cuccioli gi\u00e0 svezzati (che tendono a passare il primo inverno coi genitori) possono contribuire all'allevamento delle altre cucciolate: dal canto suo, fino allo svezzamento la femmina visita i cuccioli solo per dar loro la poppata, mediamente quattro volte al giorno."}
{"id": "1999344", "revid": "1305772", "url": "https://it.wikipedia.org/wiki?curid=1999344", "title": "Societ\u00e0 Anonima Meccanica Lombarda", "text": "La Societ\u00e0 Anonima Meccanica Lombarda, alias SAML, costituitasi a Milano con capitale azionario di Lire 1.575.000 interamente versato con istrumento 18 aprile 1901 a rogito del Notaio Dott. Gerolamo Serina assunse l'esercizio per proprio conto esclusivo delle officine gi\u00e0 costituenti il premiato stabilimento meccanico con fonderia in Monza, della cessata Ditta Alfredo Zopfi &amp; C..\nLa Societ\u00e0 sorse allo scopo di dare maggior sviluppo e perfezionamento alla costruzione di macchine per molini, pastifici, laterizii, macchine da ghiaccio e refrigeranti, pompe ecc..\nLa Societ\u00e0 Anonima Meccanica Lombarda aveva lo stabilimento a Monza e una succursale a Napoli in piazza Garibaldi n.12-13.\nNel 1913 inizi\u00f2 la produzione di aeroplani da ricognizione modello Aviatik.\nIl Consiglio di Amministrazione era cos\u00ec composto:\nSindaci:\nDirezione:\nElenco dei 205 molini citati nel catalogo 1908.\nItalia settentrionale.\nPiemonte 19\nLombardia 38\nVeneto 20\nItalia centrale.\nToscana e Umbria 6\nLazio e Marche 13\nLiguria 1\nEmilia-Romagna 8\nItalia Meridionale.\nCampania 35\nPuglie 29\nSardegna 6\nSicilia 22\nRiconversione industriale bellica.\nDurante la prima guerra mondiale la produzione fu orientata sulla costruzione di velivoli per la Regia Aeronautica\nFin dal 1913 la SAML ebbe la licenza per costruire velivoli da ricognizione.\nCon Decreto Ministeriale n.51 dell'11 gennaio 1916 fu dichiarato \"Stabilimento Ausiliario\" (per la produzione bellica)\nIl Capitale Sociale risultava allora essere di 2.000.000 di Lire, solo un terzo in pi\u00f9 rispetto a quello iniziale del 1901.\nTra le due Guerre mondiali.\nGi\u00e0 nel gennaio del 1920 il Capitale interamente versato risultava essere stato aumentato dai precedenti 4.500.000 di Lire a 8.000.000 di Lire.\nIn soli quattro anni il Capitale Sociale fu quadruplicato grazie alla produzione bellica mentre in sedici anni di produzione di pace - molini e affini - era stato incrementato solo di un terzo.\nLa Sede Sociale era sempre a Milano mentre l'Amministrazione e gli stabilimenti restavano a Monza in via Marsala n. 9, angolo via Agnesi: telegrammi Meccanica - Monza - Telefono n\u00b03 e n\u00b058."}
{"id": "1999346", "revid": "647919", "url": "https://it.wikipedia.org/wiki?curid=1999346", "title": "Megerda", "text": ""}
{"id": "1999348", "revid": "118834", "url": "https://it.wikipedia.org/wiki?curid=1999348", "title": "Teatro Sannazzaro", "text": ""}
{"id": "1999350", "revid": "1323158", "url": "https://it.wikipedia.org/wiki?curid=1999350", "title": "Karl von Blaas", "text": "Biografia.\nKarl fu il maggiore rappresentante di una famiglia di illustri pittori austriaci. Nato in Tirolo nel 1815, studi\u00f2 presso l'Accademia di Venezia grazie allo zio Freiherr von Eschenburg, che riconobbe ben presto il suo precoce talento.\nDopo gli anni di studio si ferm\u00f2 a Firenze e Roma, dove sub\u00ec l'influenza del nazareni e specialmente di Friedrich Overbeck e si dedic\u00f2 a dipinti a tema religioso.\nNel 1837 ricevette il premio romano dell'Accademia di Venezia. Nel 1850 ottenne la cattedra presso l'Accademia di Vienna come professore di storia della pittura. Durante questo periodo egli dipinse gli affreschi della chiesa Altlerchenfelder. Nel 1855 vinse un premio alla Esposizione di Parigi per il dipinto \"Carlo Magno visita una scuola infantile\", e gli fu affidata una cattedra presso l'Accademia di Venezia.\nKarl ricevette l'incarico di completare l'affresco dell'arsenale a Vienna che esegu\u00ec con l'aiuto del figlio Eugenio.\nIn seguito si aggiudic\u00f2 l'appalto dell'\"Hall of Fame Museum di Heeresgeschichtlichen\", dove rappresent\u00f2 le scene della storia dell'Austria, lavoro che lo occup\u00f2 per 11 anni.\nTorn\u00f2 a Vienna nel 1866 dove scrisse la sua \"Autobiografia\" (pubblicata a Vienna nel 1876), che contiene informazioni sui suoi figli, Eugenio De Blaas e Julius von Blaas. Ha realizzato molti ritratti, tele religiose e affreschi.\nMor\u00ec a Vienna nel 1894 a 78 anni.\nTra i suoi allievi figurano i figli, Eugenio e Julius, ma anche Eugenio Prati, Giuseppe Barison, Giulio Del Torre (Pittore) e Leopold Carl M\u00fcller."}
{"id": "1999351", "revid": "93556", "url": "https://it.wikipedia.org/wiki?curid=1999351", "title": "Legione Garibaldina", "text": "La Legione garibaldina (nome ufficiale 4e r\u00e9giment de marche du 1er \u00e9tranger) \u00e8 stata un'unit\u00e0 della Legione straniera francese, composta interamente da cittadini italiani volontari, che combatt\u00e9 in Francia nella prima guerra mondiale contro i tedeschi prima dell'ingresso in guerra dell'Italia.\nStoria.\nCon lo scoppio della prima guerra mondiale, stante la non belligeranza dell'Italia, Peppino Garibaldi (nipote dell'Eroe dei Due Mondi), nell'autunno del 1914 si rec\u00f2 a Parigi e cre\u00f2 una Legione Garibaldina di volontari che doveva battersi in favore della Francia; alla Legione ader\u00ec con entusiasmo la giovent\u00f9 italiana soprattutto repubblicana; ne fecero parte anche veterani delle precedenti campagne di Grecia e del Sudafrica, mazziniani e sindacalisti.\nFormazione.\nIl corpo dei volontari italiani era formato da 57 ufficiali e da circa 2.114 unit\u00e0 tra sottufficiali e uomini di truppa e aveva in dotazione 184 tra cavalli e muli. La met\u00e0 degli uomini erano emigrati italiani residenti in Francia; fu incorporato nel IV Reggimento di marcia del 1\u00ba Reggimento della Legione straniera con la tipica divisa dei legionari, ma con la camicia rossa dei garibaldini sotto la giacca.\nLa Legione fu addestrata sommariamente a Montelimar, N\u00eemes e a Montboucher e poi trasferita l'11 novembre a Mailly, dove il tenente colonnello Peppino Garibaldi ne assunse formalmente il comando.\nI combattimenti.\nImpiegata sul fronte delle Argonne in imprese arrischiate e in assalti alla baionetta, la Legione il 26 dicembre 1914 combatt\u00e9 a Belle \u00c9toile, nei pressi di Bois de Bolante, una sanguinosa battaglia da cui i volontari uscirono vittoriosi. Qui perse la vita per\u00f2 un fratello di Peppino, Bruno.\nLa seconda battaglia della Legione nelle Argonne avvenne il 5 gennaio 1915 a Four-de-Paris, dove sub\u00ec gravi perdite, tra cui un altro fratello di Peppino, Costante.\nLa Legione Garibaldina cont\u00f2 300 morti, 400 feriti e un migliaio di ammalati. Tra gli ufficiali caduti il 26 dicembre 1914 si ricordano il tenente Lamberto Duranti da Ancona, caduto a Courtes Chausses (Lachalade nel dipartimento della Mosa), il tenente Gregorio Trombetta da Milano, ucciso a Bois de Bolante (Lachalade), il sottotenente Paolo Muracciole da Gatti di Vivario, morto nei pressi di Le Claon (Lachalade), . Anche due fratelli di Peppino Garibaldi caddero: Bruno, (1889-1914), e Costante Garibaldi, (1892-1915), deceduti nelle Argonne, mentre altri due fratelli combatterono nelle Argonne, Sante ed Ezio (il primo poi antifascista, il secondo dal 1929 fu deputato fascista).\nTra i garibaldini feriti vi furono Giuseppe Chiostergi di Senigallia, poi eletto deputato nel primo parlamento della Repubblica Italiana, e Achille Malcovati di Pavia.\nLazzaro Ponticelli, immigrato italiano in Francia, divenne negli anni '30 cittadino francese ed \u00e8 ricordato in Francia come \"le dernier Poilu\", l'ultimo dei veterani. Curzio Malaparte vi si arruol\u00f2 a 16 anni.\nScioglimento.\nIl 7 maggio 1915 la Legione, data la mobilitazione generale in Italia per l'entrata in guerra, venne disciolta e il IV Reggimento di marcia fu ricondotto agli acquartieramenti di Avignone. A tutti i legionari fu consentito di ritornare in Italia per combattere contro gli austriaci, come essi volevano."}
{"id": "1999352", "revid": "6923", "url": "https://it.wikipedia.org/wiki?curid=1999352", "title": "Linfoma follicolare", "text": "Con il termine di linfoma follicolare si comprende un gruppo di forme tumorali (di caratteristiche non Hodgkin) a linfociti B maturi.\nEpidemiologia.\nMolto diffuso nei paesi industrializzati, negli USA comprende il 50% delle forme non Hodgkin, si manifesta principalmente in soggetti anziani.\nDiagnosi.\nSi osserva attraverso il microscopio ottico ed esame citogenetico, rivelando cellule che generalmente esprimono marker di superficie di linfociti B quali le proteine di superficie CD10 (60% dei casi), CD20, CD19, CD22, e CD79, ma non CD5, CD11c, o CD23;\nSintomatologia.\nSolitamente asintomatico, pu\u00f2 talvolta presentare la triade sintomatologica classica associata ai linfomi: febbre, sudorazione notturna e calo ponderale.\n\u00c8 inoltre possibile avvertire dolori addominali riconducibili ad epatosplenomegalia, segno maggiormente presente nelle fasi pi\u00f9 avanzate.\nEziologia.\nSi associa ad una mutazione genetica che causa overespressione di Bcl-2, (una molecola anti-apoptotica). Frequentemente si tratta di una traslocazione cromosomica t14;18 che avvicina il sito delle catene pesanti delle immunoglobuline al gene bcl-2. Questo fa s\u00ec che Bcl-2 goda dell'effetto dell'enhancer del gene per le catene pesanti delle Ig e venga dunque attivamente trascritto e tradotto. Bcl-2 non ha un effetto mitogeno, bens\u00ec antiapoptotico, ovvero di inibizione della apoptosi, la cosiddetta morte cellulare programmata. Questo si traduce in una aumentata longevit\u00e0 delle cellule che dunque sono maggiormente esposte al rischio di accumulare mutazioni, quelle s\u00ec, con effetto mitogeno.\nRisulta positivo ai marker del centro germinativo Bcl-6 e CD10. Formato da cellule prevalentemente di aspetto centrocitico.\nL'indice di proliferazione (un sistema che si utilizza in oncologia ) non \u00e8 particolarmente elevato (questo giustifica l'andamento indolente), ma possono occorrere successive mutazioni che inducono trasformazione blastica (es: una mutazione che causi iperespressione di cMyc o di p53, una trasformazione blastica \u00e8 il passaggio da una leucemia cronica ad una leucemia acuta ).\nTrattamento.\nDopo la diagnosi, quando la malattia si presenta in poche sedi linfonodali (stadio I o IIA) alla valutazione con TAC, PET o altre indagini di radiologia e BOM, la radioterapia pu\u00f2 essere una terapia adeguata.\nSe invece la patologia \u00e8 estesa (stadio IIIA e IVA), ma asintomatica e con ridotto carico di malattia, \u00e8 possibile che, prima di una terapia attiva, il paziente sia solo mantenuto in osservazione clinica.\nAll'inizio, l'indicazione di una terapia \u00e8 connessa alla presenza di sintomi legati alla malattia.\nPer il trattamento del linfoma follicolare, le linee guida internazionali prevedono (dal 2010) l'utilizzo in prima linea di rituximab (anticorpo monoclonale anti-CD20 che colpisce questa molecola presente sulle cellule del linfoma) in associazione a chemioterapia (schemi CHOP, CVP o Bendamustina).\nAltri trattamenti efficaci, da riservare per\u00f2 a casi pi\u00f9 particolari, sono l'associazione Rituximab-chlorambucile o Rituximab non associato a chemioterapia\u201d.\nPer ridurre il rischio di recidiva della malattia, nei pazienti che ottengono una risposta alla terapia \u00e8 possibile proseguire con somministrazioni di rituximab ogni 2 mesi per 2 anni (terapia di mantenimento).\nFatta eccezione per una patologia localizzata, curabile via irradiazione, la malattia \u00e8 vista come incurabile, tuttavia le recenti terapie hanno cambiato sostanzialmente la storia naturale della malattia consentendo un'ottima sopravvivenza libera da malattia nella maggioranza dei casi.\nIl trapianto di midollo pu\u00f2 essere curativo, ma la mortalit\u00e0 nell'ambito di questa procedura \u00e8 troppo alta per renderla un'opzione da utilizzare in prima linea. Solo una volta esaurite le opzioni di prima linea si procede quindi ad autotrapianto di cellule staminali e, in seconda battuta, a trapianto allogenico (da donatore).\nVi sono un gran numero di studi clinici recenti e attuali per questo tipo di linfoma.\nPrognosi.\nLa sopravvivenza mediana \u00e8 di circa 10 anni, ma la gamma \u00e8 ampia, da meno di un anno a pi\u00f9 di 20 anni. Alcuni pazienti possono non necessitare mai di trattamento. Il tasso di sopravvivenza globale a 5 anni \u00e8 del 72-77%."}
{"id": "1999353", "revid": "212078", "url": "https://it.wikipedia.org/wiki?curid=1999353", "title": "Chi ha sparato al Signor Burns", "text": ""}
{"id": "1999355", "revid": "322321", "url": "https://it.wikipedia.org/wiki?curid=1999355", "title": "Aquilonia (Italia)", "text": "Aquilonia (\"Carbonara\" fino al 1863) \u00e8 un comune italiano di abitanti della provincia di Avellino in Campania.\nStoria.\nLa cittadina ha cambiato nome pi\u00f9 volte durante la sua storia. Di origine medievale, si chiamava \"Carbonara\", forse non, come la vulgata riferisce, per via dell'attivit\u00e0 principale degli abitanti che sarebbe stata la produzione del carbone vegetale, ma probabilmente per la presenza nel suo territorio di particolari pietre che contenevano petrolio e che bruciavano con fiamma viva come carboni. Ancora oggi tali minerali si trovano nella contrada detta \"Sassano\".\nAssunse il nome di \"Aquilonia\" dopo l'Unit\u00e0 d'Italia, nel 1861, per volont\u00e0 politica dell'amministrazione liberale del tempo. Nel 1860, infatti, il paese di Carbonara conobbe una cruenta sommossa popolare filoborbonica contro l'Unit\u00e0 italiana che culmin\u00f2 con l'uccisione di nove persone e nel 1861 venne conquistata dai briganti di Carmine Crocco. Per cancellare la macchia antiunitaria della storia del piccolo centro irpino, si chiese e si ottenne di cambiare nome al paese. Il centro assunse allora quello di \"Aquilonia\" in omaggio alla tradizione erudita locale che, sulla base di alcune ipotesi del XVI secolo, identificava con il piccolo centro di Carbonara l'antica citt\u00e0 dei Sanniti che oppose l'ultima resistenza all'espansione romana nel Sud Italia, citata da Tito Livio nella sua opera. Una recente iniziativa degli amministratori ha ricordato il nome originario e storico del paese facendo inserire nello stemma civico la scritta \"Olim mihi fuit nomen Carbonara\".\nDopo il terremoto del Vulture del 23 luglio 1930, il paese \u00e8 stato completamente ricostruito in un luogo pi\u00f9 alto rispetto alla locazione originale. Il vecchio centro abitato \u00e8 stato definitivamente abbandonato nel dopoguerra. Oggi restano poche rovine, oggetto di studio e di recupero.\nDi grande interesse \u00e8 la visita al locale Museo etnografico \"Beniamino Tartaglia\", che raccoglie migliaia di oggetti della millenaria civilt\u00e0 contadina dell'Appennino, organizzati in un percorso espositivo che ricostruisce tutti gli ambienti domestici e di lavoro.\nMonumenti e luoghi d'interesse.\nIl parco archeologico, con i resti della vecchia Carbonara, memoria storica di tutti gli Aquiloniesi, presenta intatto l'originario tracciato urbano; all'interno del parco vi \u00e8 il Museo delle citt\u00e0 itineranti, a formare un tutt'uno nel percorso culturale che la locale Associazione per la Gestione del Museo Etnografico \"Beniamino Tartaglia\" offre al visitatore.\nNelle sue vicinanze \u00e8 situata l'Abbazia di san Vito, di et\u00e0 altomedievale. Nei pressi dell'abbazia troneggia una quercia plurisecolare detta \"quercia di san Vito\", uno degli alberi monumentali della Regione Campania.\nDi notevole interesse naturalistico, a circa 3\u00a0km dal centro abitato, vi \u00e8 il lago artificiale Aquilaverde, creato dalla diga San Pietro, cos\u00ec chiamato perch\u00e9 compreso nei territori di Aquilonia, Monteverde e Lacedonia. Importanti la flora e la fauna tipicamente acquatica nonch\u00e9 una ricca variet\u00e0 di pesci d'acqua dolce: trote, persici, cavedani, alborelle, anguille.\nFontane.\nAquilonia come tanti paesi dell'Irpinia \u00e8 ricca di acqua in particolare di fontane e lavatoi che servivano non solo per lavare durante i periodi dell'anno (Lana - Indumenti) ma anche per abbeveratoi dei greggi in cui pascolavano sul territorio Aquiloniese.\nSociet\u00e0.\nEtnie e minoranze straniere.\nAl 31 dicembre 2018 risultano residenti sul territorio comunale 59 cittadini stranieri.\nEconomia.\nAgricoltura.\nNel territorio di Aquilonia viene prevalentemente coltivato il grano, anche in variet\u00e0 antiche come il Senatore Cappelli. Viene prodotto Vino, Orzo, Mais e Zucca (trasformate secondo una particolare procedura in quelle che in dialetto sono chiamate \"curr\u00e9sce re cuc\u00f3zza\")\nLa pastorizia \u00e8 un'altra delle risorse del territorio (ovini - suini - bovini), si producono prodotto lattiero - caseari (mozzarelle - caciocavalli - nodini). Vengono prodotti inoltre salumi Salsiccia - Sopressata e Olio di oliva.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alta Irpinia."}
{"id": "1999358", "revid": "126000429", "url": "https://it.wikipedia.org/wiki?curid=1999358", "title": "Alice in Wonderland (film 2010)", "text": "Alice in Wonderland \u00e8 un film dark fantasy del 2010 diretto e co-prodotto da Tim Burton.\nProdotto da Walt Disney Pictures e distribuito da Walt Disney Studios Motion Pictures, il film \u00e8 scritto da Linda Woolverton e basato sull'omonimo romanzo di Lewis Carroll e dell'omonimo film del 1951 (13\u00b0 classico Disney), di cui si pu\u00f2 considerare un sequel. Tra gli interpreti principali del film figurano Johnny Depp, Mia Wasikowska, Anne Hathaway, Helena Bonham Carter e Crispin Glover. Il film mescola tecnologie visive e di fotografia tra live action e motion capture.\nElogiato per gli effetti speciali, la colonna sonora e l'interpretazione del cast, il film ha ottenuto tre candidature agli Oscar 2011, vincendone due (migliori costumi e miglior scenografia).\nUn sequel, \"Alice attraverso lo specchio,\" \u00e8 stato distribuito nel 2016.\nTrama.\nAlice, ormai diciannovenne, non ricorda pi\u00f9 nulla delle sue avventure nel Paese delle Meraviglie anche se continua a fare sogni sulle esperienze di 13 anni prima. Dopo la morte dell'amato padre, Alice partecipa ad una festa il cui vero scopo \u00e8 quello di farle avere la proposta di matrimonio del giovane lord inglese Hamish Ascot. Sconcertata davanti alle centinaia di persone che la fissano in attesa della sua risposta, Alice scappa e insegue fin dentro al bosco Bianconiglio, il celeberrimo coniglio bianco che aveva gi\u00e0 conosciuto in precedenza. Bianconiglio si getta in una grande buca nel terreno ai piedi di un piccolo arbusto: incuriosita, vi si sporge perdendo l'equilibrio e finendoci dentro.\nAlice si ritrova in un'ampia stanza dove giungono delle voci. Per passare attraverso una piccola porta, \u00e8 costretta a bere una fialetta con su scritto \"Bevimi\" che la fa rimpicciolire anche se, avendo dimenticato di prendere la chiave sul tavolino, deve momentaneamente ritornare grande mangiando un pezzo di torta con su scritto \"Mangiami\". Uscita dalla minuscola porta, si ritrova in un giardino dove ci sono il Bianconiglio, il Ghiro, il Dodo, Pancopinco e Pincopanco che usano il termine \"Sottomondo\" per riferirsi al Paese delle Meraviglie e che parlano di Alice come di una salvatrice anche se alcuni di essi dubitano che si tratti della \"giusta Alice\".\nPresi dal dubbio, il gruppo si reca dal Brucaliffo che \u00e8 in possesso dell'Oraculum, una pergamena magica capace di illustrare gli avvenimenti futuri, la quale evidenzia come il destino di Alice sia quello di uccidere, nel Giorno Gioiglorioso, il Ciciarampa, un mostro sanguinario simile a un drago al servizio della Regina Rossa. Ma anche il bruco sospetta che la ragazza \"prelevata\" dal Bianconiglio non sia la vera Alice.\nDi tutto ci\u00f2 la ragazza capisce sempre meno, quando, improvvisamente, vengono aggrediti dal Grafobrancio, condotto da alcuni soldati, capeggiati dal fante della regina Ilosovic Stayne, che intanto cercano di catturare il gruppo. Alice rimane paralizzata davanti alla bestia, ma, nel mentre, il Ghiro distrae il Grafobrancio cavandogli l'occhio, permettendo alla ragazza di fuggire con Pancopinco e Pincopanco. I gemelli vengono per\u00f2 catturati dall'uccello Ciciaci\u00e0 e Alice rimane da sola, continuando a correre.\nNel frattempo, nel suo castello, la perfida Regina Rossa, accusato uno dei suoi schiavi di aver rubato tre crostate, gli fa tagliare la testa. Stayne entra nella stanza e le d\u00e0 l'Oraculum. La Regina Rossa, infuriata dal fatto che il Ciciarampa sarebbe stato ucciso da \"Alice\", incarica il suo fido servitore di trovare la ragazza.\nAlice sta ancora scappando quando incontra nella foresta lo Stregatto, che dopo averla riconosciuta la conduce nel giardino del Cappellaio Matto e del Leprotto Marzolino. Vengono per\u00f2 tutti catturati (tranne lo Stregatto) dalle forze della Regina Rossa, ma il Cappellaio riesce a salvare la ragazza in tempo rimpicciolendola e lanciandola via con il suo cappello.\nAlice, allora, raggiunge il castello della Regina Rossa per liberare il Cappellaio, e, mangiando dell'avanzata torta \"tortins\u00f9\", cresce alta due metri e viene accolta per un periodo al castello (sotto il nome di \"Ehm\", causato da un equivoco): qui ha modo di restituire l'occhio al Grafobrancio, domandolo, e di prelevare la chiave dal collo della bestia per aprire una cassa in cui \u00e8 custodita la Spada Bigralace, che avrebbe ucciso il Ciciarampa. In seguito, scoperta, Alice scappa in groppa al Grafobrancio per recarsi al castello della Regina Bianca, la sorella buona della perfida Regina Rossa, con la spada e l'Oraculum. Qui scopre il significato del vero amore e si rende conto che dovr\u00e0 combattere la Regina Rossa e le sue carte di cuori e uccidere il Ciciarampa per liberare il Paese delle Meraviglie dalla tirannia.\nDurante l'esecuzione del Cappellaio e del Ghiro al castello (scoperti come traditori), il Cappellaio riesce a liberarsi grazie all'aiuto dello Stregatto e a sollevare una prima ribellione del popolo nei confronti della Regina Rossa. Il Cappellaio e gli altri protagonisti buoni di Sottomondo riescono a raggiungere il castello della Regina Bianca. Mentre si preparano per la battaglia, il Brucaliffo s'imbozzola prima di far finalmente comprendere ad Alice di essere la prescelta, e le dice che forse si sarebbero rincontrati.\nGiunti al Giorno Gioiglorioso, lo scontro finale avviene sopra una gigantesca piattaforma dal pavimento che ricorda una scacchiera: da una parte vi \u00e8 lo schieramento della Regina Bianca, con le sue pedine degli scacchi bianchi e il Grafobrancio, mentre dalla parte opposta, in egual numero, c'\u00e8 l'esercito di carte di cuori della Regina Rossa. La sfida tra Alice e il Ciciarampa ha dunque inizio e si conclude con la vittoria della ragazza, che uccide il mostro decapitandolo con la spada, mentre il Cappellaio Matto sottomette Stayne e l'Uccello Ciciaci\u00e0 viene ucciso. La Regina Rossa, in seguito alla ribellione dei suoi soldati, perde quindi la corona che va alla Regina Bianca, la quale ordina l'esilio eterno per la sorella malvagia in compagnia del disperato fante che cerca inutilmente di ucciderla.\nAlla fine della lotta, Alice decide di tornare a casa e di rifiutare la proposta di matrimonio di Hamish, il cui padre, impressionato, decide di prenderla come apprendista per la sua compagnia, alla ricerca di nuove rotte commerciali per la Cina. Nell'ultima scena, Alice \u00e8 a bordo della nave, pronta a partire quando una farfalla blu le si posa sulla spalla. Alice la riconosce come il Brucaliffo, la saluta e questa vola via.\nProduzione.\nIl produttore Joe Roth ha messo in studio una trasposizione da \"Le avventure di Alice nel Paese delle Meraviglie\" dall'aprile 2007, con Linda Woolverton per scrivere la sceneggiatura.\nIn novembre, la Walt Disney Pictures stipula un contratto con Tim Burton per la sua partecipazione come regista in due film in tecnologia Disney Digital 3-D, la rivisitazione di \"Frankenweenie\" e \"Alice\". Al progetto vengono successivamente avvicinate le sorelle Todd e Richard Zanuck come produttori.\nIl 1\u00ba dicembre \u00e8 stata avviata la pre-produzione, ed \u00e8 stato confermato che le riprese sarebbero cominciate a gennaio per terminare a maggio.\nIl 22 febbraio 2008, la Disney ha fissato il 15 marzo 2010 come data di release statunitense, confermando che il film verr\u00e0 distribuito in sale con proiettori in digitale 3D. Il giorno seguente, \u00e8 stata annunciata l'assunzione di Chris Lebenzon come montatore; mentre \u00e8 stato dichiarato che la Woolverton \u00e8 in procinto di terminare la sceneggiatura.\n\u00c8 stato confermato durante l'ottobre 2008 che la sceneggiatura scritta dalla Woolverton \u00e8 ispirata sia a \"Le avventure di Alice nel Paese delle Meraviglie\" che a \"Attraverso lo specchio e quel che Alice vi trov\u00f2\", altro classico di Carroll che segue i fatti del primo libro.\nA fine del mese, accompagnato dall'annuncio di nuove entrate nel cast artistico, il compositore Danny Elfman ha confermato il suo coinvolgimento per la realizzazione della colonna sonora; la notizia non \u00e8 stata per\u00f2 accolta con sorpresa, infatti l'uomo ha collaborato con Burton gi\u00e0 numerose volte.\nRiprese.\nCome programmato a met\u00e0 novembre, le riprese sarebbero dovute iniziare nel primo quarto del 2008, per una release cinematografica a Natale 2009.\nLe riprese erano inizialmente fissate per iniziare durante maggio ma sono poi state posticipate al 1\u00ba settembre 2008 a Plymouth, dove sono continuate sino al 14 ottobre. Per ricreare l'ambiente del romanzo, sono stati costruiti interi quartieri su stile e forma dell'et\u00e0 vittoriana. A met\u00e0 settembre, la seconda unit\u00e0 di riprese si \u00e8 spostata a Torpoint, dove ha filmato molte sequenze all'interno della \"Anthony House\". Gli ultimi scenari sono stati ripresi a Londra, in appositi teatri di posa.\nIn contemporanea alle riprese dal vivo, ai primi di ottobre una parte del cast si \u00e8 spostata ai Culver Studios (California) per iniziare a filmare le sequenze in grafica computerizzata, motion capture e tridimensionale e riprese live action aggiuntive.\nTra gli interpreti che per primi si sono spostati in California vi \u00e8 Johnny Depp, che ricopre il ruolo del Cappellaio Matto e per il cui personaggio ha svolto unicamente riprese in un green screen appositamente costituito nel set; un reportage dagli studi ha comunicato che Burton ha voluto ricoperta l'intera aula con inquadrature a tre dimensioni stereoscopiche e telecamere per il motion capture.\nPost-produzione.\nLa Sony Pictures ImageWorks ha concorso al progetto per produrre gli effetti visivi. Finite le riprese dal vivo, molte sequenze sono state rieditate in performance capture, tecnica con la quale gli attori possono impersonare personaggi animati in modo fotorealistico (come fatto per \"La leggenda di Beowulf\").\nDurante la post-produzione le scene girate in tecnica tradizionale sono state convertite in tridimensionale; un processo chiarito come una strategia per risparmiare denaro cos\u00ec da rientrare nel bilancio, e per ottenere maggiore controllo nel montaggio e nella conversione del materiale.\nColonna sonora.\nLa colonna sonora originale del film \u00e8 stata composta da Danny Elfman:\nOltre alla colonna sonora di Elfman \u00e8 uscito un album dal titolo \"Almost Alice\", composto da canzoni ispirate dal film, fanno parte di questo numerosi brani eseguiti da vari artisti contemporanei e di alto livello discografico fra cui spiccano Robert Smith (The Cure) e Avril Lavigne. Al loro fianco si trovano anche i Tokio Hotel, Kerli, i Franz Ferdinand, Mark Hoppus (Blink-182, +44), Pete Wentz (Fall Out Boy), gli Shinedown, i Plain White T's, i The All-American Rejects e i Metro Station. L'unica traccia di questo album presente nel film \u00e8 \"Alice\" di Avril Lavigne.\nPromozione.\nBurton ha premesso in una conferenza stampa tenutasi l'11 dicembre 2007, di essere intenzionato a rappresentare interamente la sacralit\u00e0 della storia e di renderla in tutto e per tutto conforme all'opera di Carroll, cosa che a suo dire non \u00e8 mai riuscita nei precedenti film a esso ispirati.\nDistribuzione.\nIl film \u00e8 stato distribuito in tutto il mondo tra il 3 e il 5 marzo 2010. L'Italia, assieme a Svezia ed Egitto, \u00e8 stato uno dei primi paesi in cui il film \u00e8 distribuito, ovvero il 3 marzo 2010. Dal giorno successivo \u00e8 stato distribuito in gran parte del mondo, solo in Gran Bretagna e Stati Uniti il film \u00e8 uscito nelle sale il 5 marzo 2010.\nLa MPAA ha imposto la \"parental guidance\" (PG) per la visione di questo film da parte del pubblico pi\u00f9 giovane a causa della presenza di \u00abinquietanti immagini, con situazioni di azione e violenza, per di pi\u00f9 vi \u00e8 un bruco che fuma\u00bb.\nEdizione italiana.\nLa direzione del doppiaggio \u00e8 a cura di Rodolfo Bianchi, su dialoghi di Valerio Piccolo, per conto della Dubbing Brothers Int. Italia.\nAccoglienza.\nCritica.\nIl film \u00e8 stato accolto da recensioni miste da parte della critica. Sul sito Rotten Tomatoes detiene il 52% delle recensioni professionali positive, basato su 265 recensioni e con un voto medio del 5.7/10. Su Metacritic il film ha un punteggio di 53/100, basato sul parere di 38 critici.\nIncassi.\nCon un budget stimato in , il film ha incassato nella prima settimana di programmazione negli Stati Uniti \u00a0$, mentre in Italia ha incassato , di cui \u00a0\u20ac nel primo giorno di programmazione. Con un incasso totale di \u00a0$ nel mondo, si piazza al 43\u00ba posto nella classifica dei film con maggiori incassi nella storia del cinema.\nTrasposizioni videoludiche.\nIl 23 luglio 2009 la Disney Interactive Studios annunci\u00f2, per il 2 marzo 2010, la pubblicazione in America di un videogioco basato sul film, per le Console Nintendo Wii Nintendo DS e Windows PC, la cui colonna sonora \u00e8 stata composta da Richard Jaques, una figura non nuova nel campo del componimento musicale per videogiochi. La versione dimostrativa per l'iPhone e l'iPod touch \u00e8 stata diffusa nell'Apple store statunitense il 3 febbraio 2010. La versione completa \u00e8 stata pubblicata il 28 febbraio 2010 al prezzo di circa 5$.\nSequel.\nIl seguito, intitolato \"Alice attraverso lo specchio\" (\"Alice Through the Looking Glass\"), uscito il 25 maggio 2016 in Italia e il 27 maggio negli Stati Uniti, comprende di nuovo nel cast Johnny Depp nei panni del Cappellaio Matto e Mia Wasikowska in quelli di Alice.\nIl primo teaser trailer del film \u00e8 stato diffuso il 1\u00ba novembre 2015, col titolo \"It's Time to Go Back\"; il giorno seguente, 2 novembre, viene diffuso un secondo teaser dal titolo \"It's About Time\"; il 3 novembre ne viene diffuso un terzo, dal titolo \"Time Is Not On Your Side\" ed infine l'ultimo teaser viene diffuso il 4 novembre, col titolo \"Times Has Come\". Il primo trailer esteso arriva invece il 5 novembre, seguito subito da quello italiano col titolo tradotto in \"Alice attraverso lo specchio\"."}
{"id": "1999362", "revid": "54253", "url": "https://it.wikipedia.org/wiki?curid=1999362", "title": "La sincronicit\u00e0", "text": ""}
{"id": "1999363", "revid": "1543377", "url": "https://it.wikipedia.org/wiki?curid=1999363", "title": "Chi ha sparato al signor Burns?", "text": "Chi ha sparato al signor Burns? (\"Who Shot Mr. Burns?\") \u00e8 un popolare episodio in due parti della serie animata \"I Simpson\". La prima puntata costituisce il finale della sesta stagione ed \u00e8 andata in onda per la prima volta il 21 maggio 1995 negli Stati Uniti sul canale televisivo Fox, e in Italia su Canale 5 il 23 marzo 1996, mentre la seconda puntata \u00e8 il primo episodio della settima ed \u00e8 stata trasmessa originariamente il 17 settembre 1995 negli Stati Uniti, e il 30 marzo 1996 in Italia.\nIl doppio episodio \u00e8 incentrato sul personaggio di Montgomery Burns, ricco magnate e proprietario della centrale nucleare di Springfield. Dopo aver sottratto alla citt\u00e0 un giacimento di petrolio e oscurato il sole su Springfield, Burns viene ferito con arma da fuoco da mano ignota. Nel corso delle indagini condotte dalla polizia, i maggiori sospettati si riveleranno essere Waylon Smithers e Homer Simpson.\nEntrambe le puntate furono scritte da Bill Oakley e Josh Weinstein; la prima parte fu diretta da Jeffrey Lynch, mentre la seconda da Wes Archer. Il musicista Tito Puente appare come guest star nel ruolo di se stesso.\n\"Chi ha sparato al signor Burns?\" fu concepito dal creatore della serie Matt Groening e lo staff degli scrittori decise di trasformarla in un giallo deduttivo in due parti. La prima parte contiene diversi indizi sull'identit\u00e0 del colpevole in quanto i realizzatori volevano che gli spettatori pi\u00f9 attenti potessero trovare la soluzione. Nei mesi successivi alla messa in onda della prima parte, che termina con un cliffhanger, si scaten\u00f2 una vera frenesia tra gli appassionati e non, tanto che giornali e televisioni parlarono dell'evento come il mistero del decennio. Il titolo dell'episodio e l'idea di base costituisce una parodia della puntata \"Chi ha sparato a J.R.?\" della serie televisiva \"Dallas\". L'episodio \u00e8 riconosciuto per essere l'unico in cui il Signor Burns dimostra il lato pi\u00f9 infame della sua persona.\nTrama.\nPrima parte.\nSotterrando il cadavere di \"Super Fusto\", il topino della quarta elementare, il giardiniere Willie scopre un pozzo di petrolio sotto la scuola elementare. Con i soldi che deriveranno dalla vendita del petrolio, il Preside Skinner e il Sovrintendente Chalmers approvano diverse richieste fatte da insegnanti e alunni, tra cui quella di Lisa di dedicare pi\u00f9 spazio alla musica, introducendo come insegnante Tito Puente. Intanto, al lavoro, Homer \u00e8 demotivato dal fatto che il Signor Burns non ricordi mai il suo nome, nonostante egli lavori alla centrale da pi\u00f9 di dieci anni. Lo stesso Burns ha messo gli occhi sul petrolio della scuola e riesce a impossessarsene intercettando il pozzo con una trivellazione sotterranea. La scuola perde cos\u00ec tutti i soldi e Skinner \u00e8 costretto ad eliminare il corso di musica e a licenziare Willie, che se ne va minacciando Burns e Waylon Smithers di morte.\nNel frattempo, la forte trivellazione causa ingenti danni alla citt\u00e0: la casa di riposo crolla e Nonno Simpson \u00e8 costretto a trasferirsi dal figlio; la casetta sull'albero di Bart viene distrutta e il Piccolo aiutante di Babbo Natale subisce diverse fratture; il bar di Boe viene chiuso a causa di una fuoriuscita di gas, lasciando senza un lavoro Boe e senza una fissa dimora Barney. Tuttavia Burns, non contento dei ricavi ottenuti con il petrolio, decide di attuare un piano per incrementare maggiormente i guadagni: oscurare il Sole in modo che l'elettricit\u00e0 rimanga l'unica fonte di luce e calore. Smithers cerca di impedirglielo e perci\u00f2 viene licenziato, cadendo in un forte stato di depressione. Homer, dopo vani tentativi di far conoscere a Burns il suo nome, decide di recarsi di nascosto nel suo ufficio scrivendolo sulla parete; Burns lo sorprende e quando gli chiede chi \u00e8, Homer impazzisce strattonando il capo e urlandogli il suo nome, senza che per\u00f2 Burns riesca a capire ci\u00f2 che Homer gli dice. Quest'ultimo viene immediatamente buttato fuori dalle forze armate del miliardario e giura di ucciderlo per vendetta.\nA casa, Bart nota che il nonno possiede una pistola, ma Marge la sequestra e la nasconde in giardino. Intanto, in comune viene indetta un'assemblea cittadina per impedire a Burns di oscurare Springfield; la maggior parte dei cittadini si presenta all'assemblea con un'arma in mano. Ma quando Burns arriva, nessuno ha il coraggio di sparargli e cos\u00ec egli attiva l'enorme scudo che condanna la citt\u00e0 al buio eterno.\nI cittadini si disperdono, mentre Burns inizia a saltellare per la gioia. All'improvviso si sente uno sparo e poco dopo Burns si accascia sulla meridiana del municipio, gravemente ferito e privo di coscienza mentre indica con le mani le lettere W (ovest) e S (sud). Gli abitanti si avvicinano all'uomo per capire cosa sia successo e chi possa avergli sparato. Potrebbe essere stato chiunque, dato che tutti in citt\u00e0 avrebbero avuto un buon motivo per ucciderlo. Tocca a Clancy Winchester e ai suoi uomini risolvere il caso.\nSeconda parte.\nMentre Burns viene ricoverato in ospedale ed entra in coma, il commissario Winchester, accompagnato dai fedeli Eddie e Lou, inizia le indagini. I massimi sospetti sono su Smithers, scomparso improvvisamente dopo la riunione, che aveva il movente pi\u00f9 valido, essendo il lavoro il suo scopo di vita. Proprio Smithers confessa che, dopo la riunione, ubriaco, si era imbattuto in uno strano individuo e gli aveva sparato. Il caso sembra gi\u00e0 chiuso, ma Telespalla Mel fa notare che Smithers non pu\u00f2 essere il colpevole poich\u00e9 dopo il suo arresto aveva fatto la stessa battuta apparsa nel programma \"Scusate le mie frecciate\", trasmesso alle 15:00, ora del crimine. Smithers viene rilasciato, e si scopre che in realt\u00e0 aveva sparato alla gamba di legno di Jasper. Homer e altri cittadini riescono nel frattempo ad abbattere lo scudo che li teneva nel buio perenne, facendolo schiantare sulla vicina Shelbyville.\nLisa decide di aiutare il commissario stilando una lista dei maggiori sospettati, ovvero Willie, Skinner, Boe, Barney e Tito Puente, ma dopo averli interrogati ciascuno di essi risulta innocente. La polizia sembra brancolare nel buio, finch\u00e9 Winchester non ha un sogno rivelatore, in cui Lisa gli consiglia di analizzare gli abiti di Burns. Sulla giacca viene trovato un ciglio con il DNA Simpson. Nello stesso momento, Burns esce dal coma e inizia a ripetere il nome di Homer Simpson. La polizia fa irruzione in casa Simpson, vengono rilevate le impronte digitali di Homer e viene trovata la pistola che ha colpito Burns nella sua macchina. Homer viene arrestato e fatto salire su un furgone per essere portato in carcere. Durante il tragitto il commissario decide di fermarsi al drive-in del Krusty Burger, ma poich\u00e9 il furgone non passa sotto il tettuccio, esso si ribalta permettendo a Homer di fuggire. Smithers mette una taglia sulla cattura di Homer, che nel frattempo si \u00e8 recato all'ospedale dove \u00e8 ricoverato Burns.\nHomer, travestitosi da medico, entra nella camera di Burns e inizia a minacciarlo di rivelare la verit\u00e0. Il magnate riacquista improvvisamente le sue piene capacit\u00e0 mentali e spiega alla cittadinanza che Homer \u00e8 innocente e che a sparargli \u00e8 stata invece Maggie Simpson. Dopo la riunione era passato davanti alla macchina dei Simpson e aveva visto Maggie con un leccalecca nelle mani. Egli aveva cercato di strapparglielo, ma la pistola che aveva con s\u00e9 era caduta nelle mani della piccola ed era partito un colpo. Lisa suggerisce che la W e la S sulla meridiana, inizialmente interpretate come un'accusa nei confronti di Smithers, andassero lette dal punto di vista che ne aveva Burns, trasformando la W in una M, ad indicare appunto Maggie. Tale ipotesi viene negata dallo stesso Burns, che afferma di non aver lasciato quell'indizio volontariamente. L'anziano milionario chiede che sia fatta giustizia, ma Winchester archivia il caso, sostenendo che si \u00e8 trattato di un gesto accidentale compiuto da una bambina piccola e che nessuna corte giudiziaria l'accuserebbe per questo, a parte forse nel Texas. Prima dei titoli di coda Maggie socchiude gli occhi battendo il ciuccio facendo il rumore di una pistola che spara, come a suggerire l'intenzionalit\u00e0 della sua azione.\nProduzione.\nL'idea originale per l'episodio fu concepita da Matt Groening, che desiderava una storia in cui il personaggio di Burns fosse ferito da un'arma da fuoco. Il team di scrittori decise di fare un episodio in due parti, con un mistero che sarebbe stato utilizzato per creare un concorso.\nInizialmente, Oakley e Weinstein scelsero Barney Gumble come colpevole in quanto se il personaggio fosse andato in carcere avrebbe cambiato le dinamiche dello show. Mirkin sugger\u00ec Maggie perch\u00e9 la considerava una scelta pi\u00f9 buffa e voleva che il colpevole fosse un membro della famiglia Simpson. Oakley e Weinstein erano titubanti sulla scelta di Maggie e fu deciso che l'episodio sarebbe terminato con Maggie che si guardava intorno, sospettosa, come a suggerire che l'evento non fosse stato del tutto accidentale.\nI produttori tennero segreta l'identit\u00e0 del colpevole fino all'ultimo, tanto che l'unico animatore a saperla era David Silverman, mentre la lettura del copione da parte degli attori durante la pre-produzione si ferm\u00f2 al secondo atto. Nemmeno Wes Archer, regista della seconda parte, era a conoscenza del finale. Lui e Silverman lavorarono all'ultimo atto soltanto tre settimane prima della messa in onda, affidando piccoli frammenti di animazione ad artisti diversi.\nNell'episodio compaiono Tito Puente e la sua banda di latin jazz, con la canzone \"Se\u00f1or Burns\". Oakley e Weinstein inserirono l'apparizione di Puente in quanto Groening ne era un fan. Non conoscendo il musicista, i due pensarono che fosse un cantante e che fosse lui a interpretare il brano. Il testo fu allora cantato da un membro della band di Puente. La band ha poi contribuito arrangiando il tema dei titoli di coda della serie in versione latina.\nLa seconda parte fu inoltre velocizzata del 10% a causa della quantit\u00e0 di eventi che accadono al suo interno e questo rese la puntata molto pi\u00f9 rapida e con un ritmo incalzante rispetto al resto degli episodi.\nScene eliminate.\nIn fase di montaggio furono eliminate soltanto due scene, fatto non inusuale nello show, le cui puntate vengono spesso private di svariate scene per motivi di tempo. Anche in questo caso i tagli furono dovuti alla lunghezza dell'episodio o alla ripetitivit\u00e0 di una gag.\nNella prima parte, Homer, dopo aver ricevuto il biglietto di ringraziamenti di Burns, senza esservi menzionato, lancia una serie di imprecazioni. Nel frammento eliminato le imprecazioni vengono sentite fino alla casa di riposo. Homer, infatti, riceve una telefonata dal padre, che domanda se sia stato lui a imprecare. L'altra scena eliminata \u00e8 presente nella seconda puntata. Poco dopo l'arresto, Homer, nel furgone della polizia, medita sull'accaduto: non ricorda di aver sparato, ma nemmeno esclude la cosa. Il suo cervello, nel frattempo, lo informa che lui e un altro paio di organi hanno intenzione di scagionarlo.\nQuando la seconda parte fu replicata dalle emittenti locali, le scene in cui Winchester libera il Dr. Colossus credendolo il colpevole e quella in cui Shelbyville viene schiacciata dallo scudo sono state tagliate per accorciare la durata dell'episodio.\nFinali alternativi.\nPer depistare lo staff che lavorava all'episodio e i giornali in cerca della notizia prima della messa in onda, lo showrunner David Mirkin scrisse \u00abdiversi finali davvero tremendi\u00bb, in cui svariati personaggi secondari (Apu, Boe, Barney, Tito e il piccolo aiutante di Babbo Natale) sparavano a Burns. In seguito Mirkin tent\u00f2 di farli trapelare a riviste come \"The Hollywood Reporter\", \"Variety\" e \"Entertainment Weekly\", ma nessuno volle pubblicarle in quanto ritenuto poco etico. Mirkin disse, in merito: \u00abSono stato sfortunato. Quella \u00e8 stata l'unica settimana in cui Hollywood si sentiva buona\u00bb.\nUno dei finali pi\u00f9 elaborati prevedeva che il colpevole fosse proprio Smithers, che avrebbe colpito il suo capo poco prima di sparare a Jasper. Le lettere W e S sarebbero state indicate dalla vittima come indizio, in quanto iniziali di Waylon Smithers. In conclusione Burns si sarebbe limitato a ridurgli lo stipendio del 5%. Le clip e il lungo finale alternativo sono stati mostrati ne \"Il 138\u00ba episodio spettacolare\".\nAccoglienza.\n\"Chi ha sparato al signor Burns?\" fu accolto positivamente dalla critica e dal pubblico, che premi\u00f2 il tentativo degli autori di creare un vero e proprio mistero, considerato il punto di forza dell'episodio, cos\u00ec come la soluzione del giallo, che lasci\u00f2 sorpresi gran parte degli spettatori.\nIl sito TV.com ha dato alle due parti un punteggio di 9.3 e 9.2, l'Internet Movie Database conferisce loro 9.0 e 9.2, mentre gli autori del libro \"I Can't Believe It's a Bigger and Better Updated Unofficial Simpsons Guide\", definiscono la prima parte \u00abUn superbo finale di stagione - e per di pi\u00f9 c'\u00e8 un genuino e reale mistero. Niente imbrogli, gli indizi ci sono tutti\u00bb.\nPoco dopo la sua messa in onda, \"TV Guide\" inser\u00ec \"Chi ha sparato al signor Burns?\" alla novantacinquesima posizione nella classifica dei cento momenti pi\u00f9 memorabili nella storia della televisione. Nel 2003, \"Entertainment Weekly\" pubblic\u00f2 una lista dei 25 migliori episodi della serie, posizionando \"Chi ha sparato al signor Burns?\" al venticinquesimo posto e definendolo il pi\u00f9 grande momento pop della serie: \u00abIl divertente omaggio in due parti a \"Dallas\" dimostra quanto ricco e auto-sufficiente sia diventato l'universo dei Simpson\u00bb, mentre \"The Daily Telegraph\" lo inser\u00ec tra i dieci migliori episodi della serie.\n\"Wizard\" inser\u00ec la prima parte al sesto posto nella lista dei venticinque miglior cliffhanger di sempre, criticando per\u00f2 la risoluzione del mistero: \u00abDopo mesi, il mistero fu rivelato e a sparare fu... la piccola Maggie! A volte \u00e8 meglio crearsi i propri finali, ragazzi\u00bb, mentre, nel 2008, \"Entertainment Weekly\" incluse \"Chi ha sparato al signor Burns? (prima parte)\" nella lista dei miglior finali di stagione di sempre.\nLa seconda parte, che, secondo il Nielsen Media Research, fu vista da pi\u00f9 di dodici milioni di spettatori, ottenendo il maggior numero di telespettatori del canale nella settimana in cui fu mandato in onda, fu nominata ai Premi Emmy 1996 con la canzone \"Se\u00f1or Burns\". La canzone, composta da Alf Clausen e scritta da Bill Oakley &amp; Josh Weinstein, ottenne una candidatura per \"Outstanding Individual Achievement in Music and Lyrics\". Tito Puente raggiunse il diciannovesimo posto nella classifica delle venticinque migliori guest star, secondo il sito AOL e il ventiduesimo in quella di \"IGN.com\". Lo stesso sito ha inoltre inserito l'episodio alla nona posizione nella lista delle dieci migliori puntate della serie.\nPromozione.\nLa campagna promozionale per l'episodio, in particolare per la seconda parte, fu intensificata non solo per la particolarit\u00e0 dell'evento, ma anche perch\u00e9 la seconda puntata costituiva l'inizio della nuova stagione televisiva. Furono pubblicate svariate immagini e manifesti, mentre importanti riviste televisive, come \"TV Guide\", dedicarono la loro copertina alla serie durante i mesi estivi, ritraenti Burns e i cittadini di Springfield. Infine, diversi spot televisivi furono mandati in onda, in abbinamento al concorso omonimo.\n\"La lotteria del mistero\".\nNell'estate del 1995 la Fox band\u00ec un concorso, \"The Simpsons Mystery Sweepstakes\", per indovinare il colpevole, attraverso un numero di telefono. Il premio per il vincitore era quello di essere animato all'interno di un futuro episodio.\nTuttavia, il regolamento prevedeva che venisse trovato un vincitore in un campione di mille chiamate: nessuna di queste mille persone aveva indovinato e il produttore dello show, Dave Mirkin, chiese di fare un altro campione di mille partecipanti, non previsto dal regolamento. Fu quindi dichiarato vincitore un partecipante estratto casualmente, che, di fatto, non aveva indovinato e al quale fu dato un premio in denaro, invece che animarlo all'interno dello show.\nCi fu per\u00f2 qualcuno che cap\u00ec l'identit\u00e0 del colpevole. Soltanto un'ora dopo la messa in onda della prima parte, un giovane studente universitario riusc\u00ec a trovare la soluzione e la scrisse su uno dei primi gruppi di ascolto su internet, \"alt.simpson.com\". Non potendo rivelare nulla, a causa delle norme del regolamento, Mirkin aspett\u00f2 la fine del concorso per rintracciare il giovane e complimentarsi con lui, ma l'indirizzo internet dal quale lo studente aveva scritto non esisteva pi\u00f9. Il produttore tent\u00f2 di contattarlo, in occasione della registrazione del commento audio all'episodio, ma non riusc\u00ec a rintracciarlo. Nel commento, si compliment\u00f2 con il giovane per aver indovinato il colpevole e scherz\u00f2 sul fatto che da quel momento si sarebbero palesati centinaia di fan che avrebbero affermato di essere quel ragazzo.\nIl sito internet dedicato alla gara, \"Springfield.com\", ottenne cinquecentomila visite, in un periodo in cui internet non era ancora popolare e conosciuto da molti. Fu il primo concorso a unire elementi presi dalla televisione a Internet.\n\"Springfield's Most Wanted\".\nPrima della messa in onda della seconda parte di \"Chi ha sparato al signor Burns?\" fu trasmesso lo speciale televisivo \"Springfield's Most Wanted\", una parodia del programma \"America's Most Wanted\", in cui si danno informazioni su criminali per aiutare le ricerche delle autorit\u00e0, condotto da John Walsh. Presentato dallo stesso Walsh, lo speciale ricalcava la trasmissione, dando informazioni sui possibili colpevoli, identificando i sospettati e mostrando vari indizi. Furono chiamati in causa psicologi e avvocati (in realt\u00e0 attori, come Dennis Franz, Courtney Thorne-Smith, Chris Elliott e Andrew Shue), che fecero ipotesi sul colpevole.\nDiretto da Bill Brown e scritto da Jack Parmeter e Bob Bain, lo show fu criticato per essere una smaccata e lunga pubblicit\u00e0 per l'episodio, senza veri momenti divertenti, ma alternando clip della serie a commenti in studio.\nSecondo il Nielsen Media Research, \"Springfield's Most Wanted\" ebbe una media di otto milioni di telespettatori e fin\u00ec al cinquantesimo posto nella lista dei programmi pi\u00f9 visti della settimana.\nEdizioni home video.\nVHS.\n\"Chi ha sparato al signor Burns?\" \u00e8 stato inserito nella raccolta \"Springfield Murder Mysteries\". Uscita il 29 settembre 1997, la videocassetta comprende anche gli episodi \"Il vedovo nero\" e \"Il promontorio della paura\".\nDVD.\nLe due puntate che costituiscono l'episodio fanno parte di due differenti stagioni, la sesta e la settima, e sono state inserite rispettivamente nel sesto e settimo cofanetto DVD de \"I Simpson\".\n\"I Simpson - Sesta stagione\".\nContenuta nel quarto disco del cofanetto \"I Simpson - Sesta stagione\", uscito negli Stati Uniti il 16 agosto 2005 e l'11 gennaio 2006 in Italia, la prima parte dell'episodio presenta un'introduzione di James L. Brooks e il commento audio da parte del produttore della serie David Mirkin, del regista Jeffrey Lynch, degli scrittori Bill Oakley e Josh Weinsteine del creatore della serie Matt Groening.\n\"I Simpson - Settima stagione\".\nContenuta nel primo disco del cofanetto \"I Simpson - Settima stagione\", uscito negli Stati Uniti il 13 dicembre 2005 e l'12 aprile 2006 in Italia, la seconda parte dell'episodio presenta il commento audio da parte del produttore della serie David Mirkin, del regista Wes Archer, dell'animatore David Silverman, degli scrittori Bill Oakley e Josh Weinstein e del creatore della serie Matt Groening.\n\"Springfield Murder Mysteries\".\nLa raccolta \"Springfield Murder Mysteries\" \u00e8 stata in seguito riedita in DVD nel 2006 e pubblicata anche in Italia con il titolo \"Omicidi misteriosi a Springfield\". L'edizione non presenta differenze da quella in VHS.\nIndizi nascosti.\nNella prima parte dell'episodio furono inseriti un gran numero di indizi, individuabili soltanto con il fermo immagine. Gli scrittori fecero questo con l'idea di renderlo un vero giallo, risolvibile dagli osservatori pi\u00f9 scaltri e attenti. Gli animatori dovettero rifare molte scene pi\u00f9 e pi\u00f9 volte in modo che gli indizi fossero quasi impercettibili."}
{"id": "1999366", "revid": "212078", "url": "https://it.wikipedia.org/wiki?curid=1999366", "title": "Chi ha sparato al signor Burns", "text": ""}
{"id": "1999368", "revid": "19186107", "url": "https://it.wikipedia.org/wiki?curid=1999368", "title": "Monti dell'Atlante", "text": ""}
{"id": "1999372", "revid": "767487", "url": "https://it.wikipedia.org/wiki?curid=1999372", "title": "The Party Aint Over Yet... - 2006 Tour - Limited Edition 2 CD Set", "text": "The Party Aint Over Yet... - 2006 Tour - Limited Edition 2 CD Set \u00e8 un album rarit\u00e0 del gruppo inglese Status Quo, uscito nel 2006.\nIl disco.\nSi tratta di un doppio CD, contenente le tracce dell'album \"The Party Ain't Over Yet\" del 2005, e come secondo CD, delle tracce Live e brani inediti."}
{"id": "1999373", "revid": "254059", "url": "https://it.wikipedia.org/wiki?curid=1999373", "title": "Anna Maria Martinozzi", "text": "Biografia.\nEra figlia del conte romano Girolamo Martinozzi, e di una sorella del cardinale Mazzarino, Laura Margherita Mazzarino.\nVenuta in Francia al seguito dello zio, gi\u00e0 da allora appena decenne affascinava per la sua bellezza ed i biondi capelli. Lo zio cardinale desider\u00f2 in un primo tempo farle sposare il duca di Candale, ma questi prefer\u00ec per quel momento mantenersi libero e prendere tempo.\nAnna Maria spos\u00f2 il 21 febbraio 1654 il principe Armando di Borbone-Conti e lo zio Mazzarino le don\u00f2 una dote di 600.000 lire. Dal giugno 1654 il principe la dovette lasciare per assumere il comando in Catalogna.\nElla non lo rivide che il 30 novembre 1656, quando lo raggiunse nel suo castello di Grange-des-Pr\u00e9s, presso P\u00e9zenas, ove il principe si accingeva ad aprire gli Stati Generali della Linguadoca, ma egli la dovette lasciare nuovamente nella primavera del 1657 per riprendere la guerra in Spagna.\nDopo la guarigione da una grave malattia, Anna Maria si rifugi\u00f2 nella religione e fece di s\u00e9 una benefattrice. Ella influ\u00ec anche sul marito, che ricostru\u00ec la Guienna da lui devastata durante il periodo della Fronda nobiliare.\nLa principessa divenne vedova nel 1666 e mor\u00ec di un attacco apoplettico sei anni dopo. Il suo corpo fu inumato nella chiesa di Saint-Andr\u00e9-des-Arcs, ove i suoi due figli fecero erigere una tomba dallo scultore Fran\u00e7ois Girardon, mentre il suo cuore fu posto nella chiesa delle carmelitane di \"rue Saint-Jacques\" a Parigi.\nNel suo testamento ella dispose che l'educazione dei suoi figli fosse affidata alla loro zia duchessa di Longueville e nomin\u00f2 loro tutore lo zio Luigi II di Borbone, principe di Cond\u00e9. Gran parte della sua eredit\u00e0 and\u00f2 ai poveri ed ai servitori e la sua dote fu in gran parte restituita.\nDiscendenza.\nDal marito, Armando di Borbone-Conti, Anna Maria ebbe due figli maschi:"}
{"id": "1999380", "revid": "767487", "url": "https://it.wikipedia.org/wiki?curid=1999380", "title": "Benjam\u00edn Galindo", "text": "Carriera.\nClub.\nInizia nel 1979 nel Tampico Madero, dove gioca ottime stagioni a livello realizzativo, grazie anche alla sua abilit\u00e0 nel calciare i rigori Nel 1986 passa al Chivas Guadalajara, dove rimane fino al 1994 segnando 84 reti in quasi 300 gare di campionato. Nel 1994, anno dei mondiali, si trasferisce al Santos Laguna, dove gioca 101 partite segnando 24 volte. Dal 1997 al 1997 milita nel Cruz Azul, e dopo il 1999 passato al Pachuca, torna al Chivas Guadalajara dove chiude la carriera nel 2001.\nNazionale.\nDal 1983 al 1997 ha militato nella nazionale di calcio messicana, per la quale ha segnato 28 reti in 65 partite, partecipando a .\nAllenatore.\nDopo il ritiro ha intrapreso la carriera di allenatore."}
{"id": "1999382", "revid": "287204", "url": "https://it.wikipedia.org/wiki?curid=1999382", "title": "Benjamin Galindo", "text": ""}
{"id": "1999383", "revid": "709565", "url": "https://it.wikipedia.org/wiki?curid=1999383", "title": "Milly (cantante)", "text": " Al cinema spesso \u00e8 stata accreditata come Milly Monti, mentre in America era nota come Mili Monti.\nBiografia.\nViene cresciuta dalla madre (il padre abbandona la famiglia nel 1910) insieme alla sorella Gaetana Cesira, detta Mit\u00ec, ed al fratello Ottone, detto Tot\u00f2; da adolescente inizia a lavorare al \"Teatro Fiandra\" nella sua citt\u00e0 natale, dove debutta come cantante nel 1924; forma poi un trio con i fratelli, con cui inizia a cantare negli spettacoli di avanspettacolo e di rivista.\nIn quel periodo frequenta il principe Umberto di Savoia.\nLavora come soubrette con Isa Bluette, Odoardo Spadaro, Umberto Melnati e i fratelli De Filippo, recitando anche in operette come Ottilia nella prima italiana di \"Al cavallino bianco\" con il fratello Tot\u00f2 Mignone al Teatro Lirico di Milano nel 1931 ed al Teatro Reinach di Parma nel 1932.\nNel 1934 il regista Mario Mattoli (divenuto poi suo cognato, avendo sposato la sorella Miti, con conseguente fine dell'esperienza del trio) la chiama per recitare in \"Tempo massimo\" (nel cinema aveva gi\u00e0 debuttato due anni prima, in \"5 a 0\" di Mario Bonnard); in seguito lavora con Vittorio De Sica in \"Amo te sola\", sempre di Mattoli.\nNello stesso periodo incide i primi 78 giri e ottiene un buon successo soprattutto nel 1929 con \"Stramilano\". Ha anche amicizie e carteggi con alcuni importanti intellettuali torinesi, da Cesare Pavese a Franco Antonicelli. \nDopo un periodo trascorso in America, dove vive con una compagna da cui si separer\u00e0 nel primo dopoguerra, torna con successo sulle scene ne \"L'opera da tre soldi\" di Bertolt Brecht, allestita dal Piccolo Teatro di Milano con la regia di Giorgio Strehler, in cui si rivela valente interprete drammatica nella parte di Jenny delle Spelonche, in coppia con Tino Carraro (nel ruolo di Mackie Messer).\nNel 1957 e nel 1958 alla radio affianca Corrado nel programma \"Il Caff\u00e8 dei vecchi amici\".\nNel 1962 \u00e8 protagonista, insieme ad Enzo Jannacci, Tino Carraro, Sandra Mantovani e Anna Nogara, dello spettacolo di poesia e musica milanese \"Milan\u00ecn Milanon\" (in seguito anche pubblicato su disco), elaborato da Roberto Leydi con la regia di Filippo Crivelli e l'accompagnamento musicale del maestro Roberto Negri.\nNel 1964 incide la canzone \"Autunno a Milano\", scritta da Piero Ciampi, quindi inserisce nel repertorio brani dei nuovi esponenti del cantautorato italiano (Enzo Jannacci, Fabrizio De Andr\u00e9, Mario Pogliotti, Nanni Svampa, ecc.).\nSpesso ospite in televisione, dove veniva chiamata ad interpretare canzoni degli anni venti, trenta e quaranta, si ricordano soprattutto le sue apparizioni a fianco di Mina (che diventer\u00e0 anche la sua discografica, quando Milly incider\u00e0 per la PDU). Di rilievo la partecipazione a \"Studio Uno\", nell'edizione del 1965 diretta da Antonello Falqui, come ospite fissa con la rubrica di canzoni del repertorio tra le due guerre mondiali, cantate in una magnifica ambientazione a tinta unita (fondale, vestiti e pianoforte), prima in nero e poi in bianco, talvolta in duetto con Lelio Luttazzi, oltre a partecipare alle fantasie musicali a chiusura di ogni puntata. La sua partecipazione era aperta da una sigla cantata e ballata, ogni volta diversa ma chiusa sempre con la frase \"come nei mille, mille, mille, ritornelli di Milly\", che ricordava con nostalgia la classe delle canzoni d'amore \"di una volta\", ma anche l'ironia, talvolta spavalda, e l'ingenuit\u00e0 dei testi, che la stessa Milly presentava con una breve introduzione parlata.\nNon abbandona nel frattempo l'attivit\u00e0 dal vivo, esibendosi in molti spettacoli, tra cui il recital \"L'amore e la guerra\", con Achille Millo; torna anche a dedicarsi, seppur sporadicamente, al cinema, (\"Il conformista\", 1970, di Bernardo Bertolucci). Tiene l'ultimo recital a Palermo, il 3 agosto 1980, poco prima della sua scomparsa. Nel 1972 \u00e8 uscito l'album \"D'amore e di libert\u00e0\", il quale fu successivamente ristampato nel 1997 con il titolo di \"La leggenda di Milly\".\nNel 1996 la cantante Raffaella De Vita le ha reso omaggio, con l'album \"Milly voce notturna\"."}
{"id": "1999387", "revid": "38120", "url": "https://it.wikipedia.org/wiki?curid=1999387", "title": "Carla Mignone", "text": ""}
{"id": "1999392", "revid": "228587", "url": "https://it.wikipedia.org/wiki?curid=1999392", "title": "'Na santarella", "text": ""}
{"id": "1999394", "revid": "201394", "url": "https://it.wikipedia.org/wiki?curid=1999394", "title": "Snapcase", "text": "Snapcase sono una band di Buffalo (New York). I loro album sono stati pubblicati dall'etichetta di Chicago Victory Records.\nFormazione.\nLa band nacque nel 1989 in West Seneca (New York), inizialmente con il nome di Solid State. In quel periodo la band era composta dal chitarrista Scott Dressler, all'epoca un ragazzino di 15 anni, dal batterista Mike Kimaid, di 17 anni, da Daryl Taberski, 18 anni al basso, da Tiger Balduf, di 19 anni, e da Chris Galas alla voce. Registrarono il loro demo \"Quest for Reality\" a gennaio del 1990. Tiger Balduf lasci\u00f2 la band per sposarsi, e Mike Kimaid la lasci\u00f2 per unirsi ai The Watchmen, di Lockport.\nAl loro posto si inserirono Chris Galas alla voce e Peter Dawidzak alla batteria. Dopo il demo Peter Dawidzak lasci\u00f2 la band per andre a scuola. Il 22 maggio 1990 incisero il loro secondo demo \"Accept Your Fate\".\nNel 1991 ci fu un grande rinnovamento della formazione: Kimaid torn\u00f2 nella band insieme al chitarrista dei The Watchmen Joe Smith e cambi\u00f2 il nome del gruppo in Snapcase.\nTra il 1991 e il 1992 registrarono il demo con Dennis Fura, \"Break The Silence\" e \"King of the Mountain\".\nNel 1992 la band firm\u00f2 con l'etichetta hardcore Victory Records di Chicago, e registr\u00f2 il primo 7 pollici, \"Comatose\", con Mike Sac e Robby Takac. Successivamente Taberski si spost\u00f2 alla voce, rimpiazzando Chris Galas, Bob Whiteside dei Support di Buffalo prese il basso, e Jon Salemi, che suonava la batteria nei Support, rimpiazz\u00f2 Joe Smith. Nel 1993, Kimaid lasci\u00f2 la band. Il primo album completo, \"Lookinglasself\", usc\u00ec nel 1993, registrato da Don Fury e Fred Betschen. Nel 1995, pubblicarono l'EP \"Steps\", registrato con Fred Betschen. Fu l'ultimo album in cui suon\u00f2 Scott Dressler, che lasci\u00f2 la band nel 1995. Fu rimpiazzato da Frank Vicario dei Fadeaway. Nell'estate del 1996 fu pubblicato \"The California Takeover\" in cui appaiono tracce live degli Snapcase, Earth Crisis, e Strife. La band si riform\u00f2 nel 2010 quando in febbraio vennero confermati le indiscrezioni di riunione sul loro MySpace ufficiale. Attualmente la band, dopo un tour in Europa in aprile e maggio 2010 \u00e8 in tourn\u00e9e negli Stati Uniti."}
{"id": "1999395", "revid": "1543377", "url": "https://it.wikipedia.org/wiki?curid=1999395", "title": "Futbol Club Lusitans la Posa", "text": "Il Futbol Club Lusitans \u00e8 una societ\u00e0 calcistica andorrana con sede nella citt\u00e0 di Andorra la Vella.\nNella stagione 2013-2014 milita nella Primera Divisi\u00f3, la massima divisione del calcio andorrano.\nStoria.\nFondato nel 1999, il club ha disputato il suo primo campionato nella massima serie nella stagione 2000-2001, dopo aver vinto il campionato di Seconda Divisione.\nNel 2001-2002 hanno vinto la Copa Constituci\u00f3 sconfiggendo in finale per 2-0 l'Inter Club d'Escaldes con due reti di Manuel Vieira. Nella stagione 2011-2012 per la prima volta nella sua storia, si \u00e8 laureato campione d'Andorra battendo nell'ultimo match dei play-off il Sant Juli\u00e0 (con contemporaneo pareggio tra FC Santa Coloma e UE Santa Coloma), le reti \"storiche\" sono state di Sebastian Bertran e Miguel Do Reis. La squadra ha successivamente disputato il primo turno preliminare di Champions League, venendo sconfitta nella partita d'andata per 8-0 e nel ritorno 1-0 dai maltesi del Valletta."}
{"id": "1999396", "revid": "38120", "url": "https://it.wikipedia.org/wiki?curid=1999396", "title": "Amorum libri tres", "text": "Amorum libri tres, conosciuto anche semplicemente come Canzoniere, \u00e8 un'opera del poeta rinascimentale Matteo Maria Boiardo, probabilmente la pi\u00f9 nota dopo l\"'Orlando innamorato\". La raccolta si compone di 180 testi, scritti fra il 1469 e il 1476, ordinati secondo uno schema preciso di 60 componimenti per libro. Nel primo libro \u00e8 espressa la gioia dell'amore corrisposto; nel secondo il dolore per il tradimento della donna amata; nel terzo l'aspirazione a un'elevazione spirituale.\nIl modello \u00e8 il \"Canzoniere\" di Francesco Petrarca, ma vi sono differenze evidenti, sia nella vitalit\u00e0 della rappresentazione della natura (ricca di luci, colori, sensazioni), sia nel linguaggio, che conserva una forte impronta emiliana. Il titolo, di ispirazione ovidiana, si riferisce alla divisione dell'opera in tre libri. Ogni libro \u00e8 formato di 50 sonetti, e 10 tra canzoni e ballate.\nL'opera \u00e8 dedicata ad Antonia Caprara (citata anche nella prima ottava del secondo libro dell'Innamorato, canto sesto), conosciuta nel 1469 e a lui infedele, tanto di averla lasciata nel 1471, per quanto abbia continuato a scrivere il canzoniere per altri cinque anni.\nIl tono \u00e8 sempre cortese e delicatamente lirico, la lingua \u00e8 quella tipica del Boiardo ricca di dialettismi e latinismi. Le composizioni scorrono in modo melodioso ed armonico e formano un quadro incantato ed idillico riguardante il pi\u00f9 cortese e gentile sentimento d'amore.\nDa notarsi i titoli che a volte il Boiardo pone alle composizioni, e in particolar modo a \"Capitalias\". \"Capita\" in Latino sono le lettere iniziali. Con Capitalias (ovvero con le lettere iniziali), il poeta ci suggerisce di guardare la lettera iniziale di ogni verso e, leggendole in verticale, vedremo il nome di Antonia Caprara. L'espediente metrico si rende perfettamente evidente nei primi quattordici sonetti del primo libro dove la prima lettera di ogni sonetto forma il nome dell'amata e a sua volta il quattordicesimo \u00e8 un Capitalis. Piccole sottigliezze queste che contribuiscono a fare di questo canzoniere uno dei pi\u00f9 raffinati e perfetti di tutta la letteratura italiana.\nLe atmosfere che si avvertono nell'opera sono delicate, sognanti, fluttuanti e il poeta sembra declamare i suoi versi, ma anche sussurrarli sottovoce preso dai tormenti dell'amore, ora vagheggiando la Primavera, ora lodando l'amata, ora lamentando la crudelt\u00e0 d'Amore.\nIl testo \u00e8 stato pubblicato nel dicembre 1489 a Reggio Emilia dallo stampatore Francesco Mazolo e nel marzo 1501 a Venezia, quindi da Antonio Panizzi nel 1835, da Gaetano Melzi nel 1845 e da Angelo Solerti nel 1894 (sulla base del Codice 1999 del Museo Britannico [fondo Egerton], datato gennaio 1477 e ritenuto da Carlo Steiner apografo). Un altro codice del XV secolo \u00e8 il n. 47 di Oxford.\nSulla raccolta hanno scritto, tra i primi, Enrico Thovez e Giulio Bertoni."}
{"id": "1999406", "revid": "599013", "url": "https://it.wikipedia.org/wiki?curid=1999406", "title": "Fernando Troyansky", "text": "Carriera.\nInizi\u00f2 la sua carriera professionistica nel 1995. Dopo cinque anni di serie minori con l'Olimpo approd\u00f2 nel Los Andes, squadra di Primera Divisi\u00f3n Argentina. Dopo un anno firm\u00f2 per l'Austria Vienna.\nDurante la stagione 2002-2003 ha giocato in prestito all'Admira Wacker M\u00f6dling, sempre in Austria."}
{"id": "1999410", "revid": "74801", "url": "https://it.wikipedia.org/wiki?curid=1999410", "title": "Smithtown", "text": "Smithtown \u00e8 un comune degli Stati Uniti d'America, situato nella contea di Suffolk dello stato di New York, sul lato nord di Long Island.\nIl comune comprende le seguenti localit\u00e0:"}
{"id": "1999412", "revid": "1194709", "url": "https://it.wikipedia.org/wiki?curid=1999412", "title": "Portug\u00e1lia", "text": "Portug\u00e1lia Airlines \u00e8 una compagnia aerea regionale portoghese con sede a Lisbona, presso l'Aeroporto di Lisbona-Portela. \u00c8 una sussidiaria di TAP Air Portugal e gestisce servizi di linea internazionali e nazionali dalle sue basi di Lisbona e Porto per conto di TAP Express.\nStoria.\nLa compagnia venne fondata il 25 luglio 1988 come societ\u00e0 per azioni, ma, a causa del ritardo della legge che liberalizzava il trasporto aereo, dovette aspettare fino al 7 luglio 1990 prima di poter effettuare il primo volo, il Lisbona-Porto e, sempre lo stesso giorno, il Lisbona-Faro. I voli internazionali, a causa delle restrizioni della legislazione vigente, poterono essere effettuati solamente come voli charter operati per conto di TAP. I voli di linea internazionali dagli aeroporti di Lisbona e Porto cominciarono nel giugno 1992. Il 6 novembre 2006 \"Grupo Espirito Santo\", proprietario di TAP e Portugalia, annunci\u00f2 l'acquisizione da parte di TAP del 99,81% delle azioni Portugalia.\nA tutto marzo 2007 i dipendenti erano 750.\nPGA Express, sussidiaria di Portugalia, gestisce i voli da Lisbona a La Coru\u00f1a, Bilbao, Malaga e Valencia.\nPer diversi anni, Portugalia pot\u00e9 fregiarsi del logo \"Best Regional Airline in Europe\" e nel 2005 si classific\u00f2 al secondo posto nella graduatoria delle migliori compagnie aeree d'Europa stilata da Skytrax.\nFlotta.\nA febbraio 2019 la flotta di Portug\u00e0lia risulta cos\u00ec composta:\nIncidenti.\nL'11 agosto 2001, presso l'aeroporto di Lisbona, un Fokker 100 sub\u00ec il cedimento del carrello d'atterraggio principale sinistro durante un rullaggio. Nessuno degli occupanti del velivolo riport\u00f2 ferite."}
{"id": "1999415", "revid": "183666", "url": "https://it.wikipedia.org/wiki?curid=1999415", "title": "Zio Junior", "text": ""}
{"id": "1999418", "revid": "287204", "url": "https://it.wikipedia.org/wiki?curid=1999418", "title": "Portugalia", "text": ""}
{"id": "1999421", "revid": "15756", "url": "https://it.wikipedia.org/wiki?curid=1999421", "title": "Andrea Casiraghi", "text": "Andrea ha due fratelli minori, Charlotte Casiraghi e Pierre Casiraghi e un'altra sorellastra minore, la principessa Alexandra di Hannover, nata dal terzo matrimonio di sua madre con il principe Ernesto Augusto di Hannover.\nBiografia.\nIl 3 ottobre 1990, quando Andrea aveva solo 6 anni, suo padre mor\u00ec a causa di un incidente occorsogli durante una gara del campionato del mondo di offshore. La madre, per sottrarre i figli dall'occhio mediatico della stampa, si trasfer\u00ec allora in Provenza, a Saint-R\u00e9my-de-Provence, dove i bambini proseguirono gli studi in un ambiente il pi\u00f9 possibile normale.\nDopo le superiori presso l'esclusiva Scuola Internazionale di Parigi, ha compiuto gli studi universitari a Parigi, laureandosi in relazioni internazionali nel 2007.\nNel 2008 \u00e8 stato incluso dalla rivista Forbes fra i 10 giovani Reali pi\u00f9 affascinanti al mondo.\nVita privata.\nIl 4 luglio 2012 la principessa Carolina annunci\u00f2 il fidanzamento di Andrea con Tatiana Santo Domingo, giovane ereditiera di origini colombiane, coetanea di Andrea e sua compagna da sette anni.\nIl loro primo figlio, Alexandre Andrea Stefano \"Sasha\" Casiraghi, \u00e8 nato a Londra il 21 marzo 2013, ed \u00e8 stato battezzato nel 2014, in occasione delle nozze religiose dei genitori.\nIl 31 agosto 2013 Andrea e Tatiana si sposano con una cerimonia civile privatissima a Palazzo Grimaldi. Il rito civile si \u00e8 tenuto nella sala in cui si era sposato anche lo zio Alberto II di Monaco, ad esso \u00e8 seguito una festa nei giardini del palazzo, allietato da musiche caraibiche in omaggio alla sposa. In serata, gli invitati hanno partecipato a un ballo allo \"Sporting d'Hiver\" di Montecarlo.\nIl 1\u00ba febbraio 2014 si \u00e8 svolta invece, sempre in forma privata, la cerimonia religiosa a Gstaad, alle 18:30 nell'antica chiesa romanica di Saint-Nicolas a Rougemont, preceduta da festeggiamenti a tema ann\u00ec '70 sulla terrazza del rifugio alpino El Eggli. Dopo la cerimonia religiosa, gli sposi hanno festeggiato con un gran ballo all'hotel Palace di Gstaad; la sposa era vestita Valentino e indossava un diadema appartenente alla suocera, Carolina di Monaco.\nIl 12 aprile 2015 nasce, sempre a Londra, la loro secondogenita, India Casiraghi. La piccola viene battezzata con una cerimonia privata a Monaco a fine luglio 2015.\nIl 19 aprile 2018 nasce a Londra Maximilian Rainier Casiraghi, terzogenito della coppia."}
{"id": "1999423", "revid": "4711", "url": "https://it.wikipedia.org/wiki?curid=1999423", "title": "Maroussi BC Atene", "text": ""}
{"id": "1999426", "revid": "88740", "url": "https://it.wikipedia.org/wiki?curid=1999426", "title": "Lynda Lopez", "text": "Carriera.\nDopo aver lavorato per cinque anni come speaker radiofonica in alcune radio locali di Long Island, dall'inizio degli anni duemila Lynda Lopez inizia a lavorare come VJ per VH1. In queste vesti, nel 2000 intervista la sorella Jennifer nel corso di uno speciale a lei dedicato.\nNel 2002 la Lopez conduce la trasmissione \"Glow\" su Style Network e contemporaneamente \"E! News Live\". Nell'ottobre 2003 diventa corrispondente per il canale WCBS-TV, e nell'agosto 2004 diventa conduttrice del telegiornale dello stesso canale, ruolo che ha svolto fino al giugno 2006. Dal 29 luglio 2006 conduce su WWOR-TV \"My 9 Weekend News at 10\", telegiornale del mattino nel fine settimana, insieme a Mike Gillian.\nNel 2001 la Lopez ha ottenuto un Emmy Award nella categoria \"Miglior notiziario mattutino\"."}
{"id": "1999427", "revid": "33689", "url": "https://it.wikipedia.org/wiki?curid=1999427", "title": "Armada Invencible", "text": ""}
{"id": "1999437", "revid": "158286", "url": "https://it.wikipedia.org/wiki?curid=1999437", "title": "Nervi afferenti", "text": ""}
{"id": "1999438", "revid": "158286", "url": "https://it.wikipedia.org/wiki?curid=1999438", "title": "Nervi di senso", "text": ""}
{"id": "1999439", "revid": "158286", "url": "https://it.wikipedia.org/wiki?curid=1999439", "title": "Nervo di senso", "text": ""}
{"id": "1999440", "revid": "158286", "url": "https://it.wikipedia.org/wiki?curid=1999440", "title": "Nervo afferente", "text": ""}
{"id": "1999442", "revid": "158286", "url": "https://it.wikipedia.org/wiki?curid=1999442", "title": "Fibra afferente", "text": ""}
{"id": "1999443", "revid": "287204", "url": "https://it.wikipedia.org/wiki?curid=1999443", "title": "NGC 7052", "text": "NGC 7052 \u00e8 una galassia ellittica della costellazione della Volpetta. Ospita al suo centro un buco nero supermassiccio di 220-630 milioni di masse solari."}
{"id": "1999446", "revid": "212078", "url": "https://it.wikipedia.org/wiki?curid=1999446", "title": "Chi ha sparato al Signor Burns?", "text": ""}
{"id": "1999457", "revid": "287204", "url": "https://it.wikipedia.org/wiki?curid=1999457", "title": "St. Louis Bombers", "text": "I St. Louis Bombers furono una franchigia statunitense di pallacanestro fondata nel 1946 e con sede a St. Louis, Missouri. La squadra fall\u00ec nel 1950 dopo aver disputato tre stagioni in BAA (primo nome dell'NBA) e una in NBA.\nStoria della franchigia.\nI St. Louis Bombers parteciparono ai primi tre campionati della Basketball Association of America che prese il nome di National Basketball Association nel 1949 dopo la fusione con la National Basketball League. Nel 1950 i Bombers, insieme ad altre 5 squadre si ritirarono dalla NBA."}
{"id": "1999458", "revid": "15756", "url": "https://it.wikipedia.org/wiki?curid=1999458", "title": "High Tide (gruppo musicale)", "text": "Gli High Tide sono stati un gruppo musicale rock progressivo formato nel 1969 da Tony Hill (cantante, chitarrista e tastierista proveniente dai Misunderstood), Simon House (violinista e tastierista), Pete Pavli (bassista) e Roger Hadden (batterista).\nStoria degli High Tide.\nMarchio di fabbrica del loro primo album, \"Sea Shanties\", \u00e8 il ricorrente confronto tra la chitarra elettrica di Tony Hill e il violino, anch'esso elettrico, di Simon House. Il \"sound\" \u00e8 cupo, aggrovigliato, talmente singolare che \"gli High Tide sono stati a torto classificati come banda di \"dark sound\"\", nonostante le loro composizioni, pur corpose e di impatto, non rinuncino ad una tessitura complessa e articolata, anticipatrice di certi suoni \"hard\" che di l\u00ec a poco si imporranno, come accade con \"Futilist's Lament\" e la strumentale \"Death Warmed Up\". Stilisticamente, \"Sea Shanties\" \u00e8 un mix di hard rock, psichedelia, blues, folk e fusion, spesso menzionato come il primo album progressive metal della storia, mentre la critica li associa ingiustificatamente, secondo Bertoncelli, a gruppi come Black Widow e Black Sabbath.\nIl secondo album, l'omonimo \"High Tide\" (come il primo, pubblicato dalla Liberty), contiene sonorit\u00e0 pi\u00f9 progressive e meno hard, e introduce le tastiere, suonate da Hill e House. Sono presenti tre corpose composizioni: \"Blakman Cries Again\", \"The Joke\" e \"Saneonymous\", con un cambio di marcia apparentemente orientato al \"concept album\" tipico dei tempi, in questo caso caratterizzato da una lenta discesa nelle psicosi umane. I due dischi diventeranno leggendari e assai ricercati dai collezionisti.\nGli High Tide suonano poi con Denny Gerrard, loro scopritore e produttore, nel disco di questi, \"Sinister Morning\", pubblicato dalla Deram nel 1970. Il loro terzo album, \"Precious Cargo\", \u00e8 registrato in presa diretta nel 1970: le sonorit\u00e0 sono decisamente improntate a richiami psichedelici e abbandonata \u00e8 qualsiasi velleit\u00e0 \"hard\". L'album, per\u00f2, verr\u00e0 pubblicato soltanto nel 1989, dato che, proprio alla fine delle registrazioni, la band si scioglie.\nDei vari fuoriusciti, la carriera che riscuote maggiore successo \u00e8 quella di House, che va a suonare inizialmente per la Third Ear Band (\"Music from Macbeth\"), poi, dal 1974 al 1978, con gli Hawkwind, e infine con David Bowie, verso la fine del decennio. Hill d\u00e0 invece vita, insieme a Pavli, alla Ronnie Paisley Band.\nSar\u00e0 in occasione di una \"reunion\" tra Hill ed House del 1989 che il vecchio \"Precious Cargo\" verr\u00e0 fuori, accompagnato proprio da un nuovo progetto, \"High Tide 3 (Interesting Times)\", pubblicato dalla Cobra, con i due musicisti che si appoggiano ad una batteria campionata.\nVerranno poi pubblicati due album di inediti, \"The Flood\" e \"A Fierce Nature\", del 1990. Nel frattempo, House lascia il gruppo, con il ritorno di Pete Pavli. Insieme ad artisti ospiti, tra i quali Dave Tomlin (violino), Drachen Theaker (batteria) e Sushi Krishnamurti (cantante), i nuovi High Tide pubblicano \"Ancient Gates\", album dalle forti sonorit\u00e0 indiane. Sar\u00e0 poi la volta dell'ennesimo album di inediti, \"A Reason of Success\", pubblicato nel 1992."}
{"id": "1999469", "revid": "125263576", "url": "https://it.wikipedia.org/wiki?curid=1999469", "title": "Gran Premio d'Italia 1961", "text": "Il Gran Premio d'Italia 1961 si svolse domenica 10 settembre 1961 all'Autodromo Nazionale di Monza. La gara fu vinta da Phil Hill su Ferrari, che segn\u00f2 la sua ultima vittoria in carriera oltre a laurearsi campione del mondo, seguito da Dan Gurney su Porsche e da Bruce McLaren su Cooper-Climax.\nResoconto.\nDopo il Gran Premio di Germania disputato al N\u00fcrburgring il 6 agosto, la lotta per il titolo mondiale era ormai ristretta ai due ferraristi Wolfgang Von Trips (leader della classifica con 33 punti) e Phil Hill, distanziato di quattro lunghezze dal tedesco.\nNelle qualifiche di Monza fu Von Trips a conquistare la pole position, girando in 2'46\"3. Il messicano Ricardo Rodr\u00edguez, all'et\u00e0 di 19 anni e 208 giorni, diventa il pi\u00f9 giovane pilota ad esordire in Formula 1, record poi battuto da Mike Thackwell al Gran Premio d'Olanda 1980, e, qualificandosi al secondo posto, il pi\u00f9 giovane pilota a partire in prima fila, record rimasto imbattuto fino al Gran Premio del Belgio 2016, quando fu migliorato da Max Verstappen. Al via fu per\u00f2 Phil Hill a prendere il comando della corsa, che riuscir\u00e0 poi a tenere per gran parte della gara, alternandosi con Richie Ginther fino a che quest'ultimo non dovette ritirarsi per un guasto al motore.\nAl secondo giro Wolfgang von Trips, nel percorrere il rettilineo verso la Curva Parabolica, entr\u00f2 in collisione con la Lotus di Jim Clark: le due vetture finirono nella via di fuga esterna alla pista, ma mentre la vettura inglese riusc\u00ec a smorzare la forza d'inerzia contro il terrapieno laterale e a fermarsi nell'erba senza troppi danni, la Ferrari del tedesco decoll\u00f2 roteando su s\u00e9 stessa, andando a sbattere contro la rete di protezione, dietro la quale erano assiepate decine di spettatori. La macchina poi rimbalz\u00f2 all'indietro, carambolando in mezzo alla pista, mentre il pilota venne sbalzato fuori dall'abitacolo, ricadendo a un centinaio di metri di distanza. I soccorritori intervennero abbastanza rapidamente, ma Von Trips era morto sul colpo, insieme a 14 spettatori; decine furono anche i feriti, che vennero smistati negli ospedali pi\u00f9 vicini\nLa corsa non venne tuttavia interrotta e fu vinta da Phil Hill, che si laure\u00f2 cos\u00ec matematicamente campione del mondo. Ma la pista completa comprendente anche l'anello di alta velocit\u00e0 non fu pi\u00f9 utilizzata per lo svolgimento del Gran Premio d'Italia per il quale fu utilizzato solo il percorso stradale.\nDopo questo gravissimo incidente la societ\u00e0 gestore del circuito intraprese importanti lavori per rendere pi\u00f9 sicuro il circuito installando una doppia protezione con reti e rinforzi sia in putrelle verticali che con cavi di acciaio, ancora esistenti.\nGara.\nI risultati del GP sono stati i seguenti:"}
{"id": "1999470", "revid": "76963", "url": "https://it.wikipedia.org/wiki?curid=1999470", "title": "Johnny Hazzard", "text": " \nBiografia.\nInizia la sua carriera nella pornografia gay nel 2003 partecipando a molti film per la Rascal Video venendo diretto da Chi Chi LaRue, che lo diriger\u00e0 anche negli anni seguenti. Nel 2004 in un night club di New York conosce Boy George che lo coinvolge in un suo progetto fotografico.\nOltre alla pornografia, si interessa molto di musica, scrive assiduamente per la rivista \"Frontiers\" e nel 2006 ha inciso il suo primo singolo intitolato \"Deeper Into You\". Nel 2006 vince un GayVN Awards per il miglior attore nel film \"Wrong Side of the Tracks Part One\", inoltre ha vinto un GayVN per la miglior scena a due, lavorando al fianco del pornodivo Tyler Riggz. Sempre diretto da Chi Chi LaRue, nel 2008 partecipa al controverso film bisex \"Shifting Gears\".\nAl fianco di attori porno, quali Steve Cruz, Fran\u00e7ois Sagat, Francesco D'Macho, Damien Crosse e molti altri, \u00e8 testimonial di una campagna sul sesso sicuro a favore della lotta contro l'AIDS. Dal 2008 \u00e8 entrato a far parte del cast della serie televisiva horror \"The Lair\", trasmessa dal canale televisivo here!, dove viene accreditato con il suo vero nome, Frankie Valenti.\nNel 2014 \u00e8 protagonista del film indipendente \"Tiger Orange\", storia del riavvicinamento di due fratelli gay dopo la morte del padre."}
{"id": "1999472", "revid": "1573940", "url": "https://it.wikipedia.org/wiki?curid=1999472", "title": "Ochotona pallasi", "text": "Il pica di Pallas (Ochotona pallasi ) \u00e8 un mammifero lagomorfo della famiglia degli Ocotonidi.\nDistribuzione.\nCon quattro sottospecie (\"Ochotona pallasi hamica\", \"Ochotona pallasi pallasi\", \"Ochotona pallasi pricei\" ed \"Ochotona pallasi sunidica\"), la specie vive in un'area che va dal Kazakistan centrale al Turkestan orientale: li si trova a nord fino ai monti dell'Altaj. Prediligono le aree steppose semi-aride (precipitazioni annuali inferiori ai 150 mm) a quote anche elevate.\nDescrizione.\nDimensioni.\nMisura 25\u00a0cm di lunghezza, per un peso di 200\u00a0g.\nAspetto.\nSi tratta di animali di corporatura tozza e massiccia, con piccole orecchie rotonde ed una grossa testa: nel complesso sono simili a grossi criceti.\nIl mantello cambia colore a seconda della stagione: dopo la muta estiva il pelo \u00e8 di color isabella, mentre dopo la muta invernale assume generalmente un colore pi\u00f9 scuro. Il pelo della mandibola \u00e8 di color ruggine.\nBiologia.\nSi tratta di animali diurni: di notte dormono in tane che essi stessi scavano, mentre durante il giorno passano il tempo a nutrirsi ed a sorvegliare il proprio territorio, approfittando di quest'ultima azione per prendere un po' di sole qualora possibile. D'inverno, questi animali non cadono in letargo, pur riducendo significativamente il proprio livello di attivit\u00e0. Per far fronte alle difficili condizioni invernali, questi animali tendono ad accumulare cibo per l'inverno, lasciando mucchi di steli ad essiccare nei pressi dell'entrata della propria tana e tenendoli fermi con pietre per evitare che il vento disperda questa preziosa risorsa. Come tutti i pica, emettono lunghi e laceranti fischi in caso di pericolo o per marcare il proprio territorio, azione quest'ultima che avviene anche tramite una ghiandola posta sulla mandibola.\nAlimentazione.\nSi tratta di animali erbivori, che si accontentano dello scarso materiale vegetale che attecchisce nei territori nei quali sono soliti vivere, come graminacee e licheni. A volte, questi animali praticano la coprofagia, intesa come ingestione occasionale delle \"feci dure\" oltre a quelle \"morbide\": questo comportamento ha il fine di reintegrare i liquidi corporei nei periodi in cui l'acqua \u00e8 particolarmente scarsa.\nRiproduzione.\nI maschi e le femmine formano coppie stabili: la femmina si riproduce 2-3 volte di seguito durante i mesi caldi, dando alla luce dopo una gestazione di tre settimane e mezzo una media di sei cuccioli, anche se non \u00e8 raro incontrare cucciolate di oltre dieci piccoli. I cuccioli vengono accuditi da ambedue i genitori: vengono svezzati attorno alle tre settimane d'et\u00e0, ed una settimana pi\u00f9 tardi essi raggiungono la maturit\u00e0 sessuale. In questo periodo, essi sono assai insofferenti gli uni con gli altri e non \u00e8 raro che nascano furibonde liti fra fratelli che terminano con la morte di uno dei due: perci\u00f2, i cuccioli di questa specie tendono ad allontanarsi dal nido natio prima dell'inverno.\nLa speranza di vita di questi animali si attesta attorno ai tre anni, anche se solo il 15% dei nuovi nati sopravvive al primo inverno e l'1,5% al secondo."}
{"id": "1999474", "revid": "88740", "url": "https://it.wikipedia.org/wiki?curid=1999474", "title": "Reliable server pooling", "text": "Reliable Server Pooling (RSerPool) \u00e8 un framework di protocollo per la gestione e l'accesso a un gruppo di server (server pool). RSerPoll \u00e8 uno standard IETF sviluppato dal gruppo di lavoro RserPool e documentato dalle RFC con numerazione da 5351 a 5356.\nIntroduzione.\nNella terminologia adottata dal gruppo di lavoro RSerPool un server \u00e8 indicato come \"Pool Element\" (PE) (membro del gruppo). All'interno del suo gruppo e identificato con il \"Pool Element Identifier\" (PE ID) (identificativo di membro de gruppo), un numero a 32-bit. L'insieme di tutti i gruppi viene chiamato \"Handlespace\" sebbene nella vecchia letteratura era chiamato \"Namespace\" poi abbandonato per non creare confusioni con il Domain Name System (DNS). Ciascun gruppo in un Handlespace \u00e8 identificato da un \"Poll Handle\" (PH) univoco che \u00e8 rappresentato da un vettore arbitrario di byte. Normalmente questo \u00e8 il nome del gruppo in formato ASCII o Unicode come ad esempio \"DownloadPool\" or \"WebServerPool\".\nOperation Scope.\nCiascun handlespace ha la sua area operativa chiamata \"Operation Scope\" che pu\u00f2, ad esempio, coincidere con un'organizzazione un'azienda ecc. Non \u00e8 assolutamente lo scopo di RSerPool quello di gestire la totalit\u00e0 dei server su internet all'interno di un singolo handlespace. Grazie alla localizzazione di un \"Operation Scope\" si pu\u00f2 far s\u00ec che sia possibile avere un handlespace semplice (flat) ossia non strutturato. Questo \u00e8 il motivo per cui i PH non hanno una gerarchia contrariamente a quanto avviene con il Domain Name System permettendo cos\u00ec una grande semplificazione nella gestione degli handlespace.\nPool Registrar (PR).\nAll'interno di un operation scope, un handlespace \u00e8 gestito da dei Pool Registrar (PR), anche detti server ENRP o Name Server (NS). I PR devono essere ridondanti per evitare singoli punti di rottura (single point of failure SPoF). Ciascun PR all'interno di un operational scope \u00e8 identificato da un identificatore (PR ID) che \u00e8 un numero casuale a 32 bit. Non \u00e8 necessario garantire l'unicit\u00e0 dei PR ID. Ciascun PR contiene una copia completa degli handlespace di un operational scope.\nLa sincronizzazione della visione degli handlespace di un operation nei PR e ottenuta tramite il protocollo \"Endpoint Handlespace Redundancy Protocol\" (ENRP). Le vecchie versioni di questo protocollo utilizzavano la terminologia \"Endpoint Namespace Redundancy Protocol\" poi abbandonata per non creare confusione con il DNS, ma l'acronimo ENRP \u00e8 stato conservato.\nGrazie alla sincronizzazione garantita dal protocollo ENRP, ciascun PR all'interno di un operational scope \u00e8 funzionalmente equivalente agli altri. In questo modo si pu\u00f2 garantire la ridondanza in quanto la funzionalit\u00e0 di un PR pu\u00f2 essere sostituita in modo trasparente da un altro PR.\nImplementazioni.\nQueste sono le principali implementazioni: "}
{"id": "1999478", "revid": "1819104", "url": "https://it.wikipedia.org/wiki?curid=1999478", "title": "Suneo Honekawa", "text": " \u00e8 un personaggio del manga e anime \"Doraemon\".\nIl personaggio.\nSuneo \u00e8 un ragazzino ricco che ama ostentare agli amici e agli altri ragazzi del quartiere la sua agiatezza economica, mostrando loro giocattoli sofisticati e altri oggetti rari o da collezione; spesso il ragazzo tende a prendere in giro o escludere intenzionalmente Nobita Nobi, con lo scopo di suscitare in lui invidia. Suneo abita in una grande villa con tanto di giardino e piscina; a differenza di molti suoi coetanei, i suoi genitori hanno l'automobile (nel quartiere infatti non ce ne sono molte e le persone si spostano in bici o con i mezzi pubblici) ma non lo accompagnano mai a scuola, in quanto il ragazzo preferisce fare due passi insieme ai suoi compagni di classe. Suneo \u00e8 inoltre solito organizzare numerose gite nelle sue case estive o invernali, anche se spesso il suo unico obiettivo \u00e8 effettuare scherzi a Nobita Nobi insieme all'amico Gian. Il ragazzo ha con quest'ultimo un rapporto altalenante: malgrado sia un suo amico e passi molto tempo insieme a lui, talvolta dimostra di rimanere al suo fianco solo per opportunismo e per ricevere un'adeguata \"protezione\", poich\u00e9 \u00e8 spesso bullizzato da Gian. Nonostante si mostri sprezzante del pericolo e derida spesso Nobita per il suo essere \"fifone\", non \u00e8 coraggioso come sembra, anzi a volte \u00e8 molto pauroso, specie quando si trova da solo o senza il \"supporto\" di Gian, e qualche volta lo si \u00e8 persino visto piangere invocando la mamma. \nSuneo ha un carattere terribilmente arrogante ed egoista, \u00e8 geloso delle proprie cose, tende a darsela a gambe quando le cose si mettono male, non sopporta che qualcuno abbia qualcosa in pi\u00f9 di lui e spesso non \u00e8 in grado di cavarsela da solo. Se si tratta di aiutare i suoi amici, lui non vuol certo rischiare per loro e spesso si tira indietro con una scusa, salvo poi cambiare idea (poich\u00e9 costretto da Gian con la forza). Suneo ha un buon rendimento scolastico, anche se non ai livelli di Shizuka Minamoto e Dekisugi Hidetoshi. \nCome nel caso di Gian, anche il padre di Suneo compare pochissime volte, ma a quanto pare gode di ottima stima da parte del figlio, il quale inizia sempre i suoi discorsi con \"Mio padre mi ha comprato...\" oppure \"Con mio padre siamo andati...\".\nGrazie alla macchina del tempo, si sa che il padre di Suneo (assieme al padre di Gian) era solito prendersi gioco di Nobisuke, il padre di Nobita. Inoltre pare che la famiglia Honekawa sia sempre stata la pi\u00f9 ricca del quartiere, infatti tutti gli avi di Suneo incarnavano lo stereotipo del ragazzo facoltoso, al contrario degli avi di Nobita e di Gian che nel passato erano piuttosto poveri.\nSuneo \u00e8 palesemente viziato e coccolato dalla madre, che lo considera il bambino pi\u00f9 adorabile ed intelligente del mondo, gli prepara sempre colazione e merenda abbondanti ed \u00e8 pronta a soddisfare qualsiasi desiderio del figlio. Tuttavia anche Suneo, seppur molto raramente, viene castigato da sua madre, anche se le sue \"punizioni\" sono ben pi\u00f9 leggere di quelle inflitte a Nobita. \nIl ragazzo \u00e8 contraddistinto dall'essere estremamente furbo, subdolo, vanitoso e spesso bugiardo. In pi\u00f9 occasioni si nota infatti che i ragazzi del quartiere gli si avvicinano solo per guardare i suoi giocattoli o perch\u00e9 costretti da Gian. Anche se fa di tutto per non ammetterlo, Suneo sa di non essere molto popolare e in un'occasione supplica addirittura Doraemon di farlo diventare sincero, ma poi si rende conto che le bugie gli sono indispensabili e che dicendo sempre la verit\u00e0 la sua vita diventerebbe un inferno, poich\u00e9 finirebbe per dire solo cose spiacevoli. \nSuneo ha un debole per Shizuka, si dimostra sempre gentile con lei invitandola spesso in casa sua o coinvolgendola nei suoi giochi. Talvolta tenta di corteggiarla, pur senza esserne davvero innamorato ai livelli di Nobita. Certe volte sembra anzi che si mostri bello agli occhi della ragazza solo per far ingelosire il povero Nobita. A parte questo, Suneo e Shizuka si possono considerare soltanto amici, anche se la giovane accetta educatamente le sue attenzioni. \nUna grande passione di Suneo sono le automobiline telecomandate, di cui possiede una collezione e gli sport, tra cui il baseball e il calcio. Quando sar\u00e0 grande, il suo desiderio (peraltro molto scontato) \u00e8 diventare il presidente della ditta di suo padre. \nIl vero talento di Suneo \u00e8 per\u00f2 il disegno, tanto da ammettere che il suo sogno segreto \u00e8 diventare un celebre stilista di moda. Sotto l'impulso di Gian, il ragazzo aveva anche intrapreso l'attivit\u00e0 di cantante e il suo brano \"Il mambo di Suneo\" aveva riscosso un notevole successo.\nSuneo ha un fratello minore di nome Sunetsugu, che vive insieme allo zio a New York; e un cugino pi\u00f9 grande di nome Sunekichi, che gli fa visita in molte occasioni. Del tutto simile a Suneo in quanto a vanteria e boriosit\u00e0, Sunekichi \u00e8 appassionato di modellini telecomandati (che costruisce lui stesso per poi regalarli al cugino) e di automobili sportive a serie limitata (ogni volta che viene a Tokyo ne guida una diversa) di cui \u00e8 molto geloso.\nCollegamenti esterni.\n "}
{"id": "1999479", "revid": "121949084", "url": "https://it.wikipedia.org/wiki?curid=1999479", "title": "Carla Cal\u00f2", "text": "Biografia.\nNasce a Palermo, dove fa le prime esperienze di attrice teatrale e dove pi\u00f9 tardi sposer\u00e0 Giorgio Mancuso, da cui avr\u00e0 il figlio Salvatore. Nel dopoguerra debutta a Roma con \"Il berretto a sonagli\", di Pirandello, diretta da Luigi Squarzina. Sempre nella capitale inizia la sua carriera nel mondo del cinema, con Carlo Ludovico Bragaglia, nella pellicola del 1949 \"Il falco rosso\".\nSubito dopo, accanto a Tot\u00f2 e sempre diretta dallo stesso regista, \u00e8 nel cast di \"Tot\u00f2 le Mok\u00f2\": sar\u00e0 l'inizio di una lunga lista di film, oltre 100, ai quali si aggiungono i lavori per la televisione, dove dimostra la sua grande versatilit\u00e0 nell'adattarsi alle pi\u00f9 diverse interpretazioni in tutti i generi cinematografici, dalla commedia all'italiana ai film drammatici, dal \"peplum\" allo spaghetti western, dal cinema avventuroso al poliziottesco fino alla commedia sexy."}
{"id": "1999483", "revid": "767487", "url": "https://it.wikipedia.org/wiki?curid=1999483", "title": "Nektar", "text": "I Nektar sono un gruppo musicale inglese di progressive rock, attivo negli anni settanta ad Amburgo. I componenti della band, tutti di nazionalit\u00e0 britannica, si conoscono ad Amburgo, in Germania, dove nel 1969 creeranno la prima formazione della band, che durer\u00e0 ininterrottamente per sei anni, pubblicando sei album, l'ultimo dei quali, vede la partecipazione di Larry Fast ai sintetizzatori, membro esterno, che rester\u00e0 nell'orbita della band fino al 1978.\nIl nucleo originale si riunir\u00e0 una sola volta, il 29 giugno 2002, in occasione del NEARfest.\nIl chitarrista e membro fondatore Roye Albrighton, muore all'et\u00e0 dei 67 anni il 27 luglio 2016, con la sua dipartita, la band si scioglie una terza volta.\nNel 2018, grazie al batterista e cantante Che Albrighton, figlio dello scomparso Roye, viene messa creata un'estemporanea formazione a nome 'New Nektar'; il quartetto produrr\u00e0 e pubblicher\u00e0 l'album 'Megalomania'.\nAlcuni componenti storici della band, a sorpresa, decidono di riformarla nel 2019, grazie ai due dei musicisti originari (Ron Howden e Derek Moore) a portare avanti il nome, pubblicheranno nello stesso anno un nuovo album e un singolo, che nel brano \"Devils door\" vede la presenza, col permesso della vedova, se pur virtuale e postuma, della chitarra dell'ex bandmate Roy Albrighton, in uno dei brani, quale omaggio all'amico e collega scomparso"}
{"id": "1999485", "revid": "339392", "url": "https://it.wikipedia.org/wiki?curid=1999485", "title": "Carmilla (Vampire Hunter D)", "text": ""}
{"id": "1999486", "revid": "785863", "url": "https://it.wikipedia.org/wiki?curid=1999486", "title": "Amon (Devilman)", "text": ""}
{"id": "1999488", "revid": "465169", "url": "https://it.wikipedia.org/wiki?curid=1999488", "title": "Nicola Palizzi", "text": "Biografia.\nAppartenente alla famiglia dei pittori Palizzi (i suoi fratelli Giuseppe, Francesco Paolo e Filippo sono stati pittori), dopo aver lavorato come armiere per i primi anni della sua vita a Napoli, nel 1842 si trasfer\u00ec dai fratelli e studi\u00f2 nella locale Accademia di belle arti.\nLe prime sue tele sono soprattutto paesaggi, con tramonti o altre manifestazioni meteorologiche. Palizzi si impegn\u00f2 poi nella rappresentazione dal vivo - \"en plein air\" - e forn\u00ec anche testimonianza di eventi, come terremoti ed eruzioni del Vesuvio.\nSeguendo l'esempio del fratello Giuseppe, nel 1856 Nicola intraprese un viaggio che, con tappa a Roma e a Firenze, lo port\u00f2 a Parigi, dove ebbe occasione di conoscere le innovazioni pittoriche della Scuola di Barbizon - di cui Giuseppe Palizzi era diventato un esponente - e i dipinti di Gustave Courbet. Nicola Palizzi ha fatto parte del gruppo di pittori della Scuola di Res\u00ecna.\nOltre che per la sua opera di paesaggista, Nicola Palizzi \u00e8 noto per essere stato uno degli illustratori - insieme al fratello Filippo - dell'opera \"Usi e costumi di Napoli e contorni descritti e dipinti\" (1853), edita da Francesco De Bourcard, cui collaborarono scrittori e artisti napoletani dell'epoca. Tale opera rimane tuttora uno dei riferimenti di maggior valore, per lo studio dei caratteri e delle usanze popolari della Napoli, a met\u00e0 Ottocento.\nLa Pinacoteca dei Musei civici di Vasto ha una sala intitolata a Nicola Palizzi, in cui sono esposte molte sue opere.\nOpere all'Accademia di belle arti di Napoli.\nLa Galleria dell'Accademia di belle arti di Napoli - dove si conserva la pi\u00f9 importante collezione di opere di Nicola Palizzi - possiede gli oli su tela: \"Rocce con pantano (Avellino)\", 83x66,5 cm; \"Piano di Salerno presso Paestum con mandria di bufali\", 95x24,5 cm; \"Paesaggio (Cava dei Tirreni)\", 76x64 cm (in deposito alla Galleria d'arte moderna e contemporanea - Roma); \"Sopra Sant'Agata\" o \"L'accampamento\", 1866, 186x133 cm; \"Sopra Sant'Agata di Sorrento\" (bozzetto), 48x37,5 cm; \"Ponte (Avellino)\", 48x34,5 cm; \"La buona notizia\", 64,5x86 cm; \"Lepre che fugge\", 1869, 67,5x56 cm; \"Studio di rocce nel Beneventano\", 61x48 cm; \"Alla Cava dei Tirreni\", 79x52 cm; \"Sorrento, sole calante\", 67,5x38,5 cm \"In provincia di Avellino\", 67x38 cm; \"Costiera sopra Sant'Agata, al tramonto\", 82,5x54 cm; \"Nei pressi di Benevento\", 106x78,5 cm; \"Contadina in campagna a Capri\", 83x48,5 cm; \"Sorrento: tramonto\", 74x101 cm; \"Foresta di Fontainebleau\", 54,5x45 cm; \"Capri veduta da Massa\", 106,5x76 cm; \"Nei dintorni di Avellino\", 44x24 cm."}
{"id": "1999489", "revid": "339392", "url": "https://it.wikipedia.org/wiki?curid=1999489", "title": "Lord Slug", "text": ""}
{"id": "1999495", "revid": "123662271", "url": "https://it.wikipedia.org/wiki?curid=1999495", "title": "Il campo italiano alla battaglia di Magenta", "text": "Il campo italiano alla battaglia di Magenta \u00e8 un dipinto a olio su tela di Giovanni Fattori, realizzato nel 1862 e conservato alla Galleria d'Arte Moderna presso palazzo Pitti, a Firenze.\nStoria.\nSulla fine del 1859 Fattori decise di partecipare al concorso bandito da Bettino Ricasoli per l'esecuzione di quattro tele raffiguranti i principali episodi militari del Risorgimento: Curtatone, Palestro, San Martino e Magenta. L'artista, in particolare, scelse di raffigurare la battaglia di Magenta, combattuta il 4 giugno 1859, nel corso della seconda guerra d'indipendenza, fra gli Austriaci e i Franco-Piemontesi e che si concluse con la vittoria di questi ultimi. Lo scontro apr\u00ec finalmente un varco alle truppe franco-piemontesi per la conquista del territorio lombardo, anche se il tributo di sangue versato fu sconvolgente: tra i centomila soldati che presero parte al combattimento vi furono pi\u00f9 di seimila vittime. Fattori present\u00f2 quindi i due bozzetti alla commissione giudicatrice, che lo decret\u00f2 vincitore e gli commission\u00f2 l'esecuzione del dipinto.\nFattori realizz\u00f2 la vastissima tela de \"Il campo italiano alla battaglia di Magenta\" (m 2,32 \u00d7 3,48) con grande diligenza, portandola a compimento nel 1862. I soldati francesi furono dipinti con grande precisione, anche perch\u00e9 nel 1859 alcune guarnigioni di quella nazione passarono da Firenze. Per conferire maggiore veridicit\u00e0 al dipinto, inoltre, Fattori si rec\u00f2 personalmente nei luoghi del combattimento a Magenta, senz'onere di spesa grazie alla commissione del dipinto.\nIn una memoria autobiografica cos\u00ec Giovanni Fattori ricord\u00f2 la genesi di questo dipinto:\nDescrizione.\nIl dipinto, come gi\u00e0 accennato, rappresenta uno degli episodi pi\u00f9 noti della seconda guerra di indipendenza italiana, ovvero la battaglia di Magenta. La scelta rappresentativa del Fattori, per\u00f2, sposta la visuale su un momento particolare dello scontro: a essere raffigurato, infatti, non \u00e8 l'aspetto eroico della battaglia, bens\u00ec il pur dignitoso ritorno dei soldati feriti sulle retrovie per essere assistiti dalle infermiere. L'opera, priva di intenti celebrativi, privilegia pertanto la dimensione della piet\u00e0, con la quale Fattori dimostra all'osservatore le conseguenze dirette, in termini di sofferenze e di distruzioni, che la guerra comporta.\nIl gioco dei soggetti \u00e8 equilibrato da un'aria di apparente tranquillit\u00e0 data dagli ufficiali in primo piano che seguono con attenzione il ritorno dei feriti, sapientemente concertate da una diligenza equipaggiata con due monache infermiere, preposte all'assistenza dei feriti pi\u00f9 gravi, adagiati su un carro. Sul selciato del viottolo giacciono inoltre i cadaveri di due soldati. La parte destra \u00e8 occupata da una serie di truppe schierate che, assistendo da lontano alla funebre processione dei compagni, rendono loro silenzioso omaggio prima di recarsi al fronte. A sinistra, proprio vicino alla diligenza, si trovano invece i soldati feriti che, riuscendo ancora a camminare sulle gambe, ritornano autonomamente alle retrovie seguendo un uomo dalla testa bendata che avanza su un cavallo bianco dal passo stanco. L'unico elemento a denunciare la battaglia \u00e8 relegato sullo sfondo del dipinto: qui, infatti, troviamo il profilo della martoriata Magenta, dove ancora i fumi dei cannoni fanno intuire che lo scontro \u00e8 ancora attivo ma sta ormai giungendo al termine. Il cielo, di un azzurro intenso, \u00e8 appena solcato da qualche nube primaverile, che si apre verso l'infinito, espandendo la prospettiva del dipinto e consentendo nel contempo l'ampliamento degli orizzonti dello spettatore, che gi\u00e0 guarda \u00abda fuori\u00bb gli eventi.\nLa composizione, sobria ed equilibrata, si struttura su direttrici orizzontali, le quali suggeriscono una sensazione di staticit\u00e0, compromessa tuttavia dalla dinamicit\u00e0 di altri elementi (come i cavalli), utili a trasmettere all'osservatore la tensione dello scontro. La profondit\u00e0 del paesaggio \u00e8 invece resa con l'apposizione degli alberi, gli unici elementi pienamente verticali della tela. Dal punto di vista stilistico il quadro non pu\u00f2 dirsi ancora pienamente macchiaiolo: seppur il colore sia gi\u00e0 applicato sulla tela con estese campiture orizzontali, i volumi e le lontananze non sono resi con la \"macchia\", bens\u00ec con il chiaroscuro tradizionale. Si tratta, insomma, di uno stile che fonde armoniosamente le regole accademiche con la nascente arte macchiaiola."}
{"id": "1999497", "revid": "767487", "url": "https://it.wikipedia.org/wiki?curid=1999497", "title": "Amon D\u00fc\u00fcl II", "text": "Gli Amon D\u00fc\u00fcl II (o Amon D\u00fc\u00fcl 2) sono un gruppo musicale rock progressivo tedesco sorto nel 1968. Il gruppo, fortemente politicizzato, fu uno dei capostipiti della storia del rock in Germania ed uno degli ispiratori del krautrock.\nStoria.\nLa formazione iniziale era composta da Chris Karrer, Peter Leopold, Falk Rogner, John Weinzierl e Renate Knaup-Kr\u00f6tenschwanz.\nL'8 novembre 2006 mor\u00ec il batterista, Peter Leopold. I rimanenti membri della formazione dedicarono all'amico scomparso un concerto funebre a Monaco di Baviera. Leopold fu rimpiazzato dal multistrumentista Daniel Fichelscher, per molti anni chitarrista e batterista dei Popol Vuh; Fichelscher aveva gi\u00e0 collaborato per il gruppo fin dal 1972, ai tempi di \"Carnival in Babylon\".\nNel 2015 mor\u00ec anche Lothar Meid."}
{"id": "1999500", "revid": "827882", "url": "https://it.wikipedia.org/wiki?curid=1999500", "title": "Catena delle Aiguilles Rouges", "text": "La Catena delle Aiguilles Rouges sono un sottosezione delle Prealpi di Savoia in Francia.\nSi trovano di fronte al massiccio del Monte Bianco e separate dalla valle dell'Arve.\nLa qualifica \"rouge\" (dal francese rosso) deriva dal granito di cui sono costituite e che al mattino si tinge di rosso.\nLa montagna pi\u00f9 alta del massiccio \u00e8 l'Aiguille du Belv\u00e9d\u00e8re che raggiunge l'altezza di 2.965\u00a0m.\nNel 1974 \u00e8 stata creata la R\u00e9serve naturelle des Aiguilles Rouges, riserva che interessa tutta la catena delle Aiguilles Rouges.\nDelimitazioni.\nConfina:\nSuddivisione.\nSecondo le definizioni della SOIUSA la catena si divide in un unico supergruppo alpino e due gruppi.:\nVette.\nLe montagne principali del gruppo sono:\nRifugi.\nPer facilitare l'escursionismo e la salita alle vette il gruppo montuoso \u00e8 dotato di alcuni rifugi:"}
{"id": "1999502", "revid": "235890", "url": "https://it.wikipedia.org/wiki?curid=1999502", "title": "Mario Panciera", "text": ""}
{"id": "1999505", "revid": "124123", "url": "https://it.wikipedia.org/wiki?curid=1999505", "title": "Jan Baptist Lodewyck Maes", "text": "Il pittore fiammingo rappresent\u00f2 nella sua produzione principalmente soggetti storici o religiosi, personaggi popolari e scene folkloriche. Studi\u00f2 a Gand presso la locale accademia e, vinta una borsa di studio, si trasfer\u00ec a Parigi dove prosegu\u00ec l'attivit\u00e0 artistica. Vinse ad Anversa il \"Prix de Rome\" nel 1821 e quindi emigr\u00f2 in Italia dove si dedic\u00f2 alla rappresentazione di soggetti popolari."}
{"id": "1999507", "revid": "287204", "url": "https://it.wikipedia.org/wiki?curid=1999507", "title": "Rolf Golz", "text": ""}
{"id": "1999512", "revid": "124123", "url": "https://it.wikipedia.org/wiki?curid=1999512", "title": "Belisario Gioja", "text": "Biografia.\nFu un pittore di genere e bozzettista. Il figlio, Edoardo Gioja, fu anch'egli pittore di successo. Espose prevalentemente a Roma, Firenze, Parigi e Londra."}
{"id": "1999514", "revid": "21880", "url": "https://it.wikipedia.org/wiki?curid=1999514", "title": "Ochotona pusilla", "text": "Il pica nano o pica della steppa o sulcan (\"Ochotona pusilla\" ) \u00e8 un mammifero lagomorfo della famiglia degli Ocotonidi.\nDistribuzione.\nCon cinque sottospecie (\"Ochotona pusilla aktogaiensis\", \"Ochotona pusilla angustifrons\", \"Ochotona pusilla occidentalis\", \"Ochotona pusilla pusilla\" ed \"Ochotona pusilla spelea\"), la specie \u00e8 diffusa in Russia e Kazakistan, nella zona grossomodo compresa fra il Volga, gli Urali meridionali ed il fiume Irty\u0161. Vive nelle zone steppose ricoperte da erbe prative.\nDescrizione.\nDimensioni.\nMisura una quindicina di centimetri di lunghezza, per un peso medio di 250\u00a0g.\nAspetto.\nL'aspetto generale \u00e8 simile a quello di un grosso criceto, con corpo tozzo e robusto, grande testa con occhi neri a capocchia di spillo ed orecchie piccole ed arrotondate, zampe corte e ricoperte di pelo anche sulle piante dei piedi e fra le dita.\nIl pelo \u00e8 di colore bruno-grigiastro sul dorso e bianco ventralmente.\nBiologia.\nLa specie presenta numerose caratteristiche uniche rispetto alle congeneri. Una sua prima particolarit\u00e0 \u00e8 la catemeria, ossia questi animali alternano periodi di riposo e di attivit\u00e0 durante tutto l'arco della giornata: nell'areale in cui vive, non \u00e8 infrequente udire il lacerante fischio di questi animali anche nel cuore della notte. Altra caratteristica insolita \u00e8 quella di accumulare solo piccole scorte d'erba per l'inverno, per cui anche nei giorni pi\u00f9 nevosi questi animali sono costretti a camminare e scavare alla ricerca di cibo, visto che non vanno in letargo: spesso i vari esemplari si rubano i mucchi d'erba stesi ad essiccare a vicenda, dando vita a furibonde lotte. Infine, caso raro fra i pica, pare che questi animali siano gregari: vivono infatti in gruppi familiari permanenti, anche di grandi dimensioni.\nAlimentazione.\nSi tratta di animali erbivori, che si nutrono di tutte le parti della pianta. Mangiano anche muschi e licheni\nRiproduzione.\nSi tratta di animali monogami, ma forse \u00e8 praticata anche la poliginia in quanto il territorio del maschio pu\u00f2 sovrapporsi a quello di pi\u00f9 femmine.\nQuesti animali si riproducono durante i mesi caldi dell'anno: dopo una gestazione di tre settimane, la femmina mette al mondo circa otto figli, che vengono svezzati a tre settimane di vita. Durante la primavera e l'estate, la femmina si riproduce quasi incessantemente. Le femmine raggiungono la maturit\u00e0 sessuale attorno alle quattro settimane e mezza, mentre i maschi possono essere considerati maturi sessualmente solo a un anno d'et\u00e0.\nLa speranza di vita di questi animali si aggira attorno ai quattro anni d'et\u00e0."}
{"id": "1999516", "revid": "124735", "url": "https://it.wikipedia.org/wiki?curid=1999516", "title": "Lorenzo Palmiro Masciarelli", "text": ""}
{"id": "1999519", "revid": "28592", "url": "https://it.wikipedia.org/wiki?curid=1999519", "title": "Vsevolod Emilievic Meierchold", "text": ""}
{"id": "1999520", "revid": "151436", "url": "https://it.wikipedia.org/wiki?curid=1999520", "title": "Regione fisica", "text": ""}
{"id": "1999522", "revid": "110157", "url": "https://it.wikipedia.org/wiki?curid=1999522", "title": "Distretto di La Punta", "text": "Il distretto di La Punta \u00e8 un distretto del Per\u00f9 che appartiene geograficamente e politicamente alla provincia costituzionale di Callao. \u00c8 ubicato a ovest della capitale peruviana. Fondato il 6 ottobre 1915, il suo capoluogo \u00e8 La Punta. Si estende su una superficie di 0,75\u00a0km\u00b2 e conta, al 2005, 7 246 abitanti \"\" di cui il 57% sono donne e il 43% uomini\nDistretti confinanti.\nConfina a est con il distretto di Callao; a nord, a sud e a ovest con l'oceano Pacifico.\nAmministrazione.\nSindaco (\"alcalde\") : P\u00edo Salazar Villar\u00e1n"}
{"id": "1999524", "revid": "827882", "url": "https://it.wikipedia.org/wiki?curid=1999524", "title": "Prealpi del Giffre", "text": "Le Prealpi del Giffre (detto anche \"Massiccio del Giffre\" oppure \"Massiccio del Faucigny\") sono una sottosezione delle Prealpi di Savoia. Sono situate in Francia, nel dipartimento dell'Alta Savoia e, in parte, in Svizzera, nel Canton Vallese.\nPrendono il nome dal torrente \"Giffre\", affluente dell'Arve, che si incunea in profondit\u00e0 nel massiccio montuoso. La montagna pi\u00f9 alta \u00e8 la Haute Cime des Dents du Midi (3.257 m s.l.m., la quale \u00e8 anche la montagna pi\u00f9 alta di tutte le Prealpi di Savoia.\nDelimitazioni.\nConfinano:\nRuotando in senso orario i limiti geografici sono: Colle di B\u00e9rard, fiume Arve, torrente \"Giffre\", Sella dei Gets, Colle di Coux, torrente Vi\u00e8ze, fiume Rodano, torrente \"Trient\", torrente \"Eau Noire\", Colle di B\u00e9rard.\nSuddivisione.\nSecondo la SOIUSA le Prealpi del Giffre si suddividono in tre supergruppi, sette gruppi e tredici sottogruppi:\nRifugi.\nPer facilitare l'escursionismo e la salita alle vette il gruppo montuoso \u00e8 dotato di alcuni rifugi:"}
{"id": "1999526", "revid": "287204", "url": "https://it.wikipedia.org/wiki?curid=1999526", "title": "Loggetta del Sansovino", "text": "La loggetta del Sansovino \u00e8 un piccolo edificio, ideato come un arco trionfale atto ad accogliere i patrizi in procinto di accedere alle sedi di governo dislocate in San Marco e si trova alla base del campanile di San Marco a Venezia.\nStoria.\nLa loggetta fu costruita, su progetto di Jacopo Sansovino, fra il 1537 e il 1549 in sostituzione di un precedente edificio, probabilmente del XIV secolo.\nIl prospetto \u00e8 caratterizzato da tre arcate fra le colonne delle quali, in quattro nicchie, sono poste le statue in bronzo di \"Minerva\", \"Mercurio\", \"Apollo\" e \"la Pace\", opera del Sansovino. Sopra le arcate si trovano tre rilievi in marmo: \"l'isola di Candia\", \"Venezia sotto forma di giustizia\" e \"l'isola di Cipro\" opera di collaboratori. La decorazione dei fregi e la loro disposizione allude alla vita della citt\u00e0 e ai suoi territori: Venere che nasce sull'isola di Cipro, Giove protettore dell'isola di Creta e Minerva con i leoni rappresentanti i territori del mare (stato de mar) e della terraferma (stato de tera).\nDal 1569 divenne il posto di guardia degli \"arsenalotti\" durante le sedute del Maggior Consiglio.\nNel 1663 fu aggiunta la terrazza con la balaustra in marmo e nello stesso periodo furono modificate le arcate laterali trasformandole in porte.\nIl cancello in bronzo che chiude la balaustra, opera di Antonio Gai, \u00e8 del 1737.\nIn seguito al crollo del campanile nel 1902 la loggetta fu completamente distrutta e venne ricostruita nel 1912 utilizzando per quanto possibile il materiale originale. In occasione di tale ricostruzione vennero ricoperte con marmo anche le facciate laterali, precedentemente in mattoni."}
{"id": "1999529", "revid": "71155", "url": "https://it.wikipedia.org/wiki?curid=1999529", "title": "Circondario di Velletri", "text": "Il circondario di Velletri fu uno dei circondari italiani storici ora soppressi.\nStoria.\nIl circondario di Velletri venne istituito nel 1870 come suddivisione della nuova provincia di Roma; il territorio circondariale corrispondeva a quello della vecchia delegazione apostolica di Velletri dello Stato Pontificio.\nIl circondario di Velletri venne soppresso nel 1926 e il territorio assegnato al circondario di Roma."}
{"id": "1999534", "revid": "151436", "url": "https://it.wikipedia.org/wiki?curid=1999534", "title": "Vocalismo arcaico", "text": ""}
{"id": "1999536", "revid": "118031", "url": "https://it.wikipedia.org/wiki?curid=1999536", "title": "Spuma bionda", "text": ""}
{"id": "1999537", "revid": "436907", "url": "https://it.wikipedia.org/wiki?curid=1999537", "title": "Give It All", "text": "Give It All \u00e8 il singolo della band melodic hardcore Rise Against. Dura due minuti e 50 secondi.\nVideo.\nIl video mostra la band che suona sul treno Chicago Transit Authority 'L' con un breve pogo, e calci di un gruppo di impiegati che fanno il turno notturno e fanno le loro varie attivit\u00e0. Includono le parti del corpo modificate in seguito ad una chirurgia plastica effettuata su di una modella di un manifesto, mettendo un adesivo su una gabbia di tigre ad un giardino zoologico con scritto \"I'VE SPENT MY ENTIRE LIFE TRAPPED IN A CAGE\" (Ho speso tutta la mia vita bloccato in una gabbia) e scrivono \"42 grammi d'attacco di cuore\" sul tabellone per le ordinazione del McDonald's che fa pubblicit\u00e0 al Big Mac. Verso la fine si vestono con gli abiti da ufficio e vanno a lavorare. Ma prima che finisca la canzone, uno degli impiegati attacca un adesivo uguale a quello messo sulla gabbia della tigre sulla porta del direttore capo dell'azienda in cui lavora.\nRiferimenti.\n\"Give It All\" viene riprodotta come colonna sonora nei giochi , FlatOut 2, Rock Band 2, WWE WrestleMania 21 and MX vs. ATV Unleashed.\nViene posta anche nel popolare video \"Urban Ninja\"."}
{"id": "1999538", "revid": "24443", "url": "https://it.wikipedia.org/wiki?curid=1999538", "title": "Alpi occidentali", "text": ""}
{"id": "1999540", "revid": "827882", "url": "https://it.wikipedia.org/wiki?curid=1999540", "title": "Giffre", "text": ""}
{"id": "1999546", "revid": "137928", "url": "https://it.wikipedia.org/wiki?curid=1999546", "title": "Reliable Server Pooling", "text": ""}
{"id": "1999550", "revid": "150129", "url": "https://it.wikipedia.org/wiki?curid=1999550", "title": "Santuario di Galloro (Ariccia)", "text": ""}
{"id": "1999552", "revid": "1305772", "url": "https://it.wikipedia.org/wiki?curid=1999552", "title": "High Hopes/Keep Talking", "text": "High Hopes/Keep Talking \u00e8 un singolo del gruppo musicale britannico Pink Floyd, pubblicato il 17 ottobre 1994 come secondo estratto dal quattordicesimo album in studio \"The Division Bell\".\nDescrizione.\n\"High Hopes\".\nBrano conclusivo dell'album, il testo ha come tema centrale la perdita e il ritrovamento della felicit\u00e0 e della serenit\u00e0 dell'uomo durante la sua vita.\nTutta la canzone \u00e8 basata sugli accordi di Do minore, Mi bemolle maggiore e La bemolle maggiore. Ai vari suoni udibili all'inizio della canzone segue l'entrata della campana, dunque il piano che esegue tre bicordi (Do-Sol, Mib-Sib, Lab-Mib) diverse volte. Nella prima strofa si aggiungono anche il basso, le percussioni, l'orchestra e la chitarra classica, che accompagneranno il cantato per tutta la canzone. Dopo il ritornello e la seconda strofa la voce lascia spazio al primo assolo della chitarra classica di Gilmour, supportato dall'andamento epico dell'orchestra, prima di ritornare al tema iniziale e di nuovo al ritornello, a cui segue un altro assolo, stavolta eseguito con la slide guitar che poi dissolve lasciando spazio di nuovo alla campana. Dopo circa venti secondi di silenzio dalla conclusione del brano inizia una traccia fantasma: si tratta di un breve dialogo al telefono tra Steve O'Rourke, manager dei Pink Floyd, e Charlie, uno dei figli di David Gilmour, che allora aveva tre anni.\nDouglas Adams, amico di Gilmour, scelse il nome da dare all'album proprio dalle parole che vi sono nel testo dove vi \u00e8 un riferimento alla \"division bell\" del parlamento inglese. Il \"fiume senza fine\" (\"endless river\") citato nell'ultima strofa dar\u00e0 inoltre il nome all'ultimo album in studio della band, \"The Endless River\", uscito nel 2014.\n\"Keep Talking\".\nScritto da Gilmour insieme al tastierista Richard Wright, \"Keep Talking\" \u00e8 uno dei pochi brani in cui Gilmour esegue un assolo con la talk box, elemento utilizzato nell'album \"Animals\" e nel tour seguente del 1977-78. All'inizio del brano e al suo termine sono presenti registrazioni generate dal sintetizzatore vocale di Stephen Hawking con cui il fisico era costretto a comunicare a causa di una malattia del motoneurone che lo colp\u00ec fin dal 1963.\nPubblicazione.\nIl doppio singolo \u00e8 stato commercializzato nel Regno Unito a partire dal 17 ottobre 1994. La versione maxi, uscita nei formati CD e 12\", presentava inoltre una versione dal vivo di \"One of These Days\" eseguita al Niedersachsenstadion di Hannover nell'agosto 1994.\nIn paesi come Francia e Paesi Bassi i due brani furono diffusi separatamente in CD promozionali distinti. In Francia, inoltre, \"High Hopes\" usc\u00ec come singolo accompagnato da \"Marooned\" come b-side.\nNel marzo 1994 il solo \"Keep Talking\" venne pubblicato nelle stazioni radiofoniche statunitensi e divenne il terzo ed ultimo brano del gruppo a raggiungere la vetta della classifica Mainstream Rock Songs stilata dalla rivista \"Billboard\".\nCover.\n\"High Hopes\" \u00e8 stata oggetto di diverse reinterpretazioni da vari artisti. Tra queste, la versione dei Shark apparve nel album tributo ai Pink Floyd \"A Fair Forgery of Pink Floyd\", mentre quella del gruppo finlandese Nightwish venne inserita nella loro raccolta del 2005 \"Highest Hopes - The Best of Nightwish\", oltre ad esser stata eseguita dal vivo per concludere il loro concerto del \"Once Tour\", registrato e pubblicato nel DVD \"End of an Era\"."}
{"id": "1999555", "revid": "124884193", "url": "https://it.wikipedia.org/wiki?curid=1999555", "title": "Egor Timurovi\u010d Gajdar", "text": "Biografia.\nNascita e formazione.\nGajdar crebbe in una famiglia piuttosto benestante sotto il regime sovietico; suo nonno Viktor Orlanjus fu un famoso scrittore di libri rivolti alla giovent\u00f9 sovietica, mentre il padre Timur era un celebre giornalista e ufficiale di Marina. Frequent\u00f2 la facolt\u00e0 di economia dell'Universit\u00e0 statale di Mosca, ottenendo la laurea nel 1978; successivamente, grazie ad una borsa di studio, pot\u00e9 frequentare dei corsi di dottorato scrivendo una tesi riguardante il ruolo e i compiti delle imprese in un sistema economico pianificato come quello sovietico.\nIscrittosi giovanissimo al PCUS, ottenne, dopo la discussione della tesi di dottorato, il posto di direttore del settore di politica economica del \"Kommunist\", un periodico economico edito dal partito; pass\u00f2 nel 1990, all'et\u00e0 di 34 anni, al ruolo di redattore capo del settore economia della \"Pravda\", all'epoca il massimo quotidiano di partito.\nDurante gli anni della \"perestrojka\", Gajdar ne fu convinto sostenitore; promuoveva in quegli anni un cauto cambiamento nell'economia sovietica, tramite l'introduzione di riforme volte a trasformarla in un'economia socialista di mercato.\nIngresso in politica e gestione delle privatizzazioni.\nNei turbolenti primi anni novanta, nel periodo del crollo del gigante sovietico, Gajdar pass\u00f2 dal mondo della ricerca economica a quello della politica attiva, diventando una delle figure principali nel primo governo della Russia post-comunista guidato da Boris El'cin. Gajdar, molto giovane (aveva allora 35 anni) e senza esperienza, venne chiamato dal numero due del governo El'cin, Gennadij Burbulis, a ricoprire il ruolo di \"esecutore\" delle radicali riforme economiche che El'cin aveva in programma per la Russia (ricordate negli anni successivi come \"terapia d'urto\").\nGajdar assunse rapidamente un enorme potere nel neonato governo, superando in popolarit\u00e0 il suo mentore Burbulis, tanto che si cominci\u00f2 a parlare di \"governo El'cin-Gajdar\"; il programma di riforme, volto secondo Gajdar a far giungere la Russia ad una economia di mercato in tempi brevissimi (solamente un anno), ottenne il via libera dal V congresso dei deputati del popolo della RSSF Russa, tenutosi il 28 ottobre 1991, e part\u00ec ufficialmente per decreto nel gennaio successivo. Gajdar venne nominato, il mese successivo, ministro delle finanze e dell'economia.\nL'impatto di queste riforme economiche radicali sull'economia della neonata Federazione Russa fu enorme: i prezzi venivano lasciati fluttuare liberamente, in totale contrapposizione con i metodi sovietici, e salirono rapidamente (nel giro di mesi) a livelli insostenibili per buona parte della popolazione; si stima che nel primo trimestre di applicazione del decreto siano saliti di 8-9 volte, mentre entro la fine dell'anno erano giunti a valori fra le 25 e le 100 volte pi\u00f9 elevati di quelli dell'inizio dell'anno.\nGajdar ricopr\u00ec, dal giugno al dicembre del 1992, la carica di Primo ministro, in sostituzione dello stesso El'cin; nel settembre 1993, nel pieno del confronto fra El'cin e il Parlamento, culminato nella cosiddetta \"guerra civile del 3-4 ottobre 1993\" che port\u00f2 al bombardamento della \"Casa Bianca\", come veniva chiamato l'edificio che ospitava il parlamento russo.\nFuori dal governo ma nell\"entourage\" di El'cin.\nNon confermato dal Congresso dei deputati del popolo, che gli prefer\u00ec Viktor \u010cernomyrdin, fond\u00f2 successivamente il partito \"Vybor Rossii\" (\u0412\u044b\u0431\u043e\u0440 \u0420\u043e\u0441\u0441\u0438\u0438, \"Scelta della Russia\"), candidandosi alle elezioni del dicembre 1993 ottenendo per\u00f2 solo il 15% per cento circa dei consensi.\nLasciato il governo nel gennaio 1994, si candid\u00f2 nuovamente alla guida del suo partito, rinominato \"Demokrati\u010deskij Vybor Rossii\" (\u0414\u0435\u043c\u043e\u043a\u0440\u0430\u0442\u0438\u0447\u0435\u0441\u043a\u0438\u0439 \u0432\u044b\u0431\u043e\u0440 \u0420\u043e\u0441\u0441\u0438\u0438, \"Scelta Democratica della Russia\"), non riuscendo a superare lo sbarramento del 5%; lasci\u00f2, in seguito, la politica attiva per tornare ad un ruolo di scrittore e commentatore politico.\nAi margini della presidenza Putin.\nDal 1999, insieme con il suo vecchio alleato Anatolij \u010cubajs, fu a capo della \"Sojuz Pravych Sil\" (\u0421\u043e\u044e\u0301\u0437 \u041f\u0440\u0430\u0301\u0432\u044b\u0445 \u0421\u0438\u043b), un partito politico di destra, alla guida del quale riusc\u00ec ad ottenere l'accesso al parlamento nel 1999 mancandolo per\u00f2 nei due successivi appuntamenti elettorali, nel 2003 e nel 2007.\nIl 28 novembre 2006, Gajdar fu trovato in stato di incoscienza a Kildare (Irlanda), dove stava presentando un suo libro (\"Lasting Time: Russia in the World\"). Dimesso dall'ospedale di Dublino con una diagnosi non preoccupante, il 6 dicembre 2006 Gajdar sostenne in dichiarazioni stampa di essere stato avvelenato da nemici delle autorit\u00e0 russe; era l'epoca dell'avvelenamento al polonio di Aleksandr Litvinenko, ma l'accusa non fu confermata e pi\u00f9 tardi in Russia si sostenne che, in realt\u00e0, era rimasto vittima di un'ulcera gastrica.\nMor\u00ec all'improvviso il 16 dicembre 2009 a causa di una trombosi."}
{"id": "1999556", "revid": "486946", "url": "https://it.wikipedia.org/wiki?curid=1999556", "title": "Roquebrune-Cap Martin", "text": ""}
{"id": "1999557", "revid": "80339", "url": "https://it.wikipedia.org/wiki?curid=1999557", "title": "Egor Gajdar", "text": ""}
{"id": "1999558", "revid": "80339", "url": "https://it.wikipedia.org/wiki?curid=1999558", "title": "Egor Gaidar", "text": ""}
{"id": "1999559", "revid": "80339", "url": "https://it.wikipedia.org/wiki?curid=1999559", "title": "Egor Gaydar", "text": ""}
{"id": "1999560", "revid": "155613", "url": "https://it.wikipedia.org/wiki?curid=1999560", "title": "Piramide di Caio Cestio", "text": ""}
{"id": "1999562", "revid": "1788047", "url": "https://it.wikipedia.org/wiki?curid=1999562", "title": "Stefan Joho", "text": "Professionista dal 1986 al 1992, vinse due tappe al Giro d'Italia.\nCarriera.\nDopo aver partecipato alle gare su pista dei Giochi olimpici di Los Angeles 1984, pass\u00f2 professionista su strada nel 1986. Ottenne diversi successi sia in Italia, tra cui Giro di Romagna, Gran Premio Industria e Commercio di Prato e due tappe al Giro d'Italia, sia in patria, dove conta la vittoria di tappe nelle due principali competizioni a tappe elvetiche, Tour de Romandie e Tour de Suisse, e diversi piazzamenti nelle gare in linea, secondo al Giro del Lago Maggiore del 1986, nel Gran Premio del Canton Argovia del 1989 e terzo nel Gran Premio di Lugano del 1987.\nAttivo anche su pista, vinse la Sei giorni di Zurigo nel 1991, mentre l'anno precedente era giunto secondo, risultato ottenuto anche nella Sei giorni di Dortmund nel 1986."}
{"id": "1999563", "revid": "767487", "url": "https://it.wikipedia.org/wiki?curid=1999563", "title": "Prealpi dei Bornes", "text": "Le Prealpi dei Bornes sono una sottosezione delle Prealpi di Savoia.\nSi trovano nel dipartimento francese dell'Alta Savoia e, in misura minore, in quello della Savoia.\nLa vetta principale \u00e8 la Pointe Perc\u00e9e che raggiunge i 2.750\u00a0m.\nDelimitazione.\nConfinano:\nRuotando in senso orario i limiti geografici sono: Sella di Meg\u00e8ve, fiume Arly, torrente \"Chaise\", Selle de Viuz, Lago di Annecy, colline del ginevrino, Bonneville, fiume Arve, Sella di Meg\u00e8ve.\nSuddivisione.\nIn accordo con la SOIUSA le Prealpi dei Bornes si suddividono in due supergruppi, sei gruppi e undici sottogruppi:\nRifugi.\nPer facilitare l'escursionismo e la salita alle vette il gruppo montuoso \u00e8 dotato di alcuni rifugi:"}
{"id": "1999564", "revid": "1694043", "url": "https://it.wikipedia.org/wiki?curid=1999564", "title": "Cabria", "text": "Biografia.\nGuerra di Corinto.\nCabria viene nominato per la prima volta nel 393 a.C., anno in cui succedette ad Ificrate come comandante delle truppe ateniesi a Corinto; questa data, riportata da Diodoro Siculo, risulta comunque inverosimile, visto che Ificrate era ancora al comando nel 392 a.C., quando sconfisse una mora spartana. nella Battaglia del Lecheo\nNel 388 a.C. Cabria, in viaggio per Cipro, dove doveva aiutare il re Evagora I contro i Persiani, sbarc\u00f2 ad Egina, dove tese un'imboscata alla flotta spartana, distruggendola completamente e uccidendone il comandante, Gorgopa; in questo modo gli Ateniesi, per un po' di tempo, si liberarono dal fastidio costituito dalla guarnigione spartana di Egina.\nGuerra beotica.\nNel 378 a.C. Cabria, assieme a Timoteo e Callistrato, fu nominato comandante delle truppe mandate in soccorso di Tebe, che era stata attaccata dal re di Sparta Agesilao. Cabria, nel corso della battaglia cogli Spartani, adott\u00f2 per la prima volta la sua tattica pi\u00f9 famosa: ordin\u00f2 ai suoi uomini di attendere l'attacco dei nemici cogli scudi sulle ginocchia e le lance puntate in avanti, in modo da impedire agli Spartani di attaccare. In seguito ad Atene fu eretta una statua di Cabria, che vi era rappresentato proprio in questa postura.\nL'anno seguente, il faraone Hakor lo invit\u00f2 in Egitto a comandare i suoi mercenari contro i Persiani; gli Ateniesi, per\u00f2, lo richiamarono in patria, viste le rimostranze del satrapo Farnabazo.\nNel 376 a.C. gli Spartani armarono una flotta di 60 triremi, comandata da Pollide, affidandogli la missione di tagliare ad Atene i rifornimenti di grano; Cabria, incaricato di bloccarlo, and\u00f2 ad assediare Nasso colle sue pi\u00f9 di 80 triremi e, quando gli Spartani vennero a contrastarlo, ottenne una vittoria decisiva (9 settembre), la prima vittoria navale dopo la fine della guerra del Peloponneso.\nSecondo Diodoro, l'intera flotta spartana sarebbe stata facilmente distrutta, se Cabria, ricordandosi del processo delle Arginuse, non avesse dovuto pensare prima di tutto a recuperare i suoi naufraghi.\nDopodich\u00e9 nel 373 a.C. Cabria fu nominato comandante del contingente di Corcira assieme ad Ificrate e Callistrato, rimanendovi fino al 368 a.C.\nDal 368 al 361 a.C..\nAll'inizio del 368 Atene, ora alleata di Sparta contro Tebe, mand\u00f2 Cabria a comandare le truppe destinate a respingere la seconda invasione del Peloponneso progettata da Epaminonda; Cabria resistette sull'istmo di Corinto e lo respinse.\nDue anni dopo, nel 366 a.C., Cabria e Callistrato furono accusati di aver fatto perdere ad Atene il controllo della citt\u00e0 di Oropo; potrebbe essere in quell'occasione che Cabria fu difeso da Platone, visto un aneddoto riferito da Diogene Laerzio, come potrebbe anche essere l'episodio riferito da Aristotele.\nSecondo lo storico Teopompo Cabria fu sempre fin troppo contento di eseguire missioni all'estero, sia per il fatto che gli davano pi\u00f9 possibilit\u00e0 di esaltare i suoi meriti, sia per la gelosia e i fastidi ai quali erano esposti gli Ateniesi pi\u00f9 ricchi ed influenti.\nSpedizione in Egitto.\nInfatti nel 361 a.C. Cabria si allontan\u00f2 da Atene di sua spontanea volont\u00e0, andando a comandare la flotta del re d'Egitto Teos, che combatteva contro la Persia; i mercenari del re, invece, erano comandati dal re di Sparta Agesilao, che per\u00f2 pass\u00f2 dalla parte dell'usurpatore Nectanebo, mentre Cabria rimase fedele a Teos.\nPer quanto riguarda lo svolgimento della guerra, comunque, c'\u00e8 una grande discrepanza tra i resoconti di Senofonte e Plutarco da una parte, e Diodoro Siculo dall'altra.\nGuerra sociale.\nNel 358 a.C. Cabria fu mandato in Tracia come successore di Atenodoro; ma, vedendo che Cabria era arrivato con una sola unica nave, Caridemo colse l'occasione per rinnegare il trattato che aveva stretto con Atenodoro e ne concluse con Cabria uno nuovo, pi\u00f9 sfavorevole agli interessi ateniesi.\nQuando scoppi\u00f2 la guerra sociale (357 a.C.), Carete fu nominato comandante dell'esercito ateniese e gli fu affiancato Cabria come ammiraglio della flotta; Cornelio Nepote, invece, sostiene che Cabria era nella flotta semplicemente come privato.\nMorte.\nDurante l'assedio di Chio, la prima operazione della guerra, Cabria entr\u00f2 temerariamente per primo nel porto, e, quando la sua nave fu affondata, volle restare a combattere fino alla fine, rifiutando di salvarsi, e mor\u00ec nello scontro.\nPlutarco racconta che Cabria era lento a pensare e un po' temerario nell'agire, osservando che questi suoi difetti erano corretti dal suo giovane amico Focione.\nNonostante ci\u00f2, la sua morte fu una grande perdita per Atene.\nSecondo Pausania il Periegeta la sua tomba si trova sulla via che porta da Atene all'Accademia, tra quella di Pericle e quella di Formione."}
{"id": "1999565", "revid": "767487", "url": "https://it.wikipedia.org/wiki?curid=1999565", "title": "Hippomobile", "text": "La Hippomobile \u00e8 uno dei primi veicoli \"auto-mobili\" della storia, progettato e realizzato da \u00c9tienne Lenoir nel 1862.\nStoria.\nApplicando l'invenzione del motore a gas, ideata dallo stesso Lenoire nel 1860, venne realizzato il triciclo \"Hippomobile\" per il trasporto delle persone.\nCostruito con gli stessi materiali e concezioni di un carro, era dotato di un propulsore monocilindrico con distribuzione a due tempi, del tipo a \"ciclo naturale\", alimentato con miscela di gas idrogeno, ricavato dall'acqua per elettrolisi.\nSi trattava di un motore con cilindro orizzontale, alimentato dalla caduta naturale della miscela ed espulsione verso il basso dei gas combusti. Questo tipo di alimentazione adottata per il veicolo sperimentale venne sostituita da quella a gas di carbone per gli esemplari destinati alla vendita.\nNon si conosce il numero di Hippomobile prodotti, ma viene stimato che Lenoir abbia costruito il proprio motore in circa 400 unit\u00e0, comprese quelle destinate ad altre applicazioni.\nIl primo Hippomobile alimentato ad idrogeno, in un test dimostrativo per la stampa eseguito nel 1862, riusc\u00ec a superare la velocit\u00e0 di 6 km/h, coprendo la distanza di 18 km, da Parigi a Joinville-le-Pont, in poco meno di 3 ore."}
{"id": "1999569", "revid": "339392", "url": "https://it.wikipedia.org/wiki?curid=1999569", "title": "Schwanenbrau Cup", "text": ""}
{"id": "1999571", "revid": "287204", "url": "https://it.wikipedia.org/wiki?curid=1999571", "title": "Ochotona rufescens", "text": "Il pica afgano (\"Ochotona rufescens\" ) \u00e8 un mammifero lagomorfo della famiglia degli Ocotonidi.\nDistribuzione.\nA dispetto del nome, la specie non vive solo in Afghanistan, ma, con tre sottospecie (\"Ochotona rufescens regina\", \"Ochotona rufescens rufescens\" ed \"Ochotona rufescens sshukurovoi\") anche in Pakistan, Turkmenistan, Iran ed Armenia. Predilige le aree montane, con paesaggi rocciosi e ricchi di anfratti.\nDescrizione.\nDimensioni.\nMisura una ventina di centimetri, per un peso di circa 300\u00a0g.\nAspetto.\nSomigliano a dei grossi criceti, dalla corporatura tozza e robusta, con piccola testa e corte zampe. Durante l'estate, il pelo assume dopo la muta un colore rossiccio sul dorso, con una mezzaluna color crema sulla nuca: anche il ventre \u00e8 dello stesso colore, mentre in inverno il pelo assume colorazione grigiastra. Le zampe sono ricoperte di pelo anche sulla pianta dei piedi e fra le dita.\nBiologia.\nSi tratta di animali diurni che sono soliti vivere in piccoli gruppi. Come molte altre specie congeneri, non vanno in letargo e sono quindi costretti ad ammassare materiale vegetale in vista dell'inverno, col rischio che altri esemplari rubino le piante messe ad essiccare.\nFra i pica, questa specie \u00e8 l'unica a non avere una laringe molto sviluppata al fine di emettere i laceranti fischi utilizzati come richiamo territoriale o di allarme: non si sa tuttavia se questi animali siano muti come si potrebbe pensare.\nAlimentazione.\nSi tratta di animali erbivori, assai frugali per quanto concerne l'alimentazione: mangiano infatti prevalentemente graminacee e licheni, consumando tutte le parti della pianta.\nRiproduzione.\nLa stagione riproduttiva comprende i mesi caldi, durante i quali la femmina partorisce e concepisce continuamente, arrivando a cinque cucciolate annuali, ciascuna delle quali conta una decina di cuccioli. La gestazione dura circa un mese, ed i cuccioli ad un mese vengono svezzati e divengono indipendenti dai genitori: le femmine sono sessualmente mature gi\u00e0 a un mese e qualche giorno, mentre i maschi non possono dirsi del tutto maturi sessualmente prima dell'anno di vita. A seconda dell\"habitat\" e della popolazione presa in esame, questi animali sono soliti praticare in prevalenza la monogamia o la poliginia."}
{"id": "1999572", "revid": "24443", "url": "https://it.wikipedia.org/wiki?curid=1999572", "title": "Bornes", "text": ""}
{"id": "1999574", "revid": "110157", "url": "https://it.wikipedia.org/wiki?curid=1999574", "title": "Our Impact Will Be Felt", "text": "Our Impact Will Be Felt \u00e8 un album tributo, composto da vari artisti dedicato al gruppo hardcore punk Sick of It All. \u00c8 stato pubblicato il 23 aprile 2007. Il titolo dell'album \u00e8 riferito alla linea della canzone \"Built to Last\", che appare nell'album della band con lo stesso titolo."}
{"id": "1999580", "revid": "19189036", "url": "https://it.wikipedia.org/wiki?curid=1999580", "title": "Mach 1", "text": ""}
{"id": "1999582", "revid": "177531", "url": "https://it.wikipedia.org/wiki?curid=1999582", "title": "SingStar PS3", "text": ""}
{"id": "1999586", "revid": "1534172", "url": "https://it.wikipedia.org/wiki?curid=1999586", "title": "Partito Nazionalsocialista Greco", "text": "Il Partito Nazionalsocialista Greco (greco: \"\u0395\u03bb\u03bb\u03b7\u03bd\u03b9\u03ba\u03cc \u0395\u03b8\u03bd\u03b9\u03ba\u03cc \u03a3\u03bf\u03c3\u03b9\u03b1\u03bb\u03b9\u03c3\u03c4\u03b9\u03ba\u03cc \u039a\u03cc\u03bc\u03bc\u03b1\", Elliniko Ethniko Sosialistiko Komma), \u00e8 stato un partito prima nazista e poi filo-fascista minore fondato in Grecia nel 1932 da George S. Mercouris, un ex ministro.\nStoria.\nFondato ad Atene nel dicembre 1932, il Partito Nazional-Socialista \u00e8 stato uno di una serie di gruppi di destra attivi nel paese in quell'epoca (altri furono l'Unione Nazionale Greca (\"\u0395\u03b8\u03bd\u03b9\u03ba\u03ae \u0388\u03bd\u03c9\u03c3\u03b9\u03c2 \u0395\u03bb\u03bb\u03ac\u03b4\u03bf\u03c2\"), Pace di ferro (\"\u03a3\u03b9\u03b4\u03b7\u03c1\u03ac \u0395\u03b9\u03c1\u03ae\u03bd\u03b7\"), Tridente (\"\u03a4\u03c1\u03af\u03b1\u03b9\u03bd\u03b1\"), e Sovranit\u00e0 Nazionale dello Stato (\"\u0395\u03b8\u03bd\u03b9\u03ba\u03cc \u039a\u03c5\u03c1\u03af\u03b1\u03c1\u03c7\u03bf \u039a\u03c1\u03ac\u03c4\u03bf\u03c2\", guidato da Skilakakis), anche se si \u00e8 distinto per essere il pi\u00f9 forte sostenitore di Adolf Hitler, cercando di copiare il Partito Nazionalsocialista Tedesco dei Lavoratori nell'organizzazione e in termini di politica. \nIl partito, una volta allontanato Mercouris, che aveva mostrato simpatie per il corporativismo fascista italiano, si divise tra i sostenitori di Panag\u012bs Tsaldar\u012bs e il Partito Populista per le necessit\u00e0 di un governo di coalizione. Grazie ai contatti con Galeazzo Ciano, Mercouris riusc\u00ec ad assicurarsi un finanziamento per rifondare il partito basandolo stavolta sul Partito Nazionale Fascista italiano, anche se questo finanziamento si \u00e8 presto prosciugato in quanto in Italia non erano convinti che il partito fosse in grado di ottenere il potere. Il partito \u00e8 stato comunque rifondato, ed in gran parte orientato verso il fascismo italiano, anche se Mercouris stesso e alcuni dei suoi principali seguaci, in quanto antisemiti erano pi\u00f9 propensi ad utilizzare il modello propagandistico tedesco che \u00e8 stato talvolta usato come un ammortizzatore nel collaborazionismo del governo durante la occupazione nazista della Grecia. \nIl partito, tuttavia, fallito il tentativo di prendere il potere, decise di non appoggiare il regime fantoccio di Ioannis Metaxas, anche se molti dei suoi seguaci si sono riconciliati con il nuovo governo, ragion per cui durante l'occupazione della Grecia nella seconda guerra mondiale al partito \u00e8 stato permesso di continuare ad esistere, anche se non ha avuto alcun ruolo attivo nel governo e nell'esercito, anche di fronte alla concorrenza di altri movimenti pi\u00f9 estremisti filo-nazisti."}
{"id": "1999587", "revid": "287204", "url": "https://it.wikipedia.org/wiki?curid=1999587", "title": "Giro di Puglia", "text": "Il Giro di Puglia \u00e8 stata una corsa a tappe maschile di ciclismo su strada (eccetto la prima edizione che si disput\u00f2 come prova in linea), che si \u00e8 svolta in Puglia, dal 1972 al 1998. Il corridore che detiene il maggior numero di vittorie nella classifica finale \u00e8 Giuseppe Saronni (3), il quale detiene anche il record di vittorie di tappa (12). \nAlbo d'oro.\n\"Aggiornato all'edizione 1998.\""}
{"id": "1999590", "revid": "307923", "url": "https://it.wikipedia.org/wiki?curid=1999590", "title": "Episodi di As the Bell Rings (prima stagione)", "text": "Questa \u00e8 una lista episodi della prima stagione della sit-com As the Bell Rings.\nFlower Day.\nDanny e Charlotte vogliono segretamente scambiarsi, a vicenda, un fiore per il \"Giorno dei Fiori\".\nTalent Show.\nI ragazzi sono impegnati per la gara di talenti di scuola: Danny aiuta Charlotte a scrivere una canzone, Skipper cerca di imparare a fare il prestigiatore con le carte, Toejam cerca di suonare il clarinetto e il tamburo, Tiffany impara l'alfabeto al contrario e Brooke cerca di ballare.\nThe Dancing Dolls.\nDanny vorrebbe riuscire a combattere la sua timidezza invitando Charlotte al ballo, ma non \u00e8 cos\u00ec facile.\nTo Go or Not to Go.\nI ragazzi sono curiosi di sapere perch\u00e9 le ragazze vanno in bagno assieme.\nBad Boy.\nPer un malinteso, Danny pensa che a Charlotte piacciano i ragazzi duri, cos\u00ec si traveste da duro, insieme agli amici, per fare colpo su di lei. In conseguenza ad un altro malinteso, la stessa cosa viene pensata da Charlotte su Danny, in maniera da vestirsi anche lei da dura, insieme alle amiche.\nEssendo quindi dei malintesi, a nessuno dei due piacciono i duri.\nNota: L'episodio si ispira al film Grease.\nLadder Dudes.\nSkipper e Toejam si mettono su delle scale che danno sulla finestra, in modo da poter suggerire a Danny cosa dire a Charlotte. Ma succede un imprevisto.\nNota: Anche se accreditati, Carlson Young (Tiffany) e Gabriela Rodriguez (Brooke) non appaiono nell'episodio.\nNota: Per sbaglio, il 2 e il 16 ottobre 2008, l'episodio \u00e8 stato mandato in onda con la dicitura iniziale \"nuovo episodio\", mentre era gi\u00e0 stato mandato in prima visione il 27 settembre 2008.\nThe Kiss.\nDanny, approfittando della recita di Romeo e Giulietta, vorrebbe baciare Charlotte nella scena finale.\nMa non avendo mai baciato una ragazza, deve chiedere aiuto a Skipper.\n\"Nota\": Anche se accreditati, Carlson Young (Tiffany), Gabriela Rodriguez (Brooke) e Seth Ginsberg (Toejam) non appaiono nell'episodio.\nSlacker Girl.\nBrooke, visto che ha preso B ad un compito per la prima volta, decide di non essere adatta per la scuola, adottando cos\u00ec un look \"goth\". Toejam, per piacerle, si traveste anche lui da goth.\nPurtroppo, la B era una A e Brooke \u00e8 tornata normale all'insaputa del ragazzo.\n\"Nota\": Anche se accreditati, Carlson Young (Tiffany), Tony Oller (Danny) e Collin Cole (Skipper) non appaiono nell'episodio.\nThe Mascot.\nSkipper diventa la mascotte della scuola, un'aquila, e cerca cos\u00ec di conquistare Tiffany. Purtroppo, Tiffany ha una paura degli uccelli.\n\"Nota\": Anche se accreditata, Demi Lovato (Charlotte) non appare nell'episodio.\nThe Quiz.\nToejam scopre un test fatto da Charlotte in cui vi \u00e8 scritto che a lei piace chi balla il \"Ballo del Saltello\".\nPurtroppo, il test lo aveva fatto la madre di Charlotte.\n\"Nota\": Carlson Young (Tiffany), Gabriela Rodriguez (Brooke) e Collin Cole (Skipper) hanno una parte marginale nell'episodio. \nLadies Man.\nSkipper, dopo aver letto un libro, riesce a parlare alle ragazze combattendo la sua timidezza, ma i consigli del libro sono inutili di fronte a Tiffany.\n\"Nota\": Anche se accreditate, Demi Lovato (Charlotte) e Gabriela Rodriguez (Brooke) non appaiono nell'episodio.\nTiffany's Web.\nToejam suggerisce a Tiffany di utilizzare Danny come cavia per provare l'orribile il vestito fatto da lei stessa.\n\"Nota\": Anche se accreditati, Demi Lovato (Charlotte), Gabriela Rodriguez (Brooke) e Collin Cole (Skipper) non appaiono nell'episodio.\nThe Geek Squad.\nVisto che Frank chiama Brooke imbranata, gli amici, capitanati da Toejam, affrontano il ragazzo verbalmente.\n\"Nota\": Anche se accreditato, Collin Cole (Skipper) non appare nell'episodio.\nHall Monitor.\nSkipper diventa il nuovo sorvegliante a scuola e fa rispettare troppo alla lettera le regole.\n\"Nota\": Anche se accreditata, Demi Lovato (Charlotte) non appare nell'episodio."}
{"id": "1999591", "revid": "92723", "url": "https://it.wikipedia.org/wiki?curid=1999591", "title": "Gaspar de Crayer", "text": "Biografia.\nStudi\u00f2 pittura presso Michel Coxcie. In seguito studi\u00f2 all'accademia di Saint Luc a Bruxelles nel 1607, dove rest\u00f2 fino al 1660, per poi stabilirsi definitivamente a Gand.\nCrayer fu uno dei pittori pi\u00f9 produttivi e coscienziosi della tarda scuola fiamminga, epigono di Pieter Paul Rubens per la vigoria delle opere e di Antoon van Dyck per la cura dei particolari. Ebbe buoni rapporti di conoscenza con gli arciduchi Alberto d'Austria e Isabella Clara Eugenia d'Asburgo, sovrani dei Paesi Bassi cattolici, che lo trattarono sempre con gran rispetto. Il Cardinale-Infante Ferdinando d'Asburgo, fratello del re Filippo IV e governatore dei Paesi Bassi del Sud dopo la morte della zia Isabella Clara Eugenia, lo nomin\u00f2 suo pittore ufficiale.\nI suoi dipinti si trovano in gran quantit\u00e0 nelle chiese e nei musei di Bruxelles e Gand, non essendoci praticamente cappella nelle Fiandre o nel Brabante che non dichiari di possedere delle sue tele. Tuttavia fu rinomato anche al di fuori del paese natale e alcune sue opere si possono trovare anche pi\u00f9 a sud, ad Aix-en-Provence e ad Amberg, nell'Alto Palatinato.\nLa sua abilit\u00e0 di artista decorativo \u00e8 testimoniata dai pannelli realizzati per l'arco di trionfo costruito per l'entrata di Ferdinando d'Asburgo nella capitale fiamminga dopo la vittoria alla Battaglia di N\u00f6rdlingen. Alcuni di questi pannelli sono attualmente esposti al pubblico nel museo di Gand. Le sue opere migliori sono \"La pesca miracolosa\", conservata nella galleria di Bruxelles, \"Il giudizio di Salomone\" nella galleria di Gand e le \"Madonne con Santi\" attualmente al Louvre, alla pinacoteca di Monaco e al Belvedere di Vienna."}
{"id": "1999592", "revid": "1783371", "url": "https://it.wikipedia.org/wiki?curid=1999592", "title": "Data room", "text": "Le data room sono usate in numerosi tipi di transazione dove un venditore o un'autorit\u00e0 devono rivelare una grande quantit\u00e0 di dati riservati, confidenziali (comunque non destinati al pubblico), inerenti al bene in vendita, agli interessati all'acquisto, tipicamente nel corso di un'operazione di due diligence per la cessione di un'azienda o di un ramo di essa.\nLa data room tradizionale era davvero una stanza costantemente sorvegliata, situata, di solito, presso la sede del venditore o in quella dei suoi legali che gli interessati all'acquisto e i loro consulenti potevano visitare allo scopo di consultare documenti, registri ed altri dati resi disponibili. Gli interessati all'acquisto, spesso, venivano ammessi alla data room uno alla volta. \nIn caso di operazioni di grande entit\u00e0 venivano coinvolti gruppi di esperti in varie discipline per esaminare al meglio i dati e questo causava un grande dispendio di tempo e di energia: tutte queste persone dovevano recarsi nel luogo dove si trovava la data room, attendere il proprio turno, esaminare i dati e ripetere il tutto in caso di richiesta di dati ulteriori.\nPer questo motivo, quando la tecnologia lo ha reso possibile, le data room sono state soppiantate dalle virtual data room (VDR).\nUna virtual data room consiste in un sito internet riservato agli interessati all'acquisto ai quali viene fornita la chiave, il certificato, o un altro mezzo per ottenere l'accesso. Gli interessati all'acquisto possono cos\u00ec accedere ai dati, eseguirne il download, interagire con il venditore richiedendo altri dati in tempi limitati e senza dover rispettare turni di consultazione.\nNormalmente coloro i quali accedono alle data room devono prima garantire di non diffondere in alcun modo i dati che acquisiscono. Inoltre l'acquisizione dei dati viene registrata: si tiene traccia di chi accede ai dati, di quali dati consulta e per quanto tempo."}
{"id": "1999596", "revid": "2043462", "url": "https://it.wikipedia.org/wiki?curid=1999596", "title": "Clementina d'Orl\u00e9ans", "text": "Famiglia d'origine.\nClementina era il sesto figlio, quarta figlia, di Luigi Filippo d'Orl\u00e9ans, al tempo della sua nascita duca di Chartres, e di sua moglie, la principessa Maria Amalia di Borbone-Napoli.\nI suoi nonni paterni erano il duca Luigi Filippo II di Borbone-Orl\u00e9ans e la duchessa Luisa Maria Adelaide di Borbone-Penthi\u00e8vre; quelli materni Ferdinando I, re del Regno delle Due Sicilie, e Maria Carolina d'Asburgo-Lorena, nata arciduchessa d'Austria. I suoi padrini furono Leopoldo di Borbone-Napoli, e sua moglie, Maria Clementina d'Asburgo-Lorena.\nDescritta come una bella ragazza, Clementina ebbe tra i suoi insegnanti lo storico Jules Michelet, proveniente da una famiglia di tradizione ugonotta.\nNel 1830 suo padre divenne re di Francia con il nome di Luigi Filippo I.\nMatrimonio.\nIntelligente ed estremamente ambiziosa, Clementina sognava di sposare un monarca o un erede presuntivo per assicurarsi il titolo di regina. Tuttavia, i negoziati di matrimonio divennero abbastanza difficile, perch\u00e9 quasi tutte le case reali europee videro Luigi Filippo come un usurpatore del trono di Francia e nessuno di loro era disposta a stipulare un contratto matrimoniale. Con le difficolt\u00e0 per ottenere un pretendente per sua figlia, Luigi Filippo accett\u00f2 la mediazione di suo cognato, Leopoldo I del Belgio. Il re del Belgio avvi\u00f2 le trattative con i suoi fratelli, Ernesto e Ferdinando, per Augusto, figlio di quest'ultimo. Le trattative vennero temporaneamente sospese a causa della morte di Ferdinando Filippo d'Orl\u00e9ans, figlio primogenito ed erede di Luigi Filippo.\nNonostante la forte opposizione al legame austriaco, il contratto di matrimonio tra Augusto e Clementina venne firmato a Vienna il 25 febbraio 1843. La famiglia dello sposo fu rappresentata alla cerimonia da O'Sullivan de Grass e la famiglia della sposa dal conte di Flahaut. Tra le altre disposizioni, il contratto stabiliva la separazione dei beni e fissava la dote della principessa a un milione di franchi. La cerimonia si svolse presso il Palazzo di Saint-Cloud il 20 aprile 1843.\nInizialmente la coppia pens\u00f2 di risiedere a Vienna, ma la resistenza del cancelliere Metternich e della corte austriaca portarono a prendere la residenza in Francia. Dopo la rivoluzione del 1848, che depose Luigi Filippo, andarono in esilio con la famiglia in Inghilterra, ma in seguito si trasferirono a Coburgo e poi a Vienna.\nLa coppia ebbe cinque figli:\nDopo il 1848.\nIn esilio, Clementina inizi\u00f2 una campagna per recuperare il patrimonio della famiglia. Sapendo che non sarebbe mai diventata regina, Clementina cerc\u00f2 di realizzare i suoi sogni attraverso i suoi figli. Infatti sia Filippo, sia Luigi Augusto, erano considerati presunti eredi da Ernesto II, come potenziali candidati al trono di Grecia. Subito dopo, Luigi Augusto e il cugino Gastone d'Orl\u00e9ans andarono in Brasile come pretendenti delle principesse Isabella e Leopoldina, figlie di Pietro II del Brasile.\nIl trono bulgaro.\nNel 1886, le dimissioni di Alessandro I di Bulgaria come principe reggente di Bulgaria rianimarono in Clementina le aspettative di vedere uno dei suoi figli su quel trono. Partecip\u00f2 attivamente alla campagna per la nomina del suo figlio pi\u00f9 giovane, Ferdinando, diffondendo ampiamente le sue qualit\u00e0 come la sua eccellente educazione, la sua capacit\u00e0 di parlare diverse lingue e il suo interesse per la scienza, attributi che, secondo lei, lo avrebbero reso un re eccellente. Con il sostegno dell'Austria, Ferdinando divenne il nuovo principe reggente di Bulgaria nel 1887.\nClementina accompagn\u00f2 suo figlio quando si stabil\u00ec in Bulgaria. Estremamente ricca, la principessa divenne molto popolare nel suo paese di adozione per le loro generose donazioni.\nTuttavia, per il suo tentativo di introdurre un codice di abbigliamento \"francese\" nella semplice societ\u00e0 bulgara e per il suo disprezzo per chi non aveva sangue reale, fu considerata come una persona arrogante. Giudicata \"una delle pi\u00f9 intelligenti principesse reali d'Europa\", Clementina era nota per avere una \"mente acuta e una notevole capacit\u00e0 di comprendere la politica europea e la diplomazia\" e venne inviata a pi\u00f9 riprese come rappresentante di Ferdinando I nelle missioni diplomatiche in tutta Europa.\nNel febbraio 1896, in un tentativo di riconciliazione con la Russia, Ferdinando acconsent\u00ec alla conversione del figlio maggiore ed erede alla Chiesa ortodossa bulgara, un atto che gli valse la rottura con la madre e la famiglia, in particolare con l'imperatore Francesco Giuseppe I d'Austria, e la scomunica da parte della Santa Sede. Successivamente gli altri figli di Ferdinando furono battezzati alla fede cattolica, rendendo possibile una riconciliazione con la madre.\nMorte.\nNel corso del tempo, Clementina perse a poco a poco l'udito e, nei suoi ultimi anni, dovette usare un grande auricolare. Tuttavia, nonostante avesse pi\u00f9 di 80 anni, la principessa continuava a viaggiare regolarmente a Parigi per lo shopping e a stare al passo con la moda.\nLa sua salute cominci\u00f2 a destare preoccupazione nel febbraio del 1898, quando sub\u00ec una infezione al polmone destro. Nel febbraio 1907 ebbe una brutta influenza. Clementina mor\u00ec nel Palazzo Coburgo, a Vienna, il 16 febbraio 1907, all'et\u00e0 di 89 anni. Il suo corpo fu sepolto nella cripta della chiesa di Sant'Agostino a Coburgo."}
{"id": "1999599", "revid": "76963", "url": "https://it.wikipedia.org/wiki?curid=1999599", "title": "Yuu Kashii", "text": "Ha passato l'infanzia a Singapore e in seguito ha studiato all'Universit\u00e0 Mejiro, dove si \u00e8 laureata in inglese. Nel 2001 inizi\u00f2 a lavorare come modella per la rivista giapponese per teenager \"mc Sister\". Ha esordito come attrice cinematografica nel 2005, nel lungometraggio . Lo stesso anno vinse il premio come miglior attrice esordiente ai per il suo ruolo nel film \"Linda Linda Linda\".\nNel febbraio 2008 ha sposato l'attore Joe Odagiri, conosciuto sul set di ."}
{"id": "1999600", "revid": "486946", "url": "https://it.wikipedia.org/wiki?curid=1999600", "title": "Virtual Data Room", "text": ""}
{"id": "1999604", "revid": "24443", "url": "https://it.wikipedia.org/wiki?curid=1999604", "title": "Eugenia Lissitsina", "text": ""}
{"id": "1999609", "revid": "19189416", "url": "https://it.wikipedia.org/wiki?curid=1999609", "title": "Misura cautelare", "text": ""}
{"id": "1999613", "revid": "7", "url": "https://it.wikipedia.org/wiki?curid=1999613", "title": "Vivien Diesca", "text": ""}
{"id": "1999616", "revid": "1442080", "url": "https://it.wikipedia.org/wiki?curid=1999616", "title": "Italiani nella Legione straniera francese", "text": "La presenza di volontari italiani nella Legione straniera francese \u00e8 sempre stata numerosa. Dal 1831 al 2014 vi servirono circa in sessantamila. Ex ufficiali o soldati dell'esercito napoleonico, patrioti del Risorgimento, aristocratici, criminali incalliti, antifascisti, ebrei perseguitati dalle leggi razziali, anarchici, fascisti, repubblichini e avventurieri, molti furono quelli che cercarono rifugio o azione sotto il kep\u00ec bianco.\nNel corso della prima guerra mondiale un'intera unit\u00e0 fu composta interamente da italiani: la Legione Garibaldina. Nel 1939 si arruolarono nella Legione 639 italiani, mentre dal 1944 al 1954, anno della caduta della fortezza di Dien Bien Phu, circa 10.000 italiani erano stati arruolati nella Legione straniera e per la maggior parte erano emigrati clandestinamente in Francia. Alla caduta della fortezza oltre 5.000 legionari italiani combattevano nella guerra d'Indocina, pi\u00f9 di un migliaio erano i prigionieri di guerra italiani dei Viet Minh e oltre 1.300 erano i caduti in combattimento dal 1946\nIn una seduta del parlamento italiano del 13 ottobre 1950, Giancarlo Pajetta stigmatizzava il fatto che ci si facesse vanto, in alcuni settori politici, dell'impiego di legionari italiani in Indocina: \"Vedete, l'espressione vi potr\u00e0 sembrare forte, ma al riguardo posso citarvi un giornale che si pubblica a Roma, un giornale che sostiene con entusiasmo la vostra attuale politica militare; mi riferisco al giornale di Santi Savarino. In questo giornale, proprio ieri, a proposito delle truppe francesi in Indocina, della Legione straniera in Indocina (nella quale noi sappiamo quanti \"poveri cristi\" italiani siano andati a finire, e per quali ragioni) si \u00e8 scritto: \"\u00abFinora, si \u00e8 detto troppo poco che migliaia di italiani si battono contro i rossi in Indocina. E si battono nella Legione straniera!\u00bb\" Dunque, si battono nella parte pi\u00f9 coloniale delle truppe coloniali della Francia! Di questi ci si fa vanto!.\nTra i legionari italiani con pi\u00f9 decorazioni militari spiccano il romano Giovanni Bettazzi e il trapanese Francesco Panitteri combattenti nella guerra d'Indocina, mentre il veterano pi\u00f9 anziano fino al 2010 era il sottufficiale Federico Colombatto, classe 1913 di Ivrea, arruolatosi nella Legione nel 1935 e deceduto a Caluso proprio nel corso dello stesso anno e, infine, il legionario che ha raggiunto il grado pi\u00f9 elevato di generale di divisione \u00e8 stato il piemontese Vittorio Tresti, arruolatosi nell'ottobre del 1958.\nNel 1998 i legionari italiani erano circa sessanta mentre nel 2008 gli italiani arruolati ammontavano, secondo fonti ufficiali del Corpo, a circa una cinquantina di unit\u00e0, la maggior parte sottufficiali e graduati.\n Segue ora un elenco alfabetico che, come criterio, tiene conto di legionari che siano stati personaggi storici, menzionati nelle cronache nazionali o internazionali oppure siano autori di pubblicazioni di memorie esperienziali.\nDal 1914 al 1918.\nTutti nipoti dell'Eroe e figli di Ricciotti Garibaldi. Ufficiali e sottufficiali della Legione Garibaldina, facente parte del IV Reggimento del 1\u00ba Reggimento straniero. Bruno e Costante caddero in combattimento nel 1914-'15 nelle Argonne."}
{"id": "1999617", "revid": "339392", "url": "https://it.wikipedia.org/wiki?curid=1999617", "title": "Elliniko Ethniko Sosialistiko Komma", "text": ""}
{"id": "1999618", "revid": "123083031", "url": "https://it.wikipedia.org/wiki?curid=1999618", "title": "Alcek", "text": "Le varianti del suo nome sono Altsek, Altzek, o Alzec, in italiano Alzecone.\nBiografia.\nSecondo la leggenda era il quinto dei numerosi figli di Kubrat ed uno dei capi Bulgari. Nel 631 una guerra per il trono port\u00f2 alla rottura dell'alleanza tra Alcek e gli altri capi bulgari. Evidentemente sconfitto, Alcek fugg\u00ec in Baviera dove chiese al re franco Dagoberto I un rifugio per stabilirsi col suo popolo in fuga. Il re permise loro di fermarsi, ma una notte ordin\u00f2 al suo esercito lo sterminio del popolo. Solamente 700 dei 9.000 uomini dell'orda scamparono allo sterminio fuggendo in Italia, dove ottennero il permesso di stabilirsi nel ravennate dal re longobardo Grimoaldo. In seguito migrarono nel Ducato di Benevento, dove ad Alcek fu concesso il titolo di gastaldo, un titolo meno importante rispetto al precedente titolo di duca.\nTombe di tipo steppico-nomade cos\u00ec come sepolture equine databili dalla seconda met\u00e0 dell'VIII secolo attestano la presenza proto-bulgara nel Molise. Un'altra importante testimonianza della presenza proto-bulgara in Italia ci \u00e8 data da Paolo Diacono, che nella sua Historia Langobardorum scrisse che i loro discendenti parlavano ancora il loro idioma originario, cos\u00ec come il latino."}
{"id": "1999619", "revid": "80339", "url": "https://it.wikipedia.org/wiki?curid=1999619", "title": "Yegor Gaidar", "text": ""}
{"id": "1999620", "revid": "438678", "url": "https://it.wikipedia.org/wiki?curid=1999620", "title": "Odessey and Oracle", "text": "Odessey and Oracle \u00e8 il secondo album del gruppo inglese The Zombies, pubblicato nel 1968 dalla CBS.\nIl disco.\nIl disco fu registrato nel 1967, dopo che gli Zombies firmarono per l'etichetta CBS. Met\u00e0 del primo album, \"Begin Here\", consisteva di cover, mentre \"Odessey and Oracle\" contiene solo materiale originale, composto da Rod Argent e Chris White, rispettivamente tastierista e bassista del gruppo..\nIl gruppo inizi\u00f2 a lavorare all'album nel giugno 1967 e alcuni brani vennero registrati presso gli studios della EMI ad Abbey Road, dove quell'anno i Beatles avevano inciso \"Sgt. Pepper's Lonely Hearts Club Band\" e i Pink Floyd l'album d'esordio, \"The Piper at the Gates of Dawn\". Era la prima volta che gli studi di Abbey Road venivano usati per un disco prodotto indipendentemente. Quando le registrazioni si conclusero, verso la fine del 1967, gli Zombies si erano gi\u00e0 sciolti a tutti gli effetti, a causa della mancanza di successo finanziario.\n\"Odessey and Oracle\" venne commercializzato nel Regno Unito nel mese di aprile 1968 e negli Stati Uniti nel mese di giugno. Il singolo \"Time of the Season\" divenne una sorprendente hit nei primi mesi del 1969 e la Columbia Records (negli Stati Uniti) decise di ripubblicare l'album a febbraio, con una diversa copertina, che ritagliava pesantemente l'illustrazione originale.\nIl divario temporale tra le date della versione inglese e di quella americana \u00e8 il motivo per cui gli Zombies inizialmente non avevano preparato un mix stereo, condizione su cui invece la casa di produzione americana insistette. Con Al Kooper e la Columbia Records a sollecitarli, Argent e White diedero fondo alle royalties da loro maturate per prenotare di nuovo gli studi e mixare da capo l'album in stereo appositamente per la versione americana. Solo una canzone, \"This Will Be Our Year\", non venne missata di nuovo nel 1969, a causa del mancato overdub di un corno non presente sul multitraccia originale.\nLa prima canzone dell'album, \"Care of Cell 44\", \u00e8 stata reinterpretata da numerosi artisti, tra cui Elliott Smith e Of Montreal.\nIl titolo della raccolta di singoli dei Velvet Crush, \"A Single Odessey\", contiene l'errore grammaticale in onore all'album degli Zombies.\nTracce.\nTracce bonus.\nEsistono diverse versioni disponibili in CD dell'album, quasi tutte contenenti varie tracce bonus.\nRock Machine (MACD 6) (1986).\nQuesta \u00e8 la prima edizione in CD (uscita in Francia). \u00c8 caratterizzata da un'illustrazione di copertina differente, conosciuta come \"The Old Man in the Temple\". Non contiene tracce bonus.\nBluemoon Records (1988).\nQuesta versione CD (non pi\u00f9 in stampa) contiene due tracce bonus: \"I'll Call You Mine\" e \"Imagine the Swan\".\nBig Beat (SonyBMG) (2004).\nQuesta edizione contiene entrambi gli originali missaggi del disco: le prime dodici tracce consistono delle versioni UK (in mono), seguite dalle stesse dodici tracce (stavolta la versione USA, in stereo). Il disco presenta le seguenti tracce bonus:\nSMD/Reper (SonyBMG) (2005).\nQuesta \u00e8 la pi\u00f9 ampia versione CD del disco, comprendente insieme alle dodici canzoni originali ben sedici tracce bonus:\nRepertoire (REP5089) (2008).\nQuest'edizione per il 40\u00ba anniversario dall'uscita dell'album consiste in due dischi: nel primo CD le dodici tracce dell'originale del 1968 in mono, nel secondo CD le stesse dodici, in stereo. Il CD1 contiene inoltre le seguenti tracce bonus:"}
{"id": "1999622", "revid": "62004", "url": "https://it.wikipedia.org/wiki?curid=1999622", "title": "Dominique Arnould", "text": " Attivo dal 1988 al 2004, fu campione del mondo di ciclocross nel 1993. Dal 2005 \u00e8 direttore sportivo del team TotalEnergies.\nCarriera.\nPassato professionista nel 1988, corse soprattutto nel ciclocross vincendo cinque campionati nazionali (1989, 1993, 1994, 2002, 2003), a cui si aggiungono quattro secondi posti (1990, 1992, 1998 e 2000) ed un terzo (1997); nel 1993 a Corva fu campione mondiale della categoria professionisti. Nel ciclismo su strada nel 1992 si impose nel Giro di Puglia ed in una tappa del Tour de France; quell'anno fu inoltre secondo nel Grosser Preis des Kantons Aargau. Aveva un fratello, Thierry, anch'egli ciclista, morto nel 1994.\nDal 2005 \u00e8 direttore sportivo della formazione vandeana TotalEnergies (nota in precedenza come Bouygues, Europcar e Direct \u00c9nergie), affiancando Jean-Ren\u00e9 Bernaudeau."}
{"id": "1999624", "revid": "765341", "url": "https://it.wikipedia.org/wiki?curid=1999624", "title": "Aki Maeda", "text": "Ha una sorella maggiore anch'essa attrice, Ai Maeda, ed \u00e8 conosciuta soprattutto per il suo ruolo di Noriko Nakagawa nel controverso film \"Battle Royale\". "}
{"id": "1999632", "revid": "986213", "url": "https://it.wikipedia.org/wiki?curid=1999632", "title": "Emanuele Maurizio d'Elbeuf", "text": "Biografia.\nEmanuele Maurizio era il figlio minore di Carlo di Lorena \"Duca d'Elboeuf\" e della sua seconda moglie \u00c9lisabeth de La Tour d'Auvergne, figlia del Duca di Boillon, membro dell'illustre Casato di La Tour d'Auvergne. Era una nipote del visconte di Turenna.\nMembro del \"Casato di Guisa\" fondato da Claudio I di Guisa, fu principe di Lorena in quanto discendente in linea maschile di Renato II, duca di Lorena.\nSua cognata fu Charlotte de Rochechouart de Mortemart, una figlia di Louis Victor de Rochechouart de Mortemart e una nipote di Madame de Montespan. La sua sorellastra Susanna Enrichetta divent\u00f2 in seguito duchessa di Mantova.\nNel 1706, pass\u00f2 al servizio dell'imperatore Giuseppe I, che lo nomin\u00f2 luogotenente generale della propria cavalleria a Napoli; questa condotta contrari\u00f2 Luigi XIV, che lo fece processare per diserzione e condannare all'impiccagione in effigie.\nNel 1711, commission\u00f2 all'architetto Ferdinando Sanfelice la costruzione di una residenza privata a Portici, una cittadina posta a sudest di Napoli. L'edificio fu chiamato \"Villa d'Elboeuf\", e fu la prima delle 122 ville vesuviane del Miglio d'oro. Esso riveste particolare importanza storica per lo sviluppo di Portici come sito reale. Nel 1738, infatti, Carlo, Re di Napoli e sua moglie Maria Amalia di Sassonia furono costretti a riparare sulla costa porticese da un fortunale che li sorprese in navigazione nel golfo. La coppia reale fu accolta a Villa d'Elboeuf dal duca, e rimase talmente impressionata dalla bellezza della dimora e dei dintorni, da ordinare la costruzione della Reggia di Portici, che divenne residenza estiva di corte. Tale evento dette il via all'edificazione del resto delle ville del Miglio d'Oro, in quanto i nobili napoletani scelsero sempre pi\u00f9 numerosi le coste vesuviane per edificare le proprie magioni di campagna e mantenere cos\u00ec il contatto con la coppia reale anche quando lasciava la capitale.\nTra il 1711 ed il 1716, anni della sua permanenza a Portici, il duca d'Elboeuf venne a conoscenza di alcuni reperti dissotterati per caso nella vicina Ercolano durante lo scavo di un pozzo freatico; cominci\u00f2 quindi a scavare in proprio, riportando alla luce numerosi manufatti con i quali abbell\u00ec il proprio palazzo. Per tale motivo \u00e8 ricordato come iniziatore degli scavi archeologici di Ercolano.\nNel 1719 torn\u00f2 in Francia, dove riprese possesso dei propri titoli e possedimenti.\nDesignato \"prince d'Elbeuf\", non era destinato a diventare Duca d'Elbeuf essendo il pi\u00f9 giovane dei cinque figli maschi di suo padre. I suoi fratellastri maggiori Carlo (1660\u20131690), Enrico Federico (1657\u20131666) e Luigi di Lorena (1662\u20131693) premorirono al loro padre e il ducato fu quindi ereditato dall'altro fratello sopravvissuto di Emanuele Maurizio, Enrico.\nEnrico mor\u00ec senza nessun figlio sopravvissuto: due dei suoi figli morirono nell'arco di una settimana l'uno dall'altro nel 1705 durante la guerra di successione spagnola. Emanuele Maurizio divent\u00f2 dunque duca d'Elbeuf nel maggio 1748 e mantenne il titolo fino alla sua morte.\nEmanuele Maurizio si spos\u00f2 due volte: da nessuna delle due unioni ebbe figli. Mor\u00ec a 85 anni e gli succedette suo cugino di secondo grado Carlo Eugenio di Lorena.\nMatrimoni.\nEmanuele Maurizio si spos\u00f2 due volte:"}
{"id": "1999636", "revid": "339392", "url": "https://it.wikipedia.org/wiki?curid=1999636", "title": "Emanuele Maurizio d'Elbeouf", "text": ""}
{"id": "1999637", "revid": "767487", "url": "https://it.wikipedia.org/wiki?curid=1999637", "title": "La banda Baader Meinhof", "text": "La banda Baader Meinhof (\"Der Baader Meinhof Komplex\") \u00e8 un film del 2008 diretto da Uli Edel.\nIl film racconta la storia del gruppo terroristico che ha insanguinato la Germania Federale tra il 1967 e il 1977; \u00e8 stato presentato fuori concorso al Festival Internazionale del Film di Roma 2008 ed \u00e8 stato candidato ai Premi Oscar 2009 come miglior film straniero e ai Golden Globe 2009 come miglior film straniero.\nTrama.\nGermania Ovest, 1967: i primi movimenti studenteschi sessantottini iniziano a mobilitarsi, dapprima contro i rapporti che la Repubblica Federale intrattiene con il regime iraniano di Mohammad Reza Pahlavi (durante una di queste proteste, viene ucciso lo studente Benno Ohnesorg), e successivamente, con maggiore intensit\u00e0, contro gli Stati Uniti, a causa della guerra del Vietnam, ricalcando quindi le contestazioni che stanno nascendo in tutto il mondo.\nI gruppi giovanili, non ancora organizzati ma desiderosi di allargare la loro protesta, iniziano a mobilitarsi, e uno dei primi atti, compiuto a seguito del tentativo di omicidio di Rudi Dutschke, uno dei leader della protesta, da parte di uno squilibrato con simpatie di estrema destra, \u00e8 un attentato incendiario realizzato in un grande magazzino da Andreas Baader e da Gudrun Ensslin, quest'ultima figlia di un pastore evangelico, la quale, durante l'udienza a seguito del suo arresto, si assume pubblicamente la responsabilit\u00e0 dell'attentato, giustificandolo con la necessit\u00e0 di passare all'azione per mobilitare le masse.\nAnche Baader viene arrestato mentre al gruppo, che comincia ad allargarsi, si uniscono Ulrike Meinhof, un'autorevole giornalista e scrittrice, che in precedenza aveva raccolto le confidenze della Ensslin, e Peter-J\u00fcrgen Boock, un giovane evaso da un riformatorio dopo essere stato picchiato dalle guardie durante una rivolta. Tutti insieme organizzano la liberazione del compagno, ma nell'azione una delle guardie viene ferita da un colpo di pistola, costringendo il gruppo a espatriare e a darsi alla clandestinit\u00e0.\nIl gruppo si reca in Giordania, in un campo di addestramento per guerriglieri palestinesi di Fatah, e, una volta che i componenti sono rientrati a Berlino Ovest, inizia una serie di rapine alle banche, legittimandole come strumenti di lotta attraverso comunicati che la Meinhof inoltra alla stampa. Lentamente, accanto al consenso che la \"banda\" inizia ad avere in una parte dell'opinione pubblica, iniziano gli arresti degli affiliati. Le indagini dell'unit\u00e0 antiterrorismo, guidata da Horst Herold, stringono il cerchio intorno ai terroristi, e uno dei primi risultati \u00e8 l'uccisione di Petra Schelm, avvenuta ad Amburgo il 15 luglio 1971, durante un conflitto a fuoco.\nAlla compagna uccisa viene intitolata la cellula della Rote Armee Fraktion dove operano i tre fondatori e immediatamente dopo muta la strategia: iniziano una serie di attentati dinamitardi, effettuati a una caserma di marines a Francoforte e a un commissariato di polizia di Augusta. Il paese sembra avviarsi verso il caos ma gli arresti si susseguono e, nel 1972, Baader viene arrestato dopo essere stato ferito a una gamba durante uno scontro a fuoco insieme a Jan-Carl Raspe. Poco dopo anche Ulrike Meinhof e Gudrun Ensslin cadono nella rete della polizia, venendo imprigionati in tre prigioni di tre citt\u00e0 differenti.\nI componenti della banda, seppure in carcere, assurgono al ruolo di \"simbolo\", tanto che la loro liberazione viene chiesta dal commando di Settembre Nero durante la sua azione alle Olimpiadi di Monaco. La loro protesta prosegue attraverso uno sciopero della fame per chiedere il miglioramento delle condizioni di detenzione, che, dal momento dell'arresto, \u00e8 sempre stata di isolamento; durante questa protesta, uno dei componenti della banda, Holger Meins, muore di stenti nel penitenziario di Wittlich. I quattro vengono trasferiti a Stoccarda, nel carcere di Stammheim, dove sar\u00e0 celebrato il processo a loro carico. Nello stesso istituto di pena viene rinchiusa per un breve periodo anche Brigitte Mohnhaupt.\nIl 9 maggio 1976 Ulrike Meinhof viene trovata morta nella sua cella, ufficialmente suicidatasi impiccandosi con un asciugamano, ma l'episodio fa nascere il sospetto che possa trattarsi di un omicidio di Stato, e questo evento produce una recrudescenza delle attivit\u00e0 terroristiche della RAF, in quel momento guidata dalla Mohnhaupt, e vengono realizzate azioni di rilevanza anche internazionale nel cosiddetto \"autunno tedesco\" del 1977, quali il rapimento del presidente degli industriali tedesco-occidentali ed ex ufficiale delle SS Hanns-Martin Schleyer e il dirottamento dell'aereo della compagnia Lufthansa, quest'ultimo grazie al Fronte Popolare per la Liberazione della Palestina. Lo scopo di questi atti era la liberazione dei detenuti della RAF, ma a causa del dirottamento fallito, all'interno del carcere avvenne la morte, anche questa ufficialmente per suicidio, di Andreas Baader, Gudrun Ensslin e Jan-Carl Raspe e a seguire l'uccisione di Schleyer."}
{"id": "1999647", "revid": "729795", "url": "https://it.wikipedia.org/wiki?curid=1999647", "title": "Villa d'Elboeuf", "text": "La villa d'Elboeuf \u00e8 un palazzo settecentesco di Portici, sita nelle immediate vicinanze del porto del Granatello. \u00c8 la prima, in ordine cronologico, delle 122 ville vesuviane del Miglio d'oro.\nStoria.\nFu fatta costruire nel 1711 dal duca d'Elboeuf, su disegno di Ferdinando Sanfelice. L'edificio, di pianta rettangolare, si sviluppava su due piani, con una loggetta dalla parte del Vesuvio e due terrazze sul mare, una verso Torre del Greco ed una verso Napoli. Sulla facciata principale, rivolta verso il mare, si aprivano due portali, a cui di accedeva da una doppia scala ellittica con balaustra in marmo e piperno. Il duca d'Elboeuf fece piantare numerose piante esotiche nel giardino della villa, e la abbell\u00ec con numerosi manufatti recuperati da quelli che sarebbero diventati di l\u00ec a poco gli scavi archeologici di Ercolano.\nPochi anni dopo la fine della costruzione, nel 1716, il palazzo fu ceduto a Giacinto Falletti, duca di Cannalonga; nel 1738 ospit\u00f2 Carlo di Borbone, che si innamor\u00f2 di quei luoghi e fece costruire nelle vicinanze la Reggia di Portici. Nel 1742 il re acquist\u00f2 la villa dagli eredi del Falletti, trasformandola in d\u00e9pendance della reggia, della quale costituiva anche l'approdo dal mare. Durante il regno di Gioacchino Murat (1808 - 1815) la moglie Carolina Bonaparte, ai piedi della villa, vi fece costruire un bagno di mare per lei e per le figlie. Incastonato nella lava tufacea del 79 d.C. il bagno di Carolina Bonaparte rimane l'unico esempio di architettura balneare stile impero esistente sul pianeta.\nIl declino della villa cominci\u00f2 nel 1839, quando la costruzione della prima linea ferroviaria italiana, la Napoli-Portici, tagli\u00f2 la comunicazione tra il palazzo ed il parco retrostante, distruggendo l'unit\u00e0 architettonica e l'armonia del complesso. Negli ultimi anni l'edificio, propriet\u00e0 di privati, seppure vincolato ai sensi della legge 1089/1939, ed inserito nell'elenco delle Ville vesuviane del Miglio d'oro, versa in uno stato di grave fatiscenza ed \u00e8 al centro di accese polemiche, sospeso tra l'opportunit\u00e0 di una riqualificazione e la minaccia della speculazione edilizia.\nAttualmente la villa versa in grave stato d'abbandono e decadenza. Le grandi scalinate d'accesso sono state depredate delle balaustre in marmo, e molti degli interni sono in rovina a causa di intemperie ed incendi. Il tetto, costruito con una struttura portante in legno, \u00e8 crollato in diversi punti. Diverse pareti interne sono state abbattute e molti locali sventrati in seguito ad atti di sciacallaggio mirati a depredarne il rame dei cavi elettrici. La struttura \u00e8 stata colpita da diversi incendi ed \u00e8 a volte usata da senzatetto come rifugio.\nIl 26 aprile 2013, la villa \u00e8 stata venduta ad una cordata di imprenditori, che ne cureranno il restauro sotto la sorveglianza della Soprintendenza.\nIl 5 febbraio 2014, un'ampia porzione del muro esterno della villa, che costeggia la linea ferroviaria, \u00e8 crollata finendo sulle rotaie, interrompendo il traffico sulla tratta Napoli - Torre Annunziata\nIl 12 aprile 2015 dopo un anno di attesa i treni regionali sono tornati a percorrere la Ferrovia Napoli-Salerno grazie alla costruzione di una galleria artificiale, la rimozione dei ponteggi abusivi e la messa in sicurezza del palazzo settecentesco.\nNel 2019, dopo anni di fermo del cantiere, sono ripresi i lavori di restauro."}
{"id": "1999651", "revid": "1372005", "url": "https://it.wikipedia.org/wiki?curid=1999651", "title": "Abbazia di Admont", "text": "Labbazia di Admont \u00e8 un monastero benedettino fondato nel 1074, posto al centro dell'Austria fra i monti della Stiria, che contiene al suo interno la pi\u00f9 grande biblioteca monastica del mondo.\nStoria.\nL'abbazia fu fondata nel 1074 da Ottocaro I di Stiria e da Gebeardo arcivescovo di Salisburgo, che invi\u00f2 dei monaci dalla prestigiosa abbazia di San Pietro.\nNel 1152 and\u00f2 quasi distrutta a causa di un grosso incendio e fu tempestivamente ricostruita con il contributo determinante dell'allora arcivescovo di Salisburgo, sant'Everardo.\nA partire dalla fine dell'XI secolo i monaci di Admont, che obbedivano alla regola di san Benedetto, iniziarono a collezionare manoscritti religiosi, copiati in un apposito laboratorio realizzato all'interno del monastero. Dopo l'invenzione della stampa, la collezione si arricch\u00ec di incunaboli e di edizioni originali di opere rare ed importanti.\nLe guerre contro i turchi e la riforma causarono un lungo declino del monastero, ma con la successiva Controriforma l'abbazia rifior\u00ec e con le nuove idee illuministe prese corpo un grande progetto che aveva l'ambizione di mettere l'abbazia di Admont sullo stesso piano dell'Escorial di Madrid. Di questo grandioso progetto fu realizzata la grande biblioteca terminata nel 1776.\nNel 1865 un incendio disastroso distrusse quasi il tutto il monastero, ma risparmi\u00f2 la biblioteca. La ricostruzione inizi\u00f2 l'anno seguente con la realizzazione della nuova chiesa progettata dall'architetto Wilhelm B\u00fccher, in stile neogotico ed ispirata dalla cattedrale di Ratisbona.\nLe crisi economiche degli anni 30 obbligarono l'abbazia ad alienare molti dei propri tesori d'arte. Durante il periodo nazista il monastero fu prima occupato dall'esercito e quindi chiuso ed i monaci allontanati.\nRipristinata nel dopoguerra, l'abbazia, dove ora vivono 27 monaci, ha potuto riprendere la sua tradizione di salvaguardia del patrimonio culturale: dal 1997 colleziona ed espone le opere di artisti austriaci contemporanei. Nel maggio del 2003, accanto alla grande biblioteca \u00e8 stato aperto il nuovo museo d'arte contemporanea.\nOggi l'abbazia di Admont \u00e8 un centro di fede e cultura d'importanza internazionale.\nBiblioteca.\nIniziata alla met\u00e0 del Settecento, fu terminata nel 1776 sotto l'imperatrice Maria Teresa d'Austria. \nConsiste in un imponente edificio in stile rococ\u00f2, con dimensioni da cattedrale: 79 metri di lunghezza per 14 metri di larghezza. L'enorme e splendida sala \u00e8 illuminata da sette eleganti cupole decorate con affreschi allegorici in Trompe-l'\u0153il realizzati da Bartolomeo Altomonte, che celebrano la scienza e la religione. Un gruppo di sculture rappresenta il Giudizio Universale, un tema classico della discussione teologica del XVIII secolo.\nLe pareti sono dovunque tappezzate di volumi e sono arricchite da busti di eruditi e di artisti che assieme ad evangelisti e profeti vigilano sugli studi dei monaci e dei ricercatori.\nAnche se risparmiata dal disastroso incendio del 1865, la biblioteca aveva riportato diversi danni, mai del tutto riparati. L'abbandono del monastero nelle mani dei nazisti durante la Seconda guerra mondiale aveva prodotto alcune laceranti trasformazioni ed accentuato il degrado del complesso. Le imponenti opere di restauro, finanziate dall'Unione europea, che si sono recentemente concluse hanno permesso il completo recupero delle strutture murarie, degli affreschi, dei rivestimenti in legno e delle sculture. Sono state anche ripuliti circa settantamila libri e altri cinquemila completamente restaurati.\nOggi nella biblioteca benedettina sono raccolte 180\u00a0000 opere, fra le quali 1400 manoscritti, alcuni dei quali risalenti all'VIII secolo, e 530 incunaboli."}
{"id": "1999653", "revid": "1234826", "url": "https://it.wikipedia.org/wiki?curid=1999653", "title": "Aqua Laguna", "text": ""}
{"id": "1999656", "revid": "767487", "url": "https://it.wikipedia.org/wiki?curid=1999656", "title": "Ochotona macrotis", "text": "Il pica dalle orecchie grandi (\"Ochotona macrotis\" ) \u00e8 un mammifero lagomorfo della famiglia degli Ocotonidi.\nDistribuzione.\nCon cinque sottospecie (\"Ochotona macrotis auritus\", \"Ochotona macrotis chinensis\", \"Ochotona macrotis macrotis\", \"Ochotona macrotis sacana\" e \"Ochotona macrotis wollastoni\"), la specie \u00e8 diffusa sull'altopiano del Tibet, sul Tien Shan, sul Pamir, sull'Himalaya (Nepal, Punjab e Kashmir) ed in alcune aree boscose del Turkestan orientale. Predilige le aree rocciose di origine glaciale, ricche di anfratti, ad altezze superiori ai 2000 m.\nDescrizione.\nDimensioni.\nMisura circa 20\u00a0cm di lunghezza, per un peso di 120\u00a0g.\nAspetto.\nIl nome comune e quello scientifico della specie derivano, come intuibile, dalle orecchie, che in questi animali sono le pi\u00f9 grandi (sia come dimensioni effettive, che in rapporto alle dimensioni della testa) di tutto il genere \"Ochotona\": per il resto, la specie presenta le caratteristiche proprie di tutto il genere, ossia un aspetto generale simile a quello di un grosso criceto con corporatura massiccia e pelo di color sabbia, pi\u00f9 chiaro sul ventre. In particolare, la specie somiglia molto alla congenere \"Ochotona roylei\", dalla quale si differenzia per le orecchie di maggiori dimensioni.\nBiologia.\nSi tratta di animali assai attivi, di abitudini diurne: in particolare, questa specie sembra preferire le ore centrali della giornata per nutrirsi, mentre passa il resto del tempo a prendere il sole ed a fare la guardia al territorio da postazioni sopraelevate. Pur non andando in letargo, questa specie non accumula provviste per l'inverno come le congeneri.\nPare esservi una correlazione fra l'aggressivit\u00e0 degli animali e la stagione presa in esame, poich\u00e9 molti parametri comportamentali di questa specie (primo fra tutti la territorialit\u00e0) si acuiscono in alcuni periodi e si affievoliscono in altri: durante il periodo degli amori, infatti, i maschi sono sorprendentemente tolleranti, per poi divenire improvvisamente aggressivi e territoriali in estate, quando i cuccioli sono stati svezzati.\nAlimentazione.\nSi tratta di animali erbivori, che si nutrono di qualsiasi materia vegetale riescano a trovare nel proprio territorio: per alimentarsi, tendono a seguire percorsi sempre uguali, ed in particolare in primavera la competizione per il cibo \u00e8 molto serrata, in quanto gli animali cercano di riprendersi dal periodo di magra invernale. Quando d'inverno le forti nevicate ricoprono il terreno con uno spesso manto nevoso, i pica dalle orecchie grandi sono soliti scavare al di sotto di esso alla ricerca di piante, a volte allontanandosi anche molto dalla propria tana (solitamente non se ne allontanano a pi\u00f9 di due metri di distanza) ed arrivando a mangiare anche la corteccia degli alberi.\nRiproduzione.\nFatto inusuale fra i pica, questi animali si riproducono una sola volta l'anno, col maschio che tende ad accoppiarsi con pi\u00f9 femmine possibile: la femmina partorisce fra la fine della primavera e l'inizio dell'estate, dopo una gestazione di un mese. La nidiata conta generalmente quattro cuccioli, che vengono svezzati a un mese d'et\u00e0, ma restano coi genitori per un altro mese ancora: la maturit\u00e0 sessuale viene invece raggiunta ad un anno. I maschi girovagano fino a quando non sono in grado di stabilirsi in un proprio territorio e di difenderlo da altri maschi, mentre le femmine sono solite restare nel territorio natio fino a quando non trovano un compagno."}
