{"id": "2175320", "revid": "260215", "url": "https://it.wikipedia.org/wiki?curid=2175320", "title": "Sede titolare di Abercorn", "text": ""}
{"id": "2175321", "revid": "729019", "url": "https://it.wikipedia.org/wiki?curid=2175321", "title": "West Kirby", "text": "West Kirby \u00e8 un paese di 7.680 abitanti della contea del Merseyside, in Inghilterra."}
{"id": "2175324", "revid": "1833487", "url": "https://it.wikipedia.org/wiki?curid=2175324", "title": "Whiston (Merseyside)", "text": "Whiston (13.629 ab. nel 2001) \u00e8 una citt\u00e0 del Regno Unito; si trova nella contea inglese del Merseyside all'interno del distretto metropolitano di Knowsley a circa 13\u00a0km a Est dal centro di Liverpool.\nStoria.\nFu parte del Lancashire (contea storica di Liverpool), nota per pi\u00f9 di 450 anni per le sue miniere di carbone. La sua storia ha inizio nel XIII secolo, ma le sue radici sono molto pi\u00f9 antiche. Infatti sono stati ritrovati in zona, nel 1941 e nel 1986, dei resti risalenti al periodo Neolitico.\nLa chiesa di St. Nicholas, sulla Windy Arbor Road, \u00e8 stata consacrata il 30 luglio 1868. Questa ospita un monumento, progettato da Sir Giles Gilbert Scott, in memoria dei caduti che \u00e8 stato colpito da un fulmine nel 1928. La costruzione \u00e8 stata sostituita quattro anni pi\u00f9 tardi, nel 1932.\nDivisione del territorio.\nLa citt\u00e0 faceva parte del Whiston Rural District. L'area \u00e8 composta da Whiston Nord e da \"reparti\" di Whiston Sud."}
{"id": "2175326", "revid": "767487", "url": "https://it.wikipedia.org/wiki?curid=2175326", "title": "L'alieno", "text": "L\u2019Alieno (The Hidden) \u00e8 un film di fantascienza americano del 1987, diretto da Jack Sholder, scritto da Jim Kouf (con lo pseudonimo di Bob Hunt). I protagonisti sono interpretati da Kyle MacLachlan, Michael Nouri,\u00a0 Clu Gulager, Chris Mulkey e Ed O\u2019Ross. Distribuito dalla New Line Cinema, nel 1993 viene realizzato un sequel, The Hidden II, diretto da Seth Pinsker.\n\u00c8 liberamente ispirato al romanzo \"Strisciava sulla sabbia\" (\"Needle\", 1950) dello scrittore Hal Clement.\nTrama.\nUn alieno si insinua nei corpi dei moribondi, riportandoli in vita per poi seminare panico e terrore. Due poliziotti sono incaricati di scoprire chi si cela dietro a tutto questo.\nDiverse persone, che non si conoscono e non hanno nulla in comune, improvvisamente assumono un comportamento da predatore, incurante delle precauzioni e estremamente violento. In particolare, sembrano attratti da auto supersportive, musica heavy metal, e denaro. La cosa ancora pi\u00f9 strana \u00e8 che ogni volta che ognuna di queste persone viene resa inoffensiva o uccisa, ecco che un'altra persona riprende a tracciare la scia di sangue e di violenza.\nIl poliziotto Tom Beck, tipo dai piedi per terra e molto razionale, cerca senza successo di stabilire un nesso tra i vari casi avvenuti e quello simile in corso. Si ritrova affiancato da Lloyd Gallagher, uno strano agente dell'FBI, riservato e dai comportamenti quantomeno singolari, che dimostra di essere in possesso di informazioni che sorprendentemente gli permettono di prevedere le mosse del rapinatore sanguinario.\nQuando ogni spiegazione razionale non baster\u00e0 pi\u00f9, Gallagher sar\u00e0 costretto a rendere l'incredulo Beck consapevole della natura non umana dell'entit\u00e0 che stanno inseguendo, in un crescendo di violenza che rischia di avere un epilogo inquietante quando l'alieno punter\u00e0 ad occupare il corpo di una potente personalit\u00e0 che si avvia ad assumere un ruolo che lo render\u00e0 pi\u00f9 che mai intoccabile.\nEdizione italiana.\n\"L'alieno\" esce in Italia nel settembre 1988, con doppiaggio affidato alla Cine Video Doppiatori."}
{"id": "2175327", "revid": "729019", "url": "https://it.wikipedia.org/wiki?curid=2175327", "title": "Meols", "text": "Meols \u00e8 un paese di 5.110 abitanti della contea del Merseyside, in Inghilterra."}
{"id": "2175328", "revid": "330019", "url": "https://it.wikipedia.org/wiki?curid=2175328", "title": "Diocesi di Abercorn", "text": "La diocesi di Abercorn (in latino: \"Dioecesis Abercorniensis\") \u00e8 una sede soppressa e sede titolare della Chiesa cattolica.\nStoria.\nPochissime sono le informazioni relative ad Abercorn (nella contea di Linlithgow, in Scozia), per lo pi\u00f9 derivanti dalla \"Historia ecclesiastica gentis Anglorum\" di Beda il Venerabile. Secondo lo storico inglese, \"Aebbercurnig\" era sede di un monastero, i cui abati erano rivestiti della dignit\u00e0 episcopale; nel 684 l'abate-vescovo Trumwine lasci\u00f2 Abercorn per recarsi con i suoi monaci a Streonschalch o Whitby, nello Yorkshire.\nNell'854 la chiesa di \"Eoriercorn\" dipendeva dall'abbazia di Lindisfarne. Prima della riforma protestante Abercorn rientrava nel territorio della diocesi di Dunkeld; dal 1878 \u00e8 parte dell'arcidiocesi di Saint Andrews ed Edimburgo.\nDal 1974 Abercorn \u00e8 annoverata tra le sedi vescovili titolari della Chiesa cattolica; dal 21 ottobre 1988 il vescovo titolare \u00e8 John Charles Dunne, gi\u00e0 vescovo ausiliare di Rockville Centre."}
{"id": "2175330", "revid": "1305772", "url": "https://it.wikipedia.org/wiki?curid=2175330", "title": "Buon Natale", "text": ""}
{"id": "2175334", "revid": "2110845", "url": "https://it.wikipedia.org/wiki?curid=2175334", "title": "Jack-Alain L\u00e9ger", "text": "I molti pseudonimi che us\u00f2 nella sua lunga carriera, si accompagnarono ad una moltitudine di aspetti della sua immagine pubblica che andarono dalla figura dell'anticonformista politicamente impegnato, a quelle del maniaco depressivo, dell'omosessuale, del pubblico intellettuale, dell'autore prolifico, della stella musicale hippy e del creatore di bestseller.\nBiografia.\nCresciuto vicino alla citt\u00e0 di Parigi, inizi\u00f2 la carriera come critico discografico ed alcuni dei suoi articoli apparvero sul mensile Rock &amp; Folk. Tradusse in francese i libri \"Tarantula\" di Bob Dylan, \"Le avventure di Tom Bombadil\" di Tolkien e \"L'energia degli schiavi\" di Leonard Cohen.\nCarriera musicale.\nTra i primi pseudonimi utilizzati vi fu l'oscuro Melmoth, lugubre personaggio del romanzo gotico \"Melmoth l'errante\" di Charles Robert Maturin, nome con il quale fu autore-compositore-interprete dell'album del 1969 \"La Devanture des ivresses\", che vinse il Grand Prix de l'Acad\u00e9mie Charles-Cros. Molto diverso fu l'approccio con il pubblico come Dashiell Hedayat, pseudonimo che prese in omaggio agli scrittori Dashiell Hammett e Sadegh Hedayat, presentandosi come un mistico hippy e \"rock star\", con baffi e giacchetta di pelle nera. In tale veste pubblic\u00f2 nel 1971 \"Obsolete\", un album di rock psichedelico realizzato con la collaborazione dei Gong, considerato dall'edizione francese di Rolling Stone l'ottantunesimo miglior disco di rock francese.\nCarriera letteraria.\nInizi\u00f2 a scrivere all'et\u00e0 di 13 anni, ma fu pubblicato solo nel 1969 il suo primo romanzo, intitolato \"Being\", scritto con lo pseudonimo Melmoth. La maggior parte della sua produzione letteraria \u00e8 stata pubblicata con lo pseudonimo Jack-Alain L\u00e9ger, con cui nel 1976 \u00e8 uscito il suo libro di maggiore successo, \"Monsignore\", tradotto in 14 lingue, dal quale \u00e8 stato tratto nel 1982 il film omonimo diretto da Frank Perry ed interpretato da Christopher Reeve. Con l'altro pseudonimo Paul Sma\u00efl ha scritto il best seller \"Vivre me tue\", \u00abtestimonianza\u00bb della vita nel ghetto di un giovane francese di origine nordafricana. Nel corso della carriera letteraria scrisse una mole impressionante di libri, che comprendono romanzi d'avventura, libri di ricerca, saghe, opere di introspezione analitica, pamphlet e saggi.\nVita privata.\nDi natura anticonformista e degno esponente della controcultura francese, L\u00e9ger dest\u00f2 spesso scandalo in televisione quando veniva invitato a presentare le sue nuove opere, da molti considerate oltraggiose. Si impose per il suo stile provocatorio e sincero, definito unico dalla critica. Nell'autobiografico romanzo \"Autoportrait au loup\" del 1982 confess\u00f2 la propria omosessualit\u00e0, un argomento che sarebbe ricorso spesso nei suoi libri insieme a quello della depressione cronica, malessere di cui soffriva dall'infanzia. In un'intervista rivel\u00f2 che gli era intollerabile portare il cognome del padre, che la letteratura era per lui una questione di vita o di morte e che lo aiutava a lottare contro la depressione.\nGrande scalpore dest\u00f2 il romanzo del 2003 \"Tartuffe fait ramadan\", in cui denuncia l'intolleranza e l'oscurantismo di un certo islamismo al quale contrappone le virt\u00f9 del pensiero illuminista. Non ebbe mai timore di manifestare apertamente le proprie opinioni e difese sempre i diritti degli omosessuali, dei giovani emarginati e delle femministe, firmando uno dei propri libri con lo pseudonimo femminile Eve Saint-Roche.\n\u00c8 morto gettandosi dalla finestra della sua casa di Parigi nel 2013, all'et\u00e0 di 66 anni. Il tema del suicidio ricorreva spesso nei suoi discorsi, in cui affermava che si sarebbe riunito alla madre, la quale si era a sua volta suicidata. Nel necrologio sul quotidiano \"Le Figaro\", \u00e8 stato ricordato come un \"grande narratore maledetto, che aveva litigato con tutti e con s\u00e9 stesso\".\nBibliografia.\nCon lo pseudonimo di Melmoth :\nCon lo pseudonimo di Dashiell Hedayat :\nCon lo pseudonimo di Jack-Alain L\u00e9ger :\nCon lo pseudonimo di Eve Saint-Roche :\nCon lo pseudonimo di Paul Sma\u00efl :\nDiscografia.\nCon lo pseudonimo Melmoth :\nCon lo pseudonimo di Dashiell Hedayat :"}
{"id": "2175341", "revid": "729019", "url": "https://it.wikipedia.org/wiki?curid=2175341", "title": "Guglielmo Stendardo (maresciallo)", "text": "Biografia.\nDi famiglia nobile francese originaria della Provenza, di cui fu siniscalco, scese in Italia al seguito del Re Carlo I d'Angi\u00f2. Da questi, in seguito alla campagna d'Italia che lo port\u00f2 ad essere Re del Regno di Sicilia nel 1265, fu nominato maresciallo di Lombardia e Sicilia e, nel 1267, grande ammiraglio del Regno. Nel 1268, mentre Carlo I d'Angi\u00f2 si trovava a Lucera, fu mandato in Sicilia ad arginare una rivolta della fazione guidata da Corrado Capece che parteggiava per Corradino di Svevia. Il condottiero francese ebbe la meglio, segnalandosi per le atrocit\u00e0 commesse, in particolare ad Augusta e a Centuripe, dove la popolazione fu massacrata: allo stesso Capece, prima di essere impiccato ed esposto sulla spiaggia di Catania, furono cavati gli occhi. Non a caso, per la crudelt\u00e0 mostrata in Sicilia, fu definito come un \"uomo di sangue\". Nell'agosto dello stesso anno, al comando di uno dei tre squadroni angioini, partecip\u00f2 alla battaglia di Tagliacozzo, che sanc\u00ec la definitiva caduta degli Hohenstaufen. Fu sepolto nella Basilica di San Lorenzo Maggiore di Napoli."}
{"id": "2175347", "revid": "88740", "url": "https://it.wikipedia.org/wiki?curid=2175347", "title": "Nicola Monaco", "text": "Biografia.\nFiglio terzogenito di Monaco Giuseppe e di Angelina Zoccoli. Ebbe un fratello, Teodosio, e due sorelle: Rosa e Rachele. Nacque a Sacco, nel Cilento, in provincia di Salerno, dove frequent\u00f2 le scuole elementari; proseguendo gli studi a Piaggine, presso la scuola privata tenuta dal professore Biagio Bruno. Successivamente frequent\u00f2 l'istituto per ragionieri a Napoli, che dovette lasciare all'ultimo anno, a causa della chiamata alle armi. Militare nel 54\u00ba Reggimento Fanteria \"Novara\" e successivamente nella divisione Murge, 259\u00ba reggimento, dopo l'Armistizio di Cassibile si diede alla macchia e partecip\u00f2 inizialmente nelle prime bande partigiane delle Langhe alla guerra partigiana. Aggregatosi al 1\u00ba Gruppo Divisioni Alpine, comandato da Enrico Martini \"Mauri\", prese il comando di un raggruppamento di Rocca Cigli\u00e8, in provincia di Cuneo, fino a raggiungere il grado di intendente generale della Divisione nel dicembre del 1944.\nCatturato durante uno scontro a fuoco con forze nemiche, fu sottoposto a tortura e fucilato il 31 marzo 1945.\nOnorificenze.\nCivile militare di fanteria, partigiano"}
{"id": "2175351", "revid": "16758", "url": "https://it.wikipedia.org/wiki?curid=2175351", "title": "ZSC Lions Zurigo", "text": ""}
{"id": "2175354", "revid": "1598666", "url": "https://it.wikipedia.org/wiki?curid=2175354", "title": "Parrocchie civili del Merseyside", "text": "Questa \u00e8 una lista delle parrocchie civili del Merseyside, Inghilterra.\nKnowsley.\nHuyton, Roby e Kirkby non sono coperte da parrocchie.\nLiverpool.\nLiverpool non \u00e8 coperta da parrocchie.\nSefton.\nBootle, Litherland e Southport e parte di Crosby non sono coperte da parrocchie.\nSt Helens.\nHaydock, Newton-le-Willows e St Helens non sono coperte da parrocchie.\nWirral.\nBebington, Birkenhead, Hoylake, Wallasey e Wirral non sono coperte da parrocchie."}
{"id": "2175357", "revid": "768068", "url": "https://it.wikipedia.org/wiki?curid=2175357", "title": "Belfagor - Il fantasma del Louvre", "text": "Belfagor - Il fantasma del Louvre (\"Belph\u00e9gor \u2013 Le fant\u00f4me du Louvre\") \u00e8 un film del 2001 diretto da Jean-Paul Salom\u00e9.\nTrama.\nOttocento: in Egitto, viene ritrovato un sarcofago completamente intatto con all'interno una mummia. Viene organizzato il trasferimento del ritrovamento presso il museo del Louvre, ma durante il viaggio fenomeni molto strani accadono al team incaricato. Giorni nostri: il sarcofago viene ritrovato in un ripostiglio del Louvre e viene esaminato: delle stranezze emergono immediatamente: il corpo sembra non essere stato preparato seguendo le normali procedure egizie. Mentre i ricercatori eseguono i controlli, l'anima del defunto fuoriesce dal suo corpo e, senza essere vista da nessuno, inizia a seminare il terrore nel museo sotto gli occhi impotenti del direttore. Nelle vicinanze del museo, la giovane Lisa gestisce con la nonna un negozio di antichit\u00e0 e souvenir. Le due donne vivono insieme e sono molto legate ma una sera, mentre l'elettricista Martin \u00e8 in casa con loro, l'anziana muore improvvisamente, lasciando Lisa completamente da sola. Nel giorno del funerale la ragazza apprende inoltre di stare per perdere il proprio negozio.\nAll'interno del museo il Dipartimento di egittologia si appresta ad accogliere la mummia, che viene dunque studiata da una ricercatrice inglese, la dottoressa Glenda Spencer, la quale scopre che il defunto era un membro della famiglia reale ucciso con l'ausilio di veleno e sfigurato ante mortem; sul sarcofago il nome del defunto \u00e8 stato cancellato e, dal momento che il nome era essenziale per la cerimonia funebre, la dottoressa Spencer deduce che il funerale della mummia fu sabotato. La donna fa ricostruire il costume cerimoniale della mummia da un lembo di tessuto, aggiungendovi la maschera di bronzo ritrovata sulla mummia. Una notte, dopo un secondo blackout, Lisa e Martin scoprono nella cantina del palazzo un passaggio apertosi a causa di un crollo dovuto a dei lavori che conduce direttamente nei sotterranei del Louvre. Girovagando nelle sale vuote dell'immenso museo, si imbattono in due guardiani notturni: prima di essere inseguito si separano e Lisa, scappando, raggiunge il laboratorio dove si trova la mummia; chinatasi per osservare meglio la salma, lo spirito sembra entrare nel suo corpo. Da quel momento, un misterioso fantasma, Belfagor, prende a seminare il panico nei corridoi del Museo, terrorizzando soprattutto alcuni guardiani molto superstiziosi; nel frattempo anche a Lisa sembrano accadere cose strane. Obiettivo di Belfagor sono alcuni amuleti necessari alla cerimonia funebre egizia, che vengono portati via dalle teche infrante.\nMentre fra Martin e Lisa nasce una storia d'amore sempre pi\u00f9 intensa, il fantasma di Belfagor la spinge a quasi strangolare il suo amato. Quella stessa notte, Lisa si reca al museo e assume le sembianze di Belfagor seminando il panico fra i guardiani. Mentre i direttore del Louvre \u00e8 convinto che a travestirsi da fantasma sia una normale persona, il fantasma utilizza il corpo di Lisa e i suoi poteri per uccidere uno dei guardiani. Sulla vicenda del museo \u00e8 chiamato ad investigare l'esperto commissario Verlac, pensionato da tempo ma intenzionato a seguire il caso, che gliene ricorda uno molto simile che ha seguito da giovane. Verlac \u00e8 convinto che a ad infestare il Louvre sia Belfagor, ossia un diavolo che utilizza il corpo di un essere umano per agire: ai suoi tempi sfrutt\u00f2 il corpo di un guardiano. Nel frattempo, le stranezze continuano a colpire Lisa, che viene dunque lasciata da Martin: completamente in preda a Belfagor, la ragazza interagisce con una scolaresca dimostrando di possedere un gran numero di informazioni sull'antico Egitto e di esserne completamente ossessionata.\nBelfagor nel frattempo continua a colpire, generando una visione in un altro guardiano: il suo potere \u00e8 quello di sfruttare le paure delle persone per scatenare reazioni mortali. La notte seguente, Martin segue Lisa mentre entra nel museo: lui viene braccato dai guardiani, che lo sottopongono ad un barbaro ma breve interrogatorio. Nel frattempo Lisa/Belfagor agisce quasi indisturbata, uccidendo un altro guardiano. Il giorno dopo Martin affronta Lisa, ma la ragazza nega di essere stata al Louvre: Martin scopre inoltre che la ragazza ha disegnato un geroglifico con il suo sangue nel bagno. Il ragazzo si presenta allora ad una lezione della professoressa Spencer: qui riesce a fare colpo sull'insegnante proponendole il geroglifico, e cos\u00ec la donna lo porta con s\u00e9 al museo per mostrargli i propri studi. Da ci\u00f2 che la professoressa gli mostra, Martin capisce che a Lisa sta accadendo qualcosa di grave: quando per\u00f2 cerca di affrontarla lei ha completamente perso il senno e utilizza i suoi poteri sovrannaturali contro di lui.\nQuella notte, Martin cerca nuovamente di interagire con Sophie ma, seppur ammettendo di avere qualcosa dentro che non riesce a controllare, la ragazza continua a usare i suoi poteri per scappare da lui e tornare a vestire i panni di Belfagor: mentre si reca sul posto un cane sembra percepire la presenza dell'essere maligno, ma Belfagor sembra riuscire a sconfiggerlo con facilit\u00e0. Martin ha accesso al Louvre, ma qui ha una visione in cui Lisa sembra morire: convinto che ci\u00f2 sia accaduto davvero, il ragazzo rivela tutto a Verlac, che riesce ad introdursi nell'appartamento di Lisa e la trova addormentata tranquillamente nel suo letto. A questo punto, Martin accetta finalmente di collaborare con Verlac, che tuttavia viene scaricato dallo scettico direttore del museo. Nel frattempo Lisa, in un attimo di lucidit\u00e0, si rende conto dell'orrore che le sta capitando e cerca di fuggire allo spirito, invano. Quella stessa notte l'esercito riesce a catturare Lisa/Belfagor, conducendola dunque in un ospedale militare. Nel frattempo, la dottoressa Spencer riesce a ritrovare un anello con su scritto il nome del defunto, l'ultimo elemento necessario alla cerimonia funebre della mummia.\nSia Verlac che Martin provano ad interagire con Lisa e le fanno pronunciare il nome della mummia. Lisa pronuncia quindi alcune parole in un'antica lingua morta, che vengono registrate. Dalle parole da lei pronunciate, la dottoressa capisce che ci\u00f2 che Lisa chiede \u00e8 che venga compiuto un rito proprio quella notte affinch\u00e9 lo spirito che la possiede possa finalmente accedere all'aldil\u00e0: il direttore del Louvre si rifiuta per\u00f2 di collaborare. Quella notte Lisa ha una premonizione secondo la quale un finto infermiere avrebbe provato a ucciderla per accogliere Belfagor in s\u00e9, e cos\u00ec quando ci\u00f2 sta per avvenire gli si scatena contro e riesce ad evadere dalla prigione attraverso i propri poteri. Lisa si presenta al Louvre e veste i panni di Belfagor: dopo aver rivelato la sua esistenza al direttore del Louvre, Belfagor riceve finalmente il rito tanto agognato. Lo spirito pu\u00f2 finalmente ottenere l'auspicato riposo e Lisa pu\u00f2 tornare alla sua vecchia vita, costruendosi una nuova esistenza con Martin."}
{"id": "2175366", "revid": "252732", "url": "https://it.wikipedia.org/wiki?curid=2175366", "title": "Cod 4", "text": ""}
{"id": "2175369", "revid": "21349251", "url": "https://it.wikipedia.org/wiki?curid=2175369", "title": "Bury St. Edmunds", "text": ""}
{"id": "2175372", "revid": "2174031", "url": "https://it.wikipedia.org/wiki?curid=2175372", "title": "Towarzystwo Sportowe Podbeskidzie Bielsko-Bia\u0142a", "text": "Il Towarzystwo Sportowe Podbeskidzie Bielsko-Bia\u0142a (polacco per \"Societ\u00e0 sportiva Podbeskidzie Bielsko-Bia\u0142a\") \u00e8 una societ\u00e0 calcistica polacca con sede a Bielsko-Bia\u0142a. Milita nella I liga, seconda serie del campionato polacco di calcio.\nStoria.\nFu fondato l'11 luglio 1997 con il nome \"BBTS Ceramed Komorowice\", anche se le sue origini risalgono a novant'anni prima, quando nella citt\u00e0 di Bielitz, all'epoca parte dell'Impero austro-ungarico, fu costituito il \"Bielitzer Fussball Klub\". Nel 1911 fu ridenominato \"Bielitz-Bialaer Sport Verein\" e dal 1920 la citt\u00e0 divenne nota come Bielsko e pass\u00f2 alla Polonia. Nel 1936 la squadra cambi\u00f2 il proprio nome tedesco, divenendo \"Bielsko-Bialskie Towarzystwo Sportowe Bielsko \". \nNel 1968 il club inglob\u00f2 il \"KS W\u0142\u00f3kniarz\" (fondato nel 1911). Dalla fusione di questi due club con il \"DKS Komorowice\", fondato nel 1995, nacque nel 1997 il \"Towarzystwo Sportowe Podbeskidzie Bielsko-Bia\u0142a\". Tra le squadre coinvolte nello scandalo di corruzione del 2007 che invest\u00ec il calcio polacco, sub\u00ec 6 punti di penalizzazione da scontare nella stagione agonistica 2007-2008. Dal 2011 al 2016 la squadra milit\u00f2 nella massima serie polacca, la Ekstraklasa, prima di retrocedere in I liga.\nNel 2019-2020 ha riottenuto la promozione in massima serie.\nOrganico.\nRosa 2021-2022.\n\"Aggiornata al 23 gennaio 2021.\""}
{"id": "2175373", "revid": "124122569", "url": "https://it.wikipedia.org/wiki?curid=2175373", "title": "Mario Alighiero Manacorda", "text": "Biografia.\nFiglio di Giuseppe Manacorda e fratello dello storico Gastone e del critico letterario Giuliano, studi\u00f2 all'Universit\u00e0 di Pisa e fu anche alunno della Scuola Normale Superiore; nella seconda met\u00e0 del Novecento ricopr\u00ec prestigiosi incarichi nel mondo accademico italiano e nell'area politico-culturale che aveva come riferimento il Partito Comunista Italiano. Svolse un'intensa attivit\u00e0 politica: fu organizzatore e preside del Convitto Scuola della Rinascita presso l'Anpi di Roma, direttore delle Edizioni Rinascita, responsabile della Commissione Scuola presso la Direzione del PCI e della Sezione Educazione dell'Istituto Gramsci, direttore della rivista \"Riforma della Scuola\", membro del Comitato direttivo della FISE (F\u00e9d\u00e9ration internationale des Syndicats de l'Enseignement), professore ordinario di Storia dell'educazione nelle Universit\u00e0 degli Studi di Firenze e Universit\u00e0 di Roma La Sapienza; fece parte del Collegio dei Garanti della Consulta Romana per la Laicit\u00e0 delle Istituzioni.\nMor\u00ec novantottenne a Roma.\nStudi storico pedagogici.\nCollabor\u00f2 a molti quotidiani e riviste, e alla Rai con cicli di trasmissioni televisive di argomento pedagogico. Cur\u00f2 inoltre numerose traduzioni:\nPubblic\u00f2, tra l'altro, numerosi contributi in volumi collettanei.\nIntellettuale organico, militante del PCI, fu appassionato e rigoroso studioso degli aspetti pedagogici della filosofia di Marx e di Gramsci, di cui mise in evidenza il rapporto tra la formazione della mente \u201connilaterale\u201d e le fasi di sviluppo dal dogmatismo e conformismo dinamico alla creativit\u00e0, autonomia e autodisciplina cosciente. "}
{"id": "2175374", "revid": "252732", "url": "https://it.wikipedia.org/wiki?curid=2175374", "title": "Cod 5", "text": ""}
{"id": "2175376", "revid": "252732", "url": "https://it.wikipedia.org/wiki?curid=2175376", "title": "Cod 2", "text": ""}
{"id": "2175377", "revid": "767487", "url": "https://it.wikipedia.org/wiki?curid=2175377", "title": "Caroline Loeb", "text": "Biografia.\nFiglia del gallerista Albert Loeb e nipote del gallerista Pierre Loeb, ha trascorso parte della sua infanzia negli Stati Uniti, a New York.\nAppassionata di teatro, ha frequentato il \"Cours Florent\" a Parigi sotto la direzione di Francis Huster. \u00c8 stata nel cast di \"Succ\u00e8s\" (Successo), opera scritta dai primi autori del gruppo TSE, i cui costumi e la cui scenografia portano la firma di Paloma Picasso. Ha recitato inoltre in numerosi film diretti, fra gli altri, da Adolfo Arrieta, James Ivory e Jacques Demy.\nNel 1983 Caroline Loeb ha inciso il suo primo album, \"Piranana\" (Ze Records), registrato a New York, con testi da lei firmati e la copertina realizzata da Jean-Baptiste Mondino. Nel 1986 ha ottenuto la celebrit\u00e0 con un brano del quale \u00e8 interprete e coautrice, \"C'est la ouate\". La canzone \u00e8 diventata una grande hit in diversi paesi (n.1 in Italia, n.3 in Spagna, n.5 in Francia, n.10 in Germania, Austria, Argentina). Nel 1987 \u00e8 uscito il suo secondo album, \"Loeb C.D\".\nDal 1993, Caroline Loeb ha diretto in teatro numerosi artisti sul repertorio di \u00c9dith Piaf, Marlene Dietrich, Jacques Pr\u00e9vert, ecc. Nel 1999 ha messo in scena \"Shirley\" al Festival di Avignone, un'opera ispirata ai quaderni di Shirley Goldfarb, con la quale Judith Magre, attrice e protagonista, ha vinto un Premio Moli\u00e8re.\nNell'estate del 2001 ha partecipato alla gara televisiva trasmessa da Canale 5 \"La notte vola\" in cui ripropone il suo grande successo \"C'est la ouate\".\nNel 2007 ha allestito e interpretato \"I monologhi della vagina\" a Parigi.\nNel 2008, Caroline Loeb si \u00e8 lanciata nella regia cinematografica con il cortometraggio \"Vous-d\u00e9sirez?\", realizzato nel quadro della collezione X-plicit films. A settembre, il film \u00e8 stato presentato alla Mostra Internazionale d'Arte Cinematografica di Venezia con le altre produzioni della serie dirette da Laetitia Masson, Arielle Dombasle, Helena Noguerra e Lola Doillon.\nNel luglio 2008, Caroline Loeb \u00e8 tornata sulle scene al Festival di Avignone, con lo spettacolo musicale \"Mistinguett, Madonna et moi\", volto a rievocare le icone che lei ammira da sempre (Mae West, Tallulah Bankhead, Zizi Jeanmaire, Arletty): la scaletta delle canzoni, alcune delle quali interpretate da lei, includeva una serie di rivisitazioni di brani di Serge Gainsbourg, Jos\u00e9phine Baker, Fred Astaire, Yvette Guilbert e Madonna. Dal 2 ottobre 2008 ha proposto questo spettacolo al Th\u00e9atre des Blancs Manteaux di Parigi.\nIl 5 gennaio 2009, Caroline Loeb ha pubblicato il suo nuovo album \"Crime parfait\" (Crimine perfetto), un mix di canzoni poetiche e commoventi, talora venate di umorismo nero. L'album include due bonus track tratte dal suo show \"Mistinguett, Madonna et Moi\", andato in scena a Parigi."}
{"id": "2175378", "revid": "252732", "url": "https://it.wikipedia.org/wiki?curid=2175378", "title": "Cod 3", "text": ""}
{"id": "2175383", "revid": "253269", "url": "https://it.wikipedia.org/wiki?curid=2175383", "title": "Jane Asher", "text": "\u00c8 sposata con il fumettista Gerald Scarfe e fu compagna di Paul McCartney.\nBiografia.\nSeconda di tre figli, suo padre Richard Asher era consulente per le malattie ematiche e mentali al Central Middlesex Hospital di Acton, Londra; sua madre Margaret Eliot era insegnante di oboe alla Guildhall School of Music and Drama; suo fratello maggiore, Peter Asher, \u00e8 un produttore musicale e negli anni sessanta ha fatto parte, assieme a Gordon Waller, del duo folk Peter &amp; Gordon; sua sorella minore, Clare Asher, \u00e8 un'attrice radiofonica.\nIl debutto di Jane Asher, da bambina, fu nel ruolo di Nina nel film \"Mandy la piccola sordomuta\" (1952). Altri film importanti furono il fantascientifico \"L'astronave atomica del dottor Quatermass\" (1955) e \"Quell'estate meravigliosa\" (1961), accanto a Kenneth More e Susannah York. Recit\u00f2 anche nel film e nel programma tv della Disney \"Il Principe e il Povero\" e apparve alla tv inglese in tre episodi della serie televisiva \"Robin Hood\" (1956-1958), nei quali lavor\u00f2 fianco a fianco col fratello Peter, e al \"Juke Box Jury\" della BBC.\nLa relazione con Paul McCartney.\nNel 1963, Jane Asher intervist\u00f2 i Beatles. Un fotografo del programma \"Radio Times\" della BBC chiese loro di posare con l'attrice. Subito dopo lei intraprese una relazione di cinque anni con Paul McCartney, con il quale si fidanz\u00f2 ufficialmente solo nel 1967. Secondo la leggenda, fu lei a ispirare alcune canzoni di Paul, come \"Here, There and Everywhere\", \"I'm Looking Through You\", \"You Won't See Me\", \"We Can Work It Out\", \"And I Love Her\" e \"For No One\" (tutte per\u00f2 accreditate, per un accordo non scritto, a Lennon/McCartney).\nMcCartney scrisse parecchie canzoni dei Beatles a casa di Jane Asher, in particolare in una stanza usata per le lezioni di musica. Casa Asher \u2013 dove Paul si era ormai insediato stabilmente \u2013 era per il Beatle anche un luogo di stimoli culturali e intellettuali. Il giorno di Natale del 1967, la coppia annunci\u00f2 il fidanzamento ufficiale, e lei accompagn\u00f2 Paul in India nel febbraio e marzo 1968. Jane ruppe il fidanzamento nei primi mesi del 1968, dopo che, tornata da Bristol, trov\u00f2 Paul a letto con un'altra donna. Pensarono di riallacciare la relazione, ma ruppero definitivamente nel luglio 1968. Jane Asher ha pi\u00f9 volte sottolineato di non voler discutere di questa parte della sua vita. Per questo, \u00e8 descritta dal biografo dei Beatles Hunter Davies come la persona pi\u00f9 vicina ai Beatles che non abbia mai pubblicato testimonianze su di loro.\nLa carriera di attrice.\nRecit\u00f2 in \"La maschera della morte rossa\" (1964) di Roger Corman, \"Alfie\" (1966) con Michael Caine, e \"La ragazza del bagno pubblico\" (1970) di Jerzy Skolimowski. Fu per\u00f2 pi\u00f9 attiva sul piccolo schermo: \"The Stone Tape\" (1972), \"Rumpole of the Bailey\" (1978), \"Brideshead Revisited\" (1981); nel ruolo di Faith Ashley in \"Wish Me Luck\" (tre serie dal 1987 al 1989); \"The Mistress\" (1985-1987), \"Crossroads\" (2003) nel ruolo della proprietaria d'albergo Angel Samson. .\nApparve come ospite in famose serie televisive britanniche, come \"The Goodies\" e \"Punky Business\", si fece sentire spesso in radio e continu\u00f2 a recitare come protagonista, ad esempio nel film \"Funeral Party\" (2007) di Frank Oz.\nMatrimonio e la tarda carriera.\nNel 1971 conobbe l'illustratore Gerald Scarfe, che spos\u00f2 il 13 settembre 1981. Hanno tre figli.\nDivenuta famosa anche per i suoi libri di ricette, la Asher dirige una societ\u00e0 di produzione di torte e dolci per occasioni speciali, e continua a recitare in televisione e in teatro.\n\u00c8 presidentessa dell'associazione \"Arthritis Care\" e membro onorario della British Humanist Association. \u00c8 anche presidentessa della \"National Autistic Society\" e della \"Parkinson's Desease Society of the United Kingdom\"."}
{"id": "2175391", "revid": "124971970", "url": "https://it.wikipedia.org/wiki?curid=2175391", "title": "Filettatura metrica ISO", "text": "Le filettature metriche ISO costituiscono lo standard ISO in termini di filettature.\nProfilo.\nPer le filettature metriche ISO, i \"profili ideali\" di vite e madrevite coincidono e sono costituiti da un profilo triangolare con angolo al vertice di 60\u00b0 (fianco e passo della filettatura pertanto sono uguali).\nIl 'profilo base' \u00e8 anch'esso identico sia per l'una che per l'altra e differisce dal profilo ideale per degli smussi di altezza pari ad h/4 per il fondo della vite e la cresta della madrevite e pari ad h/8 per il fondo della madrevite e la cresta della vite.\nIl \"profilo nominale\" rimane invece invariato rispetto al profilo base per la madrevite, mentre la gola della vite \u00e8 soggetta ad un ulteriore raccordo di raggio pari ad h/6.\nIl \"profilo d'esecuzione\" differisce dal teorico nel campo di tolleranze previsto per il grado di qualit\u00e0 dimensionale della filettatura (preciso, medio o grossolano, rispettivamente, espresse con simboli S, A, e C); fatto salvo il grado S per filettature particolari, piuttosto costose e di limitato uso, per le normali esigenze di connessioni meccaniche \u00e8 considerato il solo grado A.\nIdentificazione.\nLa dicitura completa per individuare le caratteristiche di una filettatura metrica ISO \u00e8 costituita da:\nDi seguito viene riportato un esempio:\nnel quale:\nLe filettature di dimensioni non normalizzate vengono invece identificate ponendo la lettera \"M\" alla fine della dicitura (e non all'inizio), per esempio in questo modo:\nDimensioni standard.\nOltre alle geometrie del profilo e al metodo di identificazione delle dimensioni della filettatura, le norme ISO 261 ed ISO 262 indicano anche una lista di combinazioni standard per quanto riguarda le dimensioni di diametro nominale, passo della filettatura, diametro della testa, tolleranze geometriche dovute ai diversi tipi di lavorazione ed altro ancora.\nISO 261, intitolata \"ISO general purpose metric screw threads \u2013 General plan\", \u00e8 una norma che riporta uno standard internazionale che definisce una dettagliata lista di combinazioni per quanto concerne il diametro nominale e il passo della filettatura.\nISO 262, intitolata \"ISO general purpose metric screw threads \u2013 Selected sizes for screws, bolts and nuts\", \u00e8 una norma costituita da una breve lista di dimensioni della filettatura, sottoinsieme di quelle riportate nella pi\u00f9 generale norma ISO 261. Tale lista viene riportata di seguito:"}
{"id": "2175392", "revid": "1226", "url": "https://it.wikipedia.org/wiki?curid=2175392", "title": "Stato sociale degli animali nella Germania nazista", "text": ""}
{"id": "2175395", "revid": "1272592", "url": "https://it.wikipedia.org/wiki?curid=2175395", "title": "Visioni (Magic)", "text": "Visioni (\"Visions\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 3 febbraio 1997, \u00e8 il secondo set di tre del \"blocco di Mirage\", che comprende anche \"Mirage\" e \"Cavalcavento\".\nCaratteristiche.\n\"Visioni\" \u00e8 composta da 167 carte, stampate a bordo nero, cos\u00ec ripartite:\nIl simbolo dell'espansione \u00e8 il \"triangolo della guerra di Zhalfir\" o la lettera V stilizzata, e si presenta in bianco e nero indipendente dalla rarit\u00e0 delle carte.\n\"Visioni\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\n\"Visioni\" fu presentata in tutto il mondo durante i tornei di prerelease il 11 gennaio 1997.\nNessuna carta del set \u00e8 stata ristampata da precedenti.\nNovit\u00e0.\n\"Visioni\" non propone nuove abilit\u00e0 ma sviluppa quelle gi\u00e0 introdotte nel set precedente, come \"Aggirare\" e \"Fase\"."}
{"id": "2175401", "revid": "834", "url": "https://it.wikipedia.org/wiki?curid=2175401", "title": "Statua del cane Tago", "text": "La statua del cane Tago \u00e8 una statua di Bologna.\nStoria e descrizione.\nFu commissionata nel 1777 all'artista forlivese Luigi Acquisti dal marchese Tommaso de' Buoi per celebrare la fedelt\u00e0 del proprio cane di razza weimaraner il quale, per la gioia di veder rincasare il padrone dopo una lunga assenza, si sporse dal davanzale della finestra fino a cadere e quindi morire.\nLa statua di terracotta fu collocata proprio sulla finestra di Casa de' Buoi, l'ex sede del Settore Sistema culturale, giovani e Universit\u00e0 del Comune di Bologna, nel cortile interno del numero 24 di via Oberdan. L\u00ec rimase per oltre 200 anni, esposta alla curiosit\u00e0 del bolognesi ma anche alle intemperie.\nL'accurato restauro del 2008 ha permesso di ripristinare le tracce del colore originario (giallo per il pelo, rosso per il collare e il cuscino) e l'iscrizione sul cuscino con il nome del cane. \u00c8 stata consolidata la struttura, mancante nella parte posteriore, e svuotata da detriti che potevano metterne a rischio la solidit\u00e0.\nSuccessivamente \u00e8 stato esposto per un breve periodo nella Gipsoteca del Museo Civico Archeologico per poi trovare collocazione presso le Collezioni Comunali d'Arte di Palazzo d'Accursio."}
{"id": "2175403", "revid": "666668", "url": "https://it.wikipedia.org/wiki?curid=2175403", "title": "Asociaci\u00f3n Deportiva Municipal Turrialba", "text": "L'Asociaci\u00f3n Deportiva Municipal Turrialba \u00e8 un club calcistico costaricano.\nStoria.\nL'Asociaci\u00f3n Deportiva Turrialba \u00e8 stata fondata nel 1940, e nel 1990 cambi\u00f2 a Municipal Turrialba, \"los azucareros\" parteciparono alla lega maggiore fino al 1963. Nel 1964 si organizz\u00f2 il primo campionato di Seconda Divisione che classificava il campione in forma diretta, e fu Turrialba la prima squadra ad ottenere un biglietto diretto alla massima categoria.\nNel campionato 1987 disput\u00f2 la sua unica finale, davanti al Club Sport Uruguay. La domenica 20 marzo 1988 \"los turrialbe\u00f1os\" persero 1-0 in visita, ed una settimana pi\u00f9 tardi nel loro stadio Rafael \u00c1ngel Camacho persero 2-1.\nNel 1989 ottennero il subcampeonato, ma in quello stesso anno furono retrocessi. Il Municipal Turrialba \u00e8 la squadra con pi\u00f9 promozioni alla divisione di onore, attualmente, los azucareros hanno ottenuto 6 promozioni.\nLa sua ultima partecipazione nella Prima Divisione fu dal 1990 al 1997. Ritorno alla Liga de Ascenso nel 1998, dove sono stati sempre grandi protagonisti ma senza poter assaggiare i sentieri del trionfo. e \u00e8 che Turrialba ha 32 anni dall'incoronarsi campione del calcio di ascenso, il suo ultimo titolo l'ottenne nel 1974.\nMa la permanenza dei turrialbe\u00f1os tanto nella Prima come nella Seconda Divisione non \u00e8 stata vana, poich\u00e9 da questa storica squadra sono usciti grandi giocatori tali come: Erick Lonnis, Randall Rowe, Alberto Solano, Roberto Aguilar, Fabricio Arias, Federico Urrutia, Fernando Paterson, Floy Gutrie, Eduardo Valverde, Ronny Fern\u00e1ndez, tra gli altri."}
{"id": "2175407", "revid": "196390", "url": "https://it.wikipedia.org/wiki?curid=2175407", "title": "Atanasio di Napoli (duca)", "text": ""}
{"id": "2175411", "revid": "1534511", "url": "https://it.wikipedia.org/wiki?curid=2175411", "title": "Assedio di Danzica (1577)", "text": "L'assedio della citt\u00e0 di Danzica del 1577 fu mosso da Stefan Batory, re di Polonia, con insuccesso\nIl conflitto ebbe inizio quando la citt\u00e0 di Danzica non riconobbe la libera elezioni di Batory al trono polacco, e sostenne invece Massimiliano II d'Asburgo. Ci\u00f2 condusse a un breve conflitto, conosciuto come la ribellione di Danzica. L'assedio di Danzica fu la parte conclusiva di tale conflitto.\nDopo un assedio di sei mesi, l'esercito di Danzica, composto da 5.000 mercenari (tra i quali un reggimento scozzese) fu sconfitto in una battaglia di campo il 16 dicembre 1577. Tuttavia, dato che gli esercito di Stefano non erano in grado di conquistare la citt\u00e0, fu raggiunto un compromesso: Stefan Batory conferm\u00f2 lo status speciale della citt\u00e0 e i privilegi conferitile dai precedenti monarchi polacchi. L'assedio fu sollevato come scambio per il riconoscimento di Stefano come sovrano. La citt\u00e0 lo riconobbe come governatore della Polonia e pag\u00f2 l'enorme somma di 200.000 z\u0142oty."}
{"id": "2175413", "revid": "22414", "url": "https://it.wikipedia.org/wiki?curid=2175413", "title": "Tempio dell'Amore", "text": ""}
{"id": "2175415", "revid": "125713120", "url": "https://it.wikipedia.org/wiki?curid=2175415", "title": "Corydalis", "text": "Corydalis () \u00e8 un genere di piante appartenenti alla famiglia delle Papaveraceae, dall'aspetto di piccole erbacee annuali o perenni dal tipico fiore a \u201csperone\u201d, diffuso nell'interno emisfero settentrionale.\nSistematica.\nIl genere di questa scheda \u00e8 abbastanza numeroso con circa 300 specie, di queste meno di una decina sono spontanee della nostra flora. La posizione tassonomica rispetto alla famiglia \u00e8 invece in via di definizione: secondo la classificazione del Sistema Cronquist (degli anni ottanta e considerata ormai \u201cclassica\u201d) questo genere appartiene alla famiglia delle \"Fumariaceae\" e relativo ordine delle \"Papaverales\"; mentre secondo le ultime ricerche filogenetiche del gruppo APG II System \u00e8 stato spostata alla famiglia delle \"Papaveraceae\" e all'ordine delle \"Ranunculales\" (vedi tabella a destra).\nUna certa confusione nella classificazione di questo genere deriva anche dal fatto che alcuni botanici sdoppiano la famiglia delle \"Papaveraceae\" in due sottofamiglie (\"Fumarieae\" e \"Papavereae\"); altri invece preferiscono considerare questo gruppo diviso in due famiglie distinte (\"Papaveraceae\" e \"Fumariaceae\").\nLo studio fatto da Fiori (Adriano Fiori, botanico italiano 1865 \u2013 1950) \u00e8 senz'altro ancora valido per le specie spontanee italiane. Queste vengono da lui suddivise in due sezioni:\nI fioricultori dividono diversamente queste piante (ovviamente puntano maggiormente sui caratteri pi\u00f9 visibili): una prima selezione viene fatta in base al colore dei fiori (purpurei o gialli-bianchi), poi all'interno di queste sezioni si dividono le piante in base al loro ciclo biologico (annue o perenni) e quindi al loro apparato radicale (rizomatoso oppure bulboso).\nAltre chiavi analitiche per la distinzione delle varie specie di questo genere sono:\nQui di seguito \u00e8 indicata la classificazione scientifica di questo genere:\nElenco delle sezioni in cui \u00e8 suddiviso il genere di questa scheda (l'elenco non \u00e8 completo, ma solo indicativo):\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nEtimologia.\nL'etimologia del nome del genere (\"corydalis\") deriva da un vocabolo greco (\"korydalis\") che significa \u201callodola\u201d e fa riferimento allo sperone terminale del fiore che ricorda il dito posteriore delle allodole. Altre etimologie fanno riferimento alla somiglianza del fiore con la cresta dell'allodola. I primi ad usare tale termine per queste piante sono stati il medico greco antico ellenista Galeno (Pergamo, 129 \u2013 216) e il naturalista belga Rembert Dodoens, vissuto fra il 1517 e il 1585. Nome ripreso dal botanico e micologo svizzero Augustin Pyrame de Candolle (Ginevra, 4 febbraio 1778 \u2013 9 settembre 1841) in una pubblicazione del 1805, e introdotto definitivamente nella botanica sistematica dal botanico francese \u00c9tienne Pierre Ventenat (1757-1808) nella sua dizione (scrupolosa trasposizione dalla etimologia greca) in \"Crid\u00e0lli\"..\nPu\u00f2 essere interessante notare come l'aspetto caratteristico dei fiori di queste piante abbiano dato luogo sin nell'antichit\u00e0 a diversi altri nomi; ad esempio Plinio le chiamava \"Pes gallinaceus\" (= piede di gallina).\nUn altro termine che anticamente era usato per chiamare queste piante \u00e8 \"Fumaria\". Questo termine deriva dalla parola greca \"capnos\" (= fumo). Oggi tutti questi termini sono utilizzati variamente dai botanici: \"Capnoides\" \u00e8 una sezione del genere \"Corydalis\" mentre \"Fumariaceae\" \u00e8 il nome della famiglia del presente genere. Esiste inoltre un genere di nome \"Fumaria\" (dalla parola latina \"fumus\") abbastanza simile a quello di questa scheda (vedi il paragrafo \"Generi simili\").\nMorfologia.\nLe piante di questo genere non sono molto alte (non raggiungono i 50\u00a0cm; almeno nelle specie spontanee della nostra penisola). Il loro portamento \u00e8 eretto o prostrato e l'aspetto generale \u00e8 glabro e glauco. Non hanno una forma biologica prevalente, comunque almeno il 50% delle specie sono bulbose (ossia hanno la forma biologica geofita bulbosa - G bulb).\nRadici.\nLe radici generalmente sono secondarie da rizoma o da bulbo.\nFusto.\nI fusti sono semplici o ramosi e mediamente fogliosi.\nFoglie.\nLe foglie sono due o tre volte pennatosette con lobi che possono essere lanceolati, oblanceolati o ovali. La disposizione delle foglie lungo il fusto \u00e8 alterno e non hanno stipole.\nInfiorescenza.\nL'infiorescenza in genere \u00e8 un racemo terminale a molti fiori e spesso si genera all'ascella delle foglie cauline superiori. Se la specie prevede pi\u00f9 racemi, allora questi possono nascere opposti alle foglie. Il colore dei fiori \u00e8 giallo, bianco (o biancastro verso il giallo) o roseo-porporino per le specie spontanee dell'Italia. In altre zone si possono trovare anche delle varianti blu. I fiori sono inoltre protetti da brattee che possono essere intere o dentate.\nFiori.\nI fiori sono ermafroditi, zigomorfi, ciclici e eteroclamidati. Possiedono uno sperone che \u00e8 un prolungamento della corolla. \nFrutti.\nIl frutto \u00e8 una capsula a forma lineare-fusiforme pendente, contenente diversi semi (frutto polispermo). I semi deiscono tramite due valve.\nDistribuzione e habitat.\nLe specie del genere sono distribuite prevalentemente nelle regioni temperate dell'Emisfero settentrionale. La maggioranza di queste poi sono concentrate nell'Africa settentrionale e nell'area europea mediterranea. Non ci sono casi di queste piante naturalizzate nelle zone tropicali. Alcune decine di specie sono proprie dell'Asia centrale, e poche altre sono distribuite tra l'America e l'Africa meridionale.\nDelle 7 specie spontanee della nostra flora 6 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nUsi.\nFarmacia.\nAlcune specie hanno un certo interesse nella medicina popolare in quanto presentano delle propriet\u00e0 (tra le altre) sedative (calmano gli stati nervosi o dolorosi in eccesso), antispasmodiche (attenuano gli spasmi muscolari, e rilassano anche il sistema nervoso) oppure vasocostrittrici (restringono i vasi sanguigni aumentandone la pressione).\n\u00c8 spesso presente nella pianta bulbocapnina, alcaloide utilizzato per indurre stati catalettici.\nNell'Ottocento con particolari procedimenti dalla radice di Corydalis cava (chiamata anche Corydalis bulbosa) si estraeva la \"coridalina\", utilizzata anche per la preparazione di un farmaco, chiamato \"Corydaline\".\nOggi i preparati a base di Corydalis cava sono studiati per il trattamento della malattia di Parkinson.\nUn particolare utilizzo della droga \u00e8 citato da William S. Burroughs in Pasto nudo (Naked Lunch):\nCucina.\nNon sono piante normalmente usate in cucina (anche perch\u00e9 possono essere presenti degli alcaloidi tossici contenuti nella parte ipogea della pianta, per cui sono considerate potenzialmente velenose). Si hanno notizie di popolazioni lontane dalla nostra civilt\u00e0 come gli Ainos (Tracia) o i Calmucchi che dopo ripetute bolliture dei bulbi di alcune specie (per togliere l'amaro) li usavano come cibo. Probabilmente queste sono le specie bulbose come \"Corydalis solida\", \"Corydalis bulbosa\" oppure \"Corydalis ambigua\" che crescono anche nella regione della Kam\u010datka o in Giappone.\nGiardinaggio.\nIl giardinaggio \u00e8 l'impiego pi\u00f9 frequente per le piante di questo genere. Met\u00e0 circa derivano dalla nostra flora spontanea e un'altra mezza dozzina dalle altre parti del mondo. Sono piante che facilmente vengono usate nei giardini rocciosi o come bordura o come piante di riempimento. Spesso sono piante che si riseminano spontaneamente per cui non hanno bisogno di molte cure. Sono piante che prediligono le esposizione aperte ma un po' protette similmente alle zone dove \u00e8 facile trovarle allo stato spontaneo (schiarite di boschi o suoi margini).\nLe prime notizie dell'utilizzo orticolo di queste piante si hanno negli anni attorno al 1750 e venivano chiamate genericamente \"Fumosterno giallo\" (probabilmente le prime a essere importate erano le variet\u00e0 gialle che sono molto decorative per le loro sfumature verso l'arancio).\nScienza.\nAlcune specie sono studiate per la loro apparente \u201cmonocotiledonia\u201d; altre per la loro auto-sterilit\u00e0 del polline (\"Corydalis cava\"); interessante \u00e8 anche il sistema che usa la \"Corydalis claviculata\" per arrampicarsi (lo stesso Darwin ne aveva studiato alcuni aspetti morfologici).\nAltro.\nDelle specie di Corydalis sono utilizzate come cibo da parte di larve di alcuni lepidotteri tra cui \"Xanthorhoe montanata\" della famiglia delle \"Geometridae\" e \"Parnassius mnemosyne\" della famiglia delle \"Papilionidae\"."}
{"id": "2175417", "revid": "1874129", "url": "https://it.wikipedia.org/wiki?curid=2175417", "title": "Newbiggin-by-the-Sea", "text": "Newbiggin-by-the-Sea \u00e8 un paese di abitanti della contea del Northumberland, in Inghilterra."}
{"id": "2175422", "revid": "767487", "url": "https://it.wikipedia.org/wiki?curid=2175422", "title": "A Venezia... un dicembre rosso shocking", "text": "A Venezia... un dicembre rosso shocking (\"Don't Look Now\") \u00e8 un film del 1973 diretto da Nicolas Roeg.\nAnche se il film conserva alcuni tratti tipici del genere thriller-horror, \u00e8 principalmente incentrato sulla psicologia del dolore causato da una perdita e su quali effetti la morte di un figlio pu\u00f2 avere su una relazione di coppia. Oltre che per la forte tematica trattata, \"A Venezia... un dicembre rosso shocking\" \u00e8 celebre per l'innovativo stile del montaggio e per l'approccio impressionista alle immagini, attraverso un uso ricercato del colore e della luce.\nTrama.\nI coniugi inglesi John e Laura Baxter arrivano a Venezia per lavoro pochi mesi dopo la tragica morte della figlia minore Christine, annegata nello stagno della loro villa, evento che era stato misteriosamente previsto dal padre pochi attimi prima che accadesse. Impegnato nella conduzione di alcuni lavori di restauro nella chiesa veneziana di San Nicol\u00f2 dei Mendicoli, John deve occuparsi della salute della moglie, caduta in depressione a causa della recente scomparsa della figlia. Durante un pranzo in un ristorante, Laura conosce due sorelle scozzesi, Heather e Wendy, la prima delle quali \u00e8 una sensitiva non vedente, dotata di poteri medianici che le consentono di comunicare a Laura un evento straordinario: di avere appena \"visto\" accanto a Laura e John una bambina bionda sorridente con un impermeabile rosso: la piccola Christine.\nL'incontro con le due donne e le rassicurazioni riguardo alla figlia hanno un effetto benefico su Laura, che si sente rinascere. John, al contrario, \u00e8 assai scettico e non crede ai racconti delle due anziane signore. John, quindi, impedisce a Laura di avere ulteriori confronti con esse. Laura continua per\u00f2 a frequentare le due signore di nascosto, finch\u00e9 un giorno, la sensitiva, la avverte d'un pericolo incombente sul marito: qualora John non lasci immediatamente Venezia, rischier\u00e0 di morire. Alle parole della donna s'aggiungono dei delitti compiuti nella citt\u00e0 lagunare da un misterioso omicida: la polizia brancola nel buio e l\u2019identit\u00e0 del maniaco resta sconosciuta pur aumentando, di giorno in giorno, il numero delle vittime.\nA lasciare Venezia \u00e8 invece Laura: la moglie \u00e8 richiamata d'urgenza in Inghilterra a seguito d'un incidente accaduto al figlio maggiore, Johnny. Nonostante ci\u00f2 John, la mattina seguente, crede d'intravedere Laura su una gondola in compagnia di Wendy ed Heather. Seriamente preoccupato, si reca alla polizia per denunciare la scomparsa della moglie, accusando le due sorelle di averla rapita, approfittando delle sue precarie condizioni psichiche. La polizia, dopo avere appurato l'infondatezza delle accuse dell\u2019uomo, finisce col sospettarlo come il maniaco della citt\u00e0, al quale le stesse forze dell\u2019ordine non riescono ancora a dare un volto. La sera, dopo avere chiamato la moglie e avere scoperto che Laura non \u00e8 mai ritornata a Venezia, John incontra Wendy e Heather che gli spiegano l'arcano: quanto visto da John \u00e8 una percezione del futuro. Laura torner\u00e0 a Venezia e sicuramente salir\u00e0 nella gondola con loro, ma ci\u00f2 avverr\u00e0 solo tra qualche giorno. La polizia, sospettando che l\u2019omicida che sta insanguinando la citt\u00e0 sia proprio John, lo fa pedinare dall\u2019agente Sabbioni.\nIn serata Laura torna in citt\u00e0 e va a cercare il marito, senza per\u00f2 incontrarlo. Intanto John, camminando nella notte, sente le grida disperate di un uomo che lamenta l\u2019assassinio di una persona, ennesima vittima del maniaco. Nello stesso momento intravede, di sfuggita, una figura con un impermeabile rosso: \u00e8 sicuro trattarsi della piccola Christine; la figlia, infatti, il giorno della morte indossava un impermeabile identico a quello della figura che, in questo momento, intravede davanti a lui. \nJohn si getta all'inseguimento, riuscendo a eludere Sabbioni che, come sempre, lo stava controllando. La figura vestita di rosso, per\u00f2, anzich\u00e9 avvicinarsi, fugge velocemente. Dopo un lungo ed estenuante inseguimento, John raggiunge la figura che, nel frattempo, si \u00e9 rifugiata in un fatiscente edificio. \u00c8 notte e l'uomo si avvicina alla figura che, girata di spalle, sta sospirando affannosamente. Quando John le tocca la schiena, la figura si volta, brandendo una mannaia: non si tratta della figlia, bens\u00ec dell'omicida che sta terrorizzando la citt\u00e0, una nana deforme assetata di sangue. L\u2019omicida colpisce John al collo, uccidendolo e facendolo diventare una delle sue vittime. L'assassina si dilegua nella notte, sfuggendo quindi alla polizia. Pochi giorni dopo, Laura apparir\u00e0, come nel presagio, su una gondola funeraria in compagnia delle due anziane sorelle, accompagnando la salma del marito nel corteo funebre. La polizia, invece, continuer\u00e0 a dare la caccia al maniaco omicida ancora inidentificato.\nProduzione.\n\"A Venezia... un dicembre rosso shocking\" venne prodotto da Peter Katz attraverso la londinese Casey Productions e la romana Eldorado Films. Il soggetto del copione era basato sul racconto \"Don't Look Now\" (presente nella raccolta \"Non dopo mezzanotte e altri racconti\"), scritto da Daphne du Maurier e offerto al regista Nicolas Roeg dallo sceneggiatore Allan Scott, che aveva scritto l'adattamento filmico dello stesso insieme a Chris Bryant, mentre Julie Christie e Donald Sutherland furono scritturati per i ruoli principali. Le riprese iniziarono in Inghilterra nel dicembre 1972, fermandosi in occasione delle festivit\u00e0 natalizie, e riprendendo nel gennaio 1973 per altre ulteriori sette settimane in Italia a Venezia.\nSviluppo.\n\"A Venezia... un dicembre rosso shocking\" fu la terza regia da professionista per Nicolas Roeg dopo \"Sadismo\" e \"L'inizio del cammino\". Anche se Natalie Wood e Robert Wagner, coppia reale nella vita privata, erano stati suggeriti per i ruoli dei coniugi Laura e John Baxter, Roeg era deciso a scritturare Julie Christie e Donald Sutherland fin dall'inizio. Inizialmente occupati in altri progetti, inaspettatamente i due attori si resero entrambi disponibili. Alla Christie piaceva il copione ed era entusiasta di lavorare con Roeg dato che egli aveva lavorato come direttore della fotografia in \"Fahrenheit 451\", \"Via dalla pazza folla\" e \"Petulia\", film nei quali aveva recitato anch'essa. Anche Sutherland era fortemente interessato al film ma aveva qualche riserva su come veniva descritta la chiaroveggenza nella sceneggiatura. L'attore pensava che venisse dipinta in toni troppo negativi e credeva che il film avrebbe dovuto essere maggiormente \"educativo\", e che i \"personaggi avrebbero dovuto ricavare dei benefici dai poteri extrasensoriali e non venire da essi distrutti\". Roeg non accett\u00f2 di apportare nessuna modifica al copione, ma alla fine Sutherland accett\u00f2 comunque di girare il film.\nRenato Scarpa venne scritturato per la parte dell'Ispettore Longhi, anche se non sapeva parlare inglese e non aveva idea di cosa stesse dicendo il suo personaggio nel film mentre recitava.\nRiprese.\nLa scena iniziale dell'annegamento venne girata nell'Hertfordshire nella casa dell'attore David Tree, che nel film interpreta Anthony Babbage, il preside della scuola frequentata dal figlio maschio della coppia. Girare la scena fu particolarmente problematico in quanto Sharon Williams, che interpretava la piccola Christine, divent\u00f2 isterica appena fu immersa nello stagno, anche se le numerose prove effettuate in piscina avevano dato esito positivo. Un contadino del posto offr\u00ec la partecipazione di sua figlia che era una provetta nuotatrice, ma ella si rifiut\u00f2 di immergersi sott'acqua quando venne il momento di filmare la scena. Alla fine, la scena venne girata in una vasca artificiale d'acqua utilizzando tre attrici diverse.\nLe location utilizzate a Venezia inclusero l'esterno dell'Hotel Gabrielli per il finto Europa Hotel del film, anche se la camera dei Baxter era al Bauer Grunwald (dove era pi\u00f9 comodo posizionare le telecamere), e la Chiesa di San Nicol\u00f2 dei Mendicoli. Trovare una chiesa adatta non si rivel\u00f2 semplice: dopo aver visitato molte chiese di Venezia, venne anche suggerito di ricostruirne una in un capannone. La scoperta della chiesa di San Nicol\u00f2 fu particolarmente fortuita poich\u00e9 la stessa costruzione era veramente in ristrutturazione come la chiesa nel film, e tutte le impalcature erano gi\u00e0 sul posto. Roeg decise di non mostrare le solite immagini classiche della citt\u00e0 per non creare l'effetto \"documentario turistico\". Venezia si rivel\u00f2 un luogo difficoltoso nel quale girare un film, principalmente a causa delle onde nei canali che causavano problemi nel trasporto dell'equipaggiamento e nella continuit\u00e0 temporale delle scene.\nFilmare la scena nella quale John Baxter quasi cade dall'alto di un ponteggio mentre sta restaurando un mosaico nella chiesa caus\u00f2 diversi problemi, e mise realmente in pericolo la vita di Donald Sutherland. La scena prevedeva che il ponteggio crollasse lasciando John a penzolare nel vuoto attaccato ad una fune, ma lo stuntman si rifiut\u00f2 di girare la scena perch\u00e9 non tutte le norme di sicurezza erano state rispettate. Sutherland fin\u00ec con il decidere di fare lui la scena senza controfigura, venendo imbragato con delle corde di sicurezza in caso di caduta. Qualche tempo dopo l'uscita del film nei cinema, il coordinatore degli stuntmen Vic Armstrong raccont\u00f2 a Sutherland che l'imbragatura di sicurezza non era stata fatta per quello scopo, e che avrebbe potuto non reggere il suo peso.\nSebbene la maggior parte dei cambiamenti effettuati alla sceneggiatura furono da imputarsi ai vari problemi logistici del girare a Venezia, alcuni di essi scaturirono da scelte artistiche, come ad esempio l'inclusione della famosa scena d'amore tra i due protagonisti. Infatti, la scena non era sul copione e fu un'improvvisazione sul set voluta da Roeg, il quale sentiva che senza di essa, il rapporto di coppia tra i due venisse rappresentato come troppo conflittuale. Anche la scena nella chiesa, dove Laura accende una candela per Christine, venne improvvisata sul momento.\nLa scena del funerale alla fine del film venne anch'essa girata in maniera differente rispetto a come era stata scritta. Julie Christie avrebbe dovuto indossare un velo che le nascondesse il viso, ma prima dell'inizio delle riprese Roeg sugger\u00ec alla Christie che avrebbe dovuto interpretare la scena senza il velo e sorridendo. Julie Christie era inizialmente scettica, ma Roeg le spieg\u00f2 come non avesse senso che il suo personaggio fosse afflitto dal dolore se era convinto che il marito e sua figlia si erano ricongiunti nell'aldil\u00e0.\nAccoglienza.\nAlla sua uscita il film scaten\u00f2 qualche polemica a causa di una, per l'epoca, fin troppo esplicita scena d'amore tra Julie Christie e Donald Sutherland, non entusiasmando troppo la critica. Con il trascorrere degli anni la sua reputazione \u00e8 cresciuta considerevolmente, venendo oggi riconosciuto come un classico dell'horror anni settanta.\nRiconoscimenti.\nNel 1999 il British Film Institute l'ha inserito all'ottavo posto della lista dei migliori cento film britannici del XX secolo."}
{"id": "2175423", "revid": "736476", "url": "https://it.wikipedia.org/wiki?curid=2175423", "title": "Rothbury", "text": "Rothbury \u00e8 un paese di abitanti della contea del Northumberland, in Inghilterra.\nL'azienda Nucleosys Digital Studio colloca qui \"Blackwood Manor\", la villa vittoriana in cui \u00e8 ambientato il videogioco \"\" da essa sviluppato.\nMonumenti e luoghi d'interesse.\nArchitetture civili.\nCragside.\nNei dintorni di Rothbury si trova Cragside, una residenza vittoriana realizzata tra il 1863 e il 1895 e appartenuta all'inventore e imprenditore William George Armstrong, I barone di Armstrong."}
{"id": "2175424", "revid": "729019", "url": "https://it.wikipedia.org/wiki?curid=2175424", "title": "Mitsubishi F1M", "text": "Il era un idroricognitore marittimo a galleggiante singolo con stabilizzatori prodotto dall'azienda giapponese Mitsubishi Heavy Industries negli anni trenta.\nVenne impiegato principalmente dalla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, durante la seconda guerra mondiale.\nStoria.\nAlle met\u00e0 degli anni trenta la marina imperiale espresse la necessit\u00e0 di dotarsi di un nuovo velivolo per sostituire il Nakajima E8N nelle missioni di ricognizione ed osservazione a corto raggio. A questo scopo, nel 1935, emise una specifica per un idrovolante monomotore alla quale risposero la Aichi con l'F1A, la Kawanishi con l'F1K e la Mitsubishi che con l'F1M si aggiudic\u00f2 la fornitura.\nSviluppo.\nIl prototipo, a cui venne assegnata la denominazione aziendale F1M1, venne realizzato in 4 esemplari, il primo dei quali venne portato in volo per la prima volta nel giugno 1936. La motorizzazione adottata era un radiale Nakajima Hikari MK1 capace di 820 hp (611 kW), e che gli consentivano di raggiungere una velocit\u00e0 massima di 368\u00a0km/h ed un'autonomia di 1\u00a0072 km (al massimo carico). Esso forn\u00ec alla Marina imperiale un velivolo versatile da impiegare in diversi tipi di operazioni belliche.\nLa versione di serie, la F1M2, era dotata di due mitragliatrici Type 97 calibro 7,7 \u00d7 56 mm Type 89 in fronte volo ed una Type 92 calibro 7,7 \u00d7 58 mm Arisaka brandeggiabile situata nell'abitacolo posteriore riservato all'osservatore. Era inoltre dotato di 2 bombe da 60\u00a0kg.\nLa quantit\u00e0 di esemplari prodotti tra il 1936 e il 1944 arriv\u00f2 alla considerevole cifra di 1\u00a0118 unit\u00e0, comprese le versioni da addestramento denominate F1M2-K.\nImpiego operativo.\nL'F1M venne ideato per essere un ricognitore marittimo imbarcato idoneo per il decollo tramite catapulta. Tuttavia, il \"Pete\", come era denominato in codice dagli alleati, assunse una serie di ruoli diversi, tra cui caccia da difesa aerea, scorta convogli, bombardiere, lotta antisommergibile, pattugliatore marittimo a lungo raggio, ricerca e salvataggio e trasporto tattico. La versione da caccia venne impiegata nelle Isole Aleutine, le Isole Salomone e molti altri teatri bellici. I \"Pete\" furono accreditati anche dell'affondamento, il 9 aprile 1942, della mototorpediniera della U.S. Navy \"PT 34\"."}
{"id": "2175428", "revid": "287204", "url": "https://it.wikipedia.org/wiki?curid=2175428", "title": "Specie di Corydalis", "text": "Elenco delle specie di \"Corydalis\":"}
{"id": "2175429", "revid": "22475", "url": "https://it.wikipedia.org/wiki?curid=2175429", "title": "Tai-Pan (romanzo)", "text": "Tai-Pan \u00e8 un romanzo storico del 1966 scritto da James Clavell. Esso costituisce il secondo capitolo in ordine cronologico della \"Saga Asiatica\" dell'autore. Il romanzo racconta la storia di commercianti europei e americani che si trasferirono a Hong Kong in seguito alla fine della prima guerra dell'oppio. Tra questi \u00e8 \"Dirk Struan\", soprannominato \"Tai-Pan\", \"capo supremo\", un uomo d'affari scozzese che si trasferisce a Hong Kong nel 1842.\nTrama.\nIl romanzo inizia dopo la vittoria degli inglesi nella prima guerra dell'oppio e alla conquista di Hong Kong. Nonostante l'isola sia abitata solo da poveri pescatori e sfavorevole all'insediamento dell'uomo, la presenza di un grande porto naturale convince il governo inglese e numerose compagnie commerciali a stanziarvisi per condurre i commerci con la Cina da una base sicura. Tra gli avventurieri e commercianti che si trasferiscono nel nuovo possedimento c'\u00e8 \"Dirk Struan\", un uomo d'affari scozzese a capo della compagnia commerciale \"Nobil Casa\", la maggiore di tutta l'Asia. I suoi commerci di oppio e argento arrivavano fino all'Europa. A causa della sua posizione Dirk si fa numerosi nemici, che tentano in ogni modo di ostacolarlo e di prenderne il posto. Egli riesce a evitare tutti gli attentati, fino a quando non muore, travolto da un uragano. A questo punto suo figlio Culum, che si era sempre mostrato ostile all'attivit\u00e0 paterna, prende le redini della compagnia e continua sul percorso tracciato dal padre.\nAdattamenti.\nDal romanzo fu tratto nel 1986 il film \"Tai-Pan\", diretto da Daryl Duke e interpretato da Bryan Brown e Joan Chen.\nNel 1987 \u00e8 uscito il videogioco \"Tai-Pan\" per diversi modelli di home computer.\nEdizioni italiane.\nLa traduzione italiana del romanzo \u00e8 incompleta: mancano elementi importanti come la storia delle quattro monete, che sar\u00e0 centrale nel resto della \"Saga Asiatica\", specie ne \"La nobil casa\"."}
{"id": "2175431", "revid": "1874129", "url": "https://it.wikipedia.org/wiki?curid=2175431", "title": "Morpeth", "text": "Morpeth \u00e8 una cittadina di abitanti, capoluogo della contea del Northumberland, in Inghilterra."}
{"id": "2175434", "revid": "300067", "url": "https://it.wikipedia.org/wiki?curid=2175434", "title": "Valerio Mazzola", "text": "Carriera.\nDopo esser cresciuto nelle giovanili del Basket Club Ferrara e aver giocato 5 stagioni tra Serie A e Legadue il 28 marzo 2011 sottoscrive un contratto quadriennale con la Sutor Basket Montegranaro.\nNella stagione 2011-12 con Montegranaro gioca 28 partite realizzando 5,3 punti e 3,3 rimbalzi per incontro.\nNell'estate del 2012 rinegozia al ribasso il suo contratto che lo lega alla Sutor.\nStatistiche.\nClub.\nCampionato stagione regolare\nCampionato playoff\nCoppa Italia\nEurocup\nBasketball Champions League"}
{"id": "2175438", "revid": "2130352", "url": "https://it.wikipedia.org/wiki?curid=2175438", "title": "Grattacieli pi\u00f9 alti del mondo", "text": "Questa \u00e8 una lista (aggiornata al 23 febbraio 2022) dei grattacieli pi\u00f9 alti del mondo, ordinati per:\nCriteri di classificazione.\nIl sito Emporis classifica gli edifici in base all'altezza dei loro elementi architettonici strutturali, il che significa:\nQuesto pu\u00f2 compromettere la classifica di edifici senza guglie o con antenne al posto di guglie e pinnacoli. La pi\u00f9 evidente discrepanza tra questi sistemi di misura si pu\u00f2 vedere nelle torri Petronas, che con le loro guglie sono classificate pi\u00f9 alte della Sears Tower comprese le antenne, anche se le Petronas Towers hanno sia un tetto sia un punto estremo pi\u00f9 basso.\nListe alternative di edifici sono gestite dal Council on Tall Buildings and Urban Habitat. Queste liste, originariamente compilate nel 1996 per risolvere la controversia su quale edificio fosse il pi\u00f9 alto tra le Torri Petronas e la Sears Tower, classificano gli edifici in quattro categorie: \nAl momento il Burj Khalifa di Dubai, la cui struttura \u00e8 stata completata il 17 gennaio 2009, \u00e8 il pi\u00f9 alto grattacielo del mondo (). Al secondo posto, superata di 197 metri, la Shanghai Tower (), la cui struttura \u00e8 stata completata il 3 agosto 2013. \nI grattacieli pi\u00f9 alti del mondo (superiori ai 350 m).\n \nMisure alternative.\nAltezza del tetto.\nMolti ammiratori dei grattacieli preferiscono considerare l'altezza del tetto per determinare l'edificio pi\u00f9 alto, in quanto il \"dettaglio architettonico\" \u00e8 visto come una definizione oggettiva e molto meno corretta. Qui di seguito sono elencati i grattacieli con altezza del tetto superiore ai 300 metri.\nLista per continenti.\nLa tabella seguente indica l'edificio pi\u00f9 alto di ogni continente (al dettaglio architettonico, vedi prima tabella della voce)."}
{"id": "2175439", "revid": "1874129", "url": "https://it.wikipedia.org/wiki?curid=2175439", "title": "Haltwhistle", "text": "Haltwhistle \u00e8 un paese di abitanti della contea del Northumberland, in Inghilterra."}
{"id": "2175441", "revid": "104265", "url": "https://it.wikipedia.org/wiki?curid=2175441", "title": "Sally Beauman", "text": "Sposata con l'attore Alan Howard hanno un figlio, James.\nStudi\u00f2 al Redland High School e al Girton College, presso Cambridge. Dopo la laurea lavor\u00f2 per due anni come critica e redattrice per la rivista \"New York\". Nel 1970, fu la prima a ricevere il premio giornalistico \"Catherine Pakenham\" e all'et\u00e0 di 24 anni diresse la rivista \"Queen\" diventando anche Art editor del \"Sunday Telegraph\". In un'intervista per il \"Sunday Times\" (pubblicata l'11 novembre 1990) ha ammesso di aver usato per i suoi romanzi nove pseudonimi differenti Mills &amp; Boon prima di pubblicare nel 1987 il suo capolavoro \"Destiny\".\nLa sua prima pubblicazione fu \"Henry V\" (Pergamon Press, 1976), uno studio critico in occasione del centenario della Royal Shakespeare Company nel 1975. Nel 1982, in coincidenza con l'apertura del Barbican Theatre a Londra, la casa editrice dell'Universit\u00e0 di Oxford pubblic\u00f2 il suo studio, brillante e ben documentato sulla \"Royal Shakespeare Company:History of Ten decades\" (ISBN 0192122096), raccontando la storia turbolenta di questa compagnia teatrale, dalla fondazione, avvenuta nel 1879 al Shakespeare Memorial Theatre a Stratford-upon-Avon."}
{"id": "2175442", "revid": "110157", "url": "https://it.wikipedia.org/wiki?curid=2175442", "title": "Let's Talk About Love Tour", "text": "Il Let's Talk About Love World Tour \u00e8 il quarto tour mondiale di C\u00e9line Dion, e l'ottavo in assoluto.\nFu organizzato a partire dall'estate 1998 per supportare gli album \"Let's Talk About Love\" e \"S'il suffisait d'aimer\", a partire dal dicembre 1998 anche \"These Are Special Times\" e alla fine del 1999 \"All the Way... A Decade of Song\".\nNei Paesi francofoni la Dion esegu\u00ec regolarmente cinque canzoni tratte da \"\"Let's Talk About Love\" e cinque da \"S'il suffisait d'aimer\"\".\nInformazioni sul tour.\nPrima dell'inizio ufficiale del tour, C\u00e9line tenne quattro concerti per festeggiare il Capodanno cinese a Melbourne (Australia) il 31 gennaio e il 1\u00ba febbraio 1998, e alle Hawaii (Stati Uniti d'America) il 4 e 5 febbraio. La scaletta di questi concerti era simile a quella del Falling into You Tour con l'aggiunta di \"The Reason\" e \"My Heart Will Go On\".\nI 35.000 biglietti per i primi due concerti nell'agosto 1998 a Boston finirono in mezz'ora, ricavando 2 milioni di dollari. La Dion rivel\u00f2 che Boston \u00e8 la citt\u00e0 da cui \u00e8 partito il tour perch\u00e9 \u00e8 la prima citt\u00e0 statunitense ad essersi innamorata di lei.\nI 20.000 biglietti per il concerto inaugurale al National Car Rental Center di Fort Lauderdale (Florida), furono esauriti in meno di due ore.\nIn Europa C\u00e9line Dion si esib\u00ec in alcuni dei pi\u00f9 grandi stadi in sei Nazioni diverse.\nMolti shows annunciati dopo il maggio 1999 sono stati cancellati a causa dell'improvvisa malattia del marito e manager della Dion, Ren\u00e9 Ang\u00e9lil; alcuni sono stati posticipati, altri cancellati: (Dublino, Birmingham, Francoforte sul Meno, G\u00f6teborg, Vienna, Barcellona, Marsiglia, Lione, Colonia e Lisbona).\nC\u00e9line Dion diede un'ultima performance pubblica di fronte ai 20.000 spettatori del Molson Centre di Montr\u00e9al la sera del 31 dicembre 1999, con una scaletta pi\u00f9 lunga e del tutto rimaneggiata, con ospiti speciali alcuni importanti cantanti canadesi. Il concerto fu trasmesso negli Stati Uniti d'America con il titolo di \"Millennium Concert\", e in Francia come \"La derni\u00e8re de C\u00e9line\".\nIl giorno successivo la cantante tenne un concerto privato a Las Vegas per la sua famiglia e per ospiti del settore musicale. In seguito, la cantante si ritir\u00f2 dalle scene un paio di anni per dedicarsi alla sua famiglia.\nInformazioni sul concerto.\nSecondo Rolling Stone la scenografia cost\u00f2 pi\u00f9 di 10 milioni di dollari e ci sarebbero voluti altri 100.000 dollari ogni volta per montare luci e palco in cui sarebbero state impiegate 80 persone dall'entourage del tour. La scenografia fu progettata da Yves Aucoin. Il palco era a forma di cuore e posto al centro dell'arena, sormontato da una copertura circondata da quattro megaschermi.\nI costumi di scena furono disegnati da Christian Lacroix, tra i quali il kimono che C\u00e9line indossa in apertura.\nPer la canzone di apertura, l'inno di amore universale \"Let's Talk About Love\", C\u00e9line Dion veniva raggiunta per il finale da un coro di ragazzini.\nDurante il concerto, C\u00e9line eseguiva tre duetti virtuali, con i rispettivi artisti mostrati sui megaschermi: il violinista Taro Hakase in \"To Love You More\", \"Treat Her Like a Lady\" con Diana King, \"Tell Him\" con Barbra Streisand e \"Immortality\" con i Bee Gees.\nIl corista Barnev Valsaint raggiungeva la Dion al centro del palco per duettare in \"I'm Your Angel\".\nC\u00e9line riproponeva due cover dei Bee Gees, con il palco trasformato in una discoteca anni settanta. In un tailleur stile John Travolta cantava e ballava \"Stayin' Alive\", seguita da \"You Should Be Dancing\" cantata dai suoi coristi, durante la quale la Dion ballava passi ispirati a \"La febbre del sabato sera\" al centro del palco.\nJean-Jacques Goldman apparve a sorpresa per cantare in \"J'irai o\u00f9 tu iras\" e il violinista Taro Hakase per suonare in \"To Love You More\". Il violinista Mark Wood lo sostitu\u00ec durante alcuni concerti alla fine del 1998, e Roddy Chiong della band di Shania Twain all'inizio del 1999. Durante gli altri concerti non c'erano violinisti, e immagini di Taro Hakase venivano proiettate sul megaschermo.\nDiana King cant\u00f2 \"Treat Her Like a Lady\" con C\u00e9line sul palco il 2 ottobre 1998 a Orlando (Florida). I Bee Gees apparvero per \"Immortality\" il giorno successivo a Fort Lauderdale (Florida).\n\"Love Is On the Way\" e \"All by Myself\" furono sostituite nel dicembre 1998 rispettivamente da \"I'm Your Angel\" e \"The Power of Love\".\nScaletta del concerto.\nNord America\nAsia\nEuropa\nPaesi francofoni\nMillennium Concert\nNote aggiuntive.\nNord America\nAsia\nFrancofone\nDirette TV e home video.\nI concerti del 19-20 giugno 1999 allo Stade de France di Parigi sono stati filmati sul DVD e VHS \"Au c\u0153ur du stade\" e incisi sull'album live \"Au c\u0153ur du stade\" nell'agosto 1999. Lo show \"Millennium Concert\" \u00e8 stato trasmesso live sul canale tv del Quebec TVA."}
{"id": "2175444", "revid": "1874129", "url": "https://it.wikipedia.org/wiki?curid=2175444", "title": "Prudhoe", "text": "Prudhoe \u00e8 un paese di abitanti della contea del Northumberland, in Inghilterra."}
{"id": "2175445", "revid": "260215", "url": "https://it.wikipedia.org/wiki?curid=2175445", "title": "Sede titolare di Abernethy", "text": ""}
{"id": "2175450", "revid": "1874129", "url": "https://it.wikipedia.org/wiki?curid=2175450", "title": "Horsley (Northumberland)", "text": "Horsley \u00e8 un paese della contea del Northumberland, in Inghilterra."}
{"id": "2175451", "revid": "213136", "url": "https://it.wikipedia.org/wiki?curid=2175451", "title": "Guillaume Etendard", "text": ""}
{"id": "2175453", "revid": "15756", "url": "https://it.wikipedia.org/wiki?curid=2175453", "title": "Frances Farmer", "text": "Biografia.\nNacque da Ernest Melvin Van Farmer e Lillian Ornum Farmer. A 18 anni (nel 1931), mentre frequentava la West High School, vinse $100 in un concorso di scrittura con il suo controverso saggio \"Dio muore\". Il primo premio consisteva in un viaggio in Unione Sovietica che Frances accett\u00f2, nonostante la forte opposizione della madre, per frequentare il pionieristico Teatro d'Arte di Mosca. Di ritorno nell'estate del 1935 si ferm\u00f2 a New York, con la speranza di avviare una carriera teatrale, ma invece approd\u00f2 alla Paramount Pictures come starlet.\nPer il suo 22\u00ba compleanno si trasfer\u00ec a Hollywood e nel 1936 partecip\u00f2 al film \"Rhythm on the Range\". Durante l'estate dello stesso anno accett\u00f2 una partecipazione alla Samuel Goldwyn Productions per \"Ambizione\", basato sul romanzo di Edna Ferber. Questo film ebbe un notevole successo e le sue interpretazioni, sia nella parte della madre sia della figlia, piacquero al pubblico e alla critica. Le recensioni salutarono nella Farmer l'avvento di una nuova stella. Nella speranza di consolidare la sua fama come attrice lasci\u00f2 Hollywood per la pi\u00f9 intellettuale East coast. Attir\u00f2 l'attenzione del regista Harold Clurman e del drammaturgo Clifford Odets che la invitarono a far parte dell'Actor's Studio. A causa del richiamo esercitato al box office dalla Farmer, il connubio divent\u00f2 il pi\u00f9 grande successo commerciale nella storia del Gruppo. Nel 1938, durante una tourn\u00e9e nazionale, i critici sia a Washington sia a Chicago le diedero recensioni ottime.\nFrances Farmer ebbe una relazione con Odets, gi\u00e0 sposato con l'attrice Luise Rainer, e si sent\u00ec tradita quando lui improvvisamente torn\u00f2 dalla moglie. Quando il gruppo scelse un'altra attrice, la cui famiglia aveva finanziato la messa in scena a Londra, concluse che il gruppo aveva sfruttato la sua fama per raggiungere il successo e poi liberarsi di lei. Affranta, torn\u00f2 a Hollywood e accett\u00f2 di rimanere con la Paramount per un periodo di 3 mesi ogni anno per girare dei film. Il resto del suo tempo continu\u00f2 a dedicarlo al teatro, tuttavia nelle successive due apparizioni a Broadway non ebbe ruoli importanti.\nNel 1939 il suo disordinato stile di vita, caratterizzato da una personalit\u00e0 irrequieta e dall'uso di droghe, inizi\u00f2 a danneggiare la sua reputazione. Nel 1940 abbandon\u00f2 improvvisamente una commedia di Ernest Hemingway allestita a Broadway. A Hollywood era considerata scomoda: spesso veniva data in prestito ad altri studios mentre la Paramount le affidava solo ruoli secondari. Nel 1942, malgrado la sua performance nel film \"Il figlio della furia\" con Tyrone Power fosse lodata dalla critica, la Paramount annull\u00f2 il contratto dell'attrice a causa del suo comportamento sempre pi\u00f9 instabile durante la pre-produzione di \"Segretario a mezzanotte\". Nello stesso anno la Farmer divorzi\u00f2 dal primo marito, l'attore Leif Erickson, che aveva sposato nel 1936.\nIl 19 ottobre 1942 la Farmer fu fermata dalla polizia a Santa Monica per guida con i fari accesi, vietata dalle disposizioni belliche per l'oscuramento. Secondo i testimoni non fu in grado di esibire la patente di guida e si profuse in intemperanze verbali. Le furono inflitti 500$ di multa e 180 giorni di reclusione con sospensione condizionale della pena. Pag\u00f2 immediatamente met\u00e0 della somma ottenendo la libert\u00e0 condizionale ma non vers\u00f2 i restanti 250$ in tempo utile. Nello stesso periodo una parrucchiera deposit\u00f2 una querela contro la Farmer accusandola di averle slogato una mascella durante un alterco nei camerini degli studi Monogram. La polizia la rintracci\u00f2 al Knickerbocker Hotel a Hollywood. Non avendo risposta, entr\u00f2 nella sua stanza con un passepartout. All'udienza, la mattina seguente, si comport\u00f2 in modo concitato. Sostenne che la polizia aveva violato i suoi diritti civili, chiese un avvocato e gett\u00f2 un calamaio in faccia al giudice. La Farmer fu immediatamente condannata a 180 giorni di prigione. Lei aggred\u00ec un poliziotto, corse a un telefono per chiamare il suo avvocato, ma fu immobilizzata dagli agenti. Il suo arresto fece notizia.\nA seguito dell'intervento della sorella, un vice-sceriffo della contea di Los Angeles, la Farmer fu trasferita al reparto psichiatrico della Massachusetts General Hospital. Le venne somministrata una terapia insulinica, un trattamento psichiatrico con procedura standard, in seguito screditata. Come effetti collaterali ebbe un'intensa nausea. La sua famiglia in seguito afferm\u00f2 di non aver dato il consenso al trattamento. Dopo circa 9 mesi di degenza, and\u00f2 a vivere a casa della sorella Rita a 20\u00a0km di distanza. La coppia chiam\u00f2 la madre a Seattle per lamentarsi della terapia insulinica. Lillian Farmer arriv\u00f2 in California e inizi\u00f2 una lunga battaglia legale perch\u00e9 la tutela della figlia fosse trasferita dallo Stato a lei. Anche se molti psichiatri testimoniarono che l'attrice necessitava di ulteriori trattamenti, la volont\u00e0 della madre prevalse. La Farmer torn\u00f2 con i genitori, ma non ebbe buoni rapporti con la madre e di l\u00ec a sei mesi la aggred\u00ec fisicamente. Riportata d'urgenza in clinica psichiatrica, fu sottoposta a una serie di elettroshock. Tre mesi pi\u00f9 tardi, durante l'estate del 1944, fu definita \"completamente guarita\" e venne dimessa.\nMentre viaggiava con suo padre per visitare la zia in un ranch a Reno, in Nevada, la Farmer fugg\u00ec. Trascorse un periodo con una famiglia ma fu arrestata per vagabondaggio ad Antiochia, California. I giornali riportavano i suoi problemi di salute e le sue disavventure giudiziarie, tanto che le giunsero offerte di aiuto da tutto il paese, ma lei le ignor\u00f2 tutte. Dopo un lungo soggiorno con la zia in Nevada, la Farmer torn\u00f2 dai genitori. Su richiesta della madre, la trentaduenne ex diva di Hollywood fu internata nel manicomio del Western State Hospital nel maggio 1945 e vi rimase 5 anni. Trascorse intere giornate in cella di isolamento, stretta in una camicia di forza. Secondo alcune fonti, smentite dal personale in servizio nella clinica, fu ripetutamente violentata dai guardiani e sub\u00ec un intervento di lobotomia al cervello. L'operazione consisteva nel recidere le connessioni della corteccia prefrontale dell'encefalo. Il risultato auspicato era un totale cambiamento della personalit\u00e0.\nIl 23 marzo 1950, su richiesta dei genitori, la Farmer torn\u00f2 dalla madre che, ormai anziana, aveva bisogno di assistenza. L'ex diva era addetta alla lavanderia al \"Fairmont Olympic Hotel\" a Seattle, lo stesso albergo in cui aveva alloggiato nel 1936 per il film \"Ambizione\". Dopo un breve secondo matrimonio con l'operaio Alfred H. Lobley, nel 1954 la Farmer si trasfer\u00ec a Eureka, California, dove lavor\u00f2 come segretaria e contabile per 3 anni in uno studio fotografico. Nel 1957 a San Francisco spos\u00f2 Zeland C. Mikesell, che rimase suo marito fino alla morte. L'attrice decaduta lavorava come portinaia in un albergo quando fu rintracciata per caso da un giornalista che pubblic\u00f2 la sua terribile storia e tent\u00f2 di rilanciare la sua carriera. Nel 1958 gir\u00f2 il suo primo film dopo 15 anni e torn\u00f2 a recitare per il teatro, ma non era pi\u00f9 la stessa. In televisione, dopo alcune apparizioni in talk show seguite morbosamente in tutti gli Stati Uniti, lavor\u00f2 per 5 anni in una TV locale come conduttrice del \"Frances Farmer Show\" che ebbe ottimi indici di gradimento. Fu licenziata nel 1964 quando il suo alcolismo cronico divent\u00f2 ingestibile. Negli ultimi anni venne arrestata due volte per guida in stato d'ebbrezza e avvi\u00f2 delle piccole attivit\u00e0 commerciali, sempre fallite. Poco prima di morire di cancro a 57 anni, scrisse l'autobiografia \"Will there really be a morning?\", in cui raccont\u00f2 la sua personale discesa nell'inferno dei vivi. Un percorso di sofferenza, forse esagerato da alcuni biografi e giornalisti, che comunque non ha eguali nella storia del cinema."}
{"id": "2175454", "revid": "1874129", "url": "https://it.wikipedia.org/wiki?curid=2175454", "title": "Ponteland", "text": "Ponteland \u00e8 un paese di abitanti della contea del Northumberland, in Inghilterra."}
{"id": "2175457", "revid": "92723", "url": "https://it.wikipedia.org/wiki?curid=2175457", "title": "Diocesi di Abernethy", "text": "La diocesi di Abernethy (in latino: \"Dioecesis Abernethiensis\") \u00e8 una sede soppressa e sede titolare della Chiesa cattolica.\nStoria.\nDal 1974 Abernethy \u00e8 \u00e8 annoverata tra le sedi vescovili titolari della Chiesa cattolica; dal 23 dicembre 1974 il vescovo titolare \u00e8 monsignor W\u0142adys\u0142aw Bobowski, gi\u00e0 vescovo ausiliare di Tarn\u00f3w."}
{"id": "2175458", "revid": "1874129", "url": "https://it.wikipedia.org/wiki?curid=2175458", "title": "Wooler", "text": "Wooler \u00e8 un paese di abitanti della contea del Northumberland, in Inghilterra."}
{"id": "2175464", "revid": "729019", "url": "https://it.wikipedia.org/wiki?curid=2175464", "title": "Seahouses", "text": "Seahouses \u00e8 un paese della contea del Northumberland, in Inghilterra."}
{"id": "2175468", "revid": "666668", "url": "https://it.wikipedia.org/wiki?curid=2175468", "title": "Zaalvoetbal Club 80", "text": "Lo Zaalvoetbal Club 80, noto come Krijnen Keukens Malle per ragioni di sponsorizzazione, \u00e8 un club belga di calcio a 5 con sede a Malle.\nStoria.\nFondato nel 1980, il club ha iniziato l'attivit\u00e0 agonistica in quinta serie provinciale nel 1981-82 come ZVC Bonten Os; dopo tre stagioni, grazie al quarto posto in classifica, accede alla quarta serie con il nome di ZVC Airo Belgium sotto la cui insegna compie immediatamente anche il salto in 3\u00aa divisione vincendo il proprio raggruppamento. Nel 1986 la societ\u00e0 assunse la denominazione attuale: ZVC Club 80. Alla fine del campionato 1986-87 la squadra raggiunge la prima divisione provinciale in cui rimane sino alla stagione 1996-97 vincendo due titoli. La storica sponsorizzazione con l'azienda di arredamento \"Krijnen Keukens\", proseguita per due decenni, ha inizio nella stagione 2000-01 quando la squadra debutta nella terza categoria nazionale. Il secondo posto in classifica nel girone B consente alla squadra di salire in seconda divisione, in cui tuttavia retrocede immediatamente. Dopo tre stagioni nella categoria pi\u00f9 bassa, nel 2001-02 centra la promozione alla seconda serie e dopo due stagioni il Club 80 festeggia la sua prima promozione nella Division 1. Dopo appena una stagione (2004-05) il club retrocede nella seconda divisione. Al termine della stagione 2006-07 \u00e8 tornata nella massima divisione."}
{"id": "2175475", "revid": "1874129", "url": "https://it.wikipedia.org/wiki?curid=2175475", "title": "Cramlington", "text": "Cramlington \u00e8 una cittadina di abitanti della contea del Northumberland, in Inghilterra."}
{"id": "2175479", "revid": "1543377", "url": "https://it.wikipedia.org/wiki?curid=2175479", "title": "Chain of Fools", "text": "Chain of Fools \u00e8 una canzone scritta da Don Covay ed originariamente interpretata da Aretha Franklin, che la pubblic\u00f2 come singolo nel 1967. Il singolo raggiunse la vetta della classifica statunitense \"R&amp;B chart\" per quattro settimane, e la seconda della \"Hot 100\" nel gennaio 1968.\nLa canzone vinse il Grammy Award come \"migliore performance R&amp;B femminile\" ed in seguito fu inserita nel Grammy Hall of Fame Award. Nel 2004 il brano \u00e8 stato posizionato alla posizione 249 della classifica stilata dalla rivista Rolling Stone delle 500 migliori canzoni della storia. La caratteristica chitarra nell'introduzione del brano fu suonata da Joe South."}
{"id": "2175480", "revid": "1874129", "url": "https://it.wikipedia.org/wiki?curid=2175480", "title": "Blyth (Northumberland)", "text": "Blyth \u00e8 una cittadina e parrocchia civile nel sud-est della contea Northumberland, in Inghilterra. Si trova sulla costa, a sud del fiume Blyth e a 21 chilometri (13 miglia) a nord est di Newcastle upon Tyne. Secondo il censimento del 2011 ha una popolazione di abitanti.\nIl porto di Blyth risale al XII secolo, ma lo sviluppo della citt\u00e0 moderna \u00e8 iniziata solo nel primo quarto del XVIII secolo. I principali settori che hanno contribuito alla prosperit\u00e0 della citt\u00e0 erano l'estrazione del carbone e la costruzione navale, il commercio del sale, e la pesca; anche le ferrovie giocavano e giocano tutt'oggi un ruolo importante. Queste industrie sono in gran parte scomparse, ma il porto prospera ancora: continuano infatti le spedizioni dalla Scandinavia di carta e cellulosa, che forniscono le principali industrie di giornali in Inghilterra e Scozia.\nIl futuro della citt\u00e0 \u00e8 stato seriamente compromesso quando le sue industrie principali hanno cominciato a vivere una fase di declino. Il centro commerciale Keel Row, inaugurato nel 1991, ha portato i principali rivenditori della zona a Blyth, e ha contribuito a rivitalizzare il centro della citt\u00e0. Il mercato \u00e8 stato recentemente ri-sviluppato, con l'obiettivo di attrarre ulteriori investimenti per la citt\u00e0.\nLa cittadina \u00e8 anche la sede del Blyth Spartans Association Football Club."}
{"id": "2175482", "revid": "1874129", "url": "https://it.wikipedia.org/wiki?curid=2175482", "title": "Bedlington", "text": "Bedlington \u00e8 un paese di abitanti della contea del Northumberland, in Inghilterra."}
{"id": "2175489", "revid": "1446238", "url": "https://it.wikipedia.org/wiki?curid=2175489", "title": "Bradia", "text": "Bradia (in arabo \u0628\u0631\u0627\u062f\u064a\u0629) \u00e8 una citt\u00e0 del Marocco, situata nella provincia di Fquih Ben Salah, nella regione di B\u00e9ni Mellal-Kh\u00e9nifra."}
{"id": "2175500", "revid": "339392", "url": "https://it.wikipedia.org/wiki?curid=2175500", "title": "Contrattacco britannico in Africa orientale italiana", "text": ""}
{"id": "2175506", "revid": "1568601", "url": "https://it.wikipedia.org/wiki?curid=2175506", "title": "Grotte di Aillwee", "text": "La grotta di Aillwee (in gaelico \"Pluaiseanna na hAille Bu\u00ed\", che significa grotta della Parete Gialla) \u00e8 una delle grotte carsiche del Burren.\nLocalizzazione.\nLa grotta si trova nella contea di Clare, in Irlanda, a nord del Parco Nazionale del Burren e ad est delle Scogliere di Moher. Il sito \u00e8 a pochi chilometri da Ballyvaughan, su una deviazione che si dirama dalla strada R480.\nDescrizione.\nFormatasi per effetto dello scioglimento delle acque glaciali che, erodendo il terreno, hanno scavato un fiume sotterraneo, concorre con le altre numerosissime grotte a occupare lo spazio sottostante il Parco Nazionale del Burren.\nLe stanze e i cunicoli che la formano ospitano numerose stalattiti e stalagmiti e l'acqua, che continua a permeare dalla superficie, crea delle piccole cascate. Al suo interno sono stati ritrovati resti di orsi.\nL'ingresso fu scoperto nel 1904 da un agricoltore a caccia mentre inseguiva il suo cane, ma non si addentr\u00f2, e rivel\u00f2 la sua scoperta solo dopo 40 anni. Dalla met\u00e0 degli anni '70 le grotte furono aperte al pubblico."}
{"id": "2175507", "revid": "122506782", "url": "https://it.wikipedia.org/wiki?curid=2175507", "title": "La lettera rubata", "text": "La lettera rubata (\"The Purloined Letter\") \u00e8 il terzo racconto poliziesco scritto da Edgar Allan Poe avente come protagonista l'investigatore improvvisato Auguste Dupin. Questo racconto, scritto per la rivista \"The Chamber's Journal\" nel 1845, fu spunto di riflessione per Sigmund Freud, per uno psicanalista sperimentale come Jacques Lacan e per il celebre filosofo francese Jacques Derrida. Il racconto \u00e8 stato tradotto in francese da Charles Baudelaire come \"La lettre vol\u00e9e\".\nTrama.\nLa vicenda \u00e8 narrata da un amico del Cavalier Dupin, che ne riferisce al lettore attraverso i dialoghi in proposito intrattenuti con l'improvvisato investigatore stesso. Si tratta della sottrazione di una compromettente lettera da parte del ministro francese D. al vero destinatario, proprio davanti agli occhi di quest'ultimo impossibilitato a opporvisi per la presenza in loco di una terza persona, molto altolocata, alla quale tale documento doveva rimanere celato. Quanto vi era scritto comprometteva seriamente l'onorabilit\u00e0 di una nobildonna famosa e potente, conferendo cos\u00ec all'illegittimo possessore, il ministro D., persona intelligentissima e astuta ma priva di scrupoli, un forte potere ricattatorio. Le perquisizioni minuziose e accurate effettuate dalla polizia nella casa del ministro, a sua insaputa, sotto la direzione del prefetto G. per ritrovare la lettera non hanno dato alcun risultato. Stimolato da un ricco premio, dalla disperazione del prefetto, nonch\u00e9 dall'antipatia per l'amorale ministro, interviene Dupin che intuisce come il nascondiglio del documento non debba essere cercato nei luoghi normalmente deputati a tale funzione. Egli trova infatti la lettera, opportunamente mimetizzata, in un luogo visibile a tutti proprio nello studio dove il ministro riceve i visitatori e con uno stratagemma se ne impadronisce, risolvendo cos\u00ec il caso e ricevendo dal prefetto una generosa ricompensa, ammontante a 50.000 franchi.\nL'autore si dilunga in minuziose considerazioni sulle forme di intelligenza e sul come certe regole, applicabili alla maggioranza delle persone quando se ne vogliono intuire le mosse, non lo siano pi\u00f9 quando si ha a che fare con personaggi di particolari capacit\u00e0 intellettuali, e sul come debbano in questi casi essere tenute anche in conto le caratteristiche comportamentali del soggetto, al fine di capire quale via abbia seguito per raggiungere il suo scopo. Nel caso particolare la conclusione emergente \u00e8 che la tecnica migliore per nascondere una cosa \u00e8 proprio quella di metterla bene in evidenza in mezzo ad altre simili.\nRiferimenti al racconto.\n\"La lettera rubata\" viene citata da Marcel Proust nel romanzo \"Sodoma e Gomorra\" - \u00ab(...) quegli oggetti che sfuggono alle perquisizioni pi\u00f9 minuziose, e che semplicemente sono esposti agli occhi di tutti, passando inosservati, su un caminetto\u00bb (pp.\u00a0418\u2013419 della trad. di E. Giolitti, Einaudi, Torino, 1964), da Leonardo Sciascia nel romanzo \"Todo modo\" e da Stephen King in Mr. Mercedes."}
{"id": "2175509", "revid": "251304", "url": "https://it.wikipedia.org/wiki?curid=2175509", "title": "Gran Premio d'Italia 2003", "text": "Il Gran Premio d'Italia 2003 \u00e8 stato un Gran Premio di Formula 1 disputato il 14 settembre 2003 all'Autodromo di Monza. La gara fu vinta da Michael Schumacher su Ferrari, davanti a Juan Pablo Montoya su Williams - BMW e al compagno di squadra Rubens Barrichello. \u00c8 detto il \"GP dei record\", per i numerosi record ottenuti durante prove e gara, da Michael Schumacher, di velocit\u00e0 su giro, qualifiche, gara e record di velocit\u00e0 massima.\nVigilia.\nAspetti sportivi.\nDurante la sessione di test svoltasi all'Autodromo di Monza due settimane prima del Gran Premio, Ralf Schumacher sub\u00ec un violento incidente. Il pilota tedesco rimase illeso, ma dopo le prove di venerd\u00ec accus\u00f2 dei dolori alla testa e nausea, dovendo quindi saltare qualifiche e gara precauzionalmente. Al posto del pilota tedesco, la Williams schier\u00f2 il collaudatore Marc Gen\u00e9, che prima di assumere questo ruolo aveva partecipato ai campionati 1999 e 2000 al volante della Minardi. \nNonostante avesse partecipato ai test sul circuito italiano nella prima settimana di settembre, Ralph Firman non ricevette l'autorizzazione a partecipare alla gara da parte del medico della FIA, Sid Watkins. L'irlandese, infatti, soffriva ancora dei postumi del violento incidente occorsogli durante le prove libere del Gran Premio d'Ungheria. Al suo posto Eddie Jordan chiam\u00f2 nuovamente il collaudatore ungherese Zsolt Baumgartner, che aveva gi\u00e0 sostituito Firman in Ungheria.\nAspetti tecnici.\nLe settimane precedenti il Gran Premio furono caratterizzate da una lunga polemica sulla presunta irregolarit\u00e0 degli pneumatici Michelin. La casa francese fu accusata dalla Ferrari di fornire degli pneumatici anteriori che, sottoposti al carico aerodinamico delle vetture in curva, si deformavano aumentando l'impronta a terra ed eccedendo il limite di larghezza del battistrada di 270 mm imposto dalla FIA, pur rientrandovi nelle verifiche statiche post gara. Nelle settimane precedenti il Gran Premio il direttore di gara Charlie Whiting invi\u00f2 alle scuderie un avviso ufficiale sulla vicenda. Nei test disputati sul circuito brianzolo a inizio settembre la Michelin forn\u00ec delle gomme di nuova specifica con un battistrada pi\u00f9 stretto, in modo da evitare eventuali contestazioni nel successivo Gran Premio.\nLa McLaren, che aveva ormai rinunciato a portare in pista la nuova MP4-18, afflitta principalmente da problemi di affidabilit\u00e0, mont\u00f2 sulle MP4-17D diversi elementi della nuova monoposto, tra i quali la sospensione anteriore le pinze dei freni anteriori disposte verticalmente (gi\u00e0 impiegata nei Gran Premi del Canada e di Germania) gli sfoghi d'aria nelle fiancate e tutta l'aerodinamica della parte posteriore della vettura. Diverse altre scuderie, tra le quali Ferrari e Williams, montarono sulle monoposto degli alettoni a bassa incidenza specifici per la pista italiana e provati nei test svolti sul circuito nella settimana precedente il Gran Premio. Infine, nei test del venerd\u00ec la Minardi introdusse un nuovo cambio in fusione monolitica di titanio, confermandosi una delle scuderie pi\u00f9 all'avanguardia in quel settore.\nProve libere.\nResoconto.\nNella sessione di test privati di venerd\u00ec sia Renault che Minardi portarono in pista tre vetture, affidandole ai piloti titolari e ai collaudatori Allan McNish e Gianmaria Bruni.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nDopo che nelle due gare precedenti, disputatesi con temperature particolarmente alte, le gomme Michelin avevano dimostrato una netta superiorit\u00e0 di rendimento nei confronti delle rivali Bridgestone, a Monza la situazione divent\u00f2 pi\u00f9 equilibrata. La lotta per la pole position fu caratterizzata da un intenso duello tra Michael Schumacher e Montoya. I due segnarono dei parziali praticamente identici nei primi due settori, con il colombiano pi\u00f9 rapido per pochi millesimi di secondo: risult\u00f2 decisivo il terzo tratto di pista, nel quale il pilota tedesco guadagn\u00f2 poco pi\u00f9 di un decimo sul rivale, margine sufficiente per conquistare la pole position con un vantaggio di appena 51 millesimi sul pilota della Williams.\nBarrichello e R\u00e4ikk\u00f6nen, leggermente pi\u00f9 staccati, occuparono la seconda fila, davanti a Gen\u00e9, Trulli, Button e Coulthard. Il gruppo dei primi dieci fu completato da Panis e Villeneuve. Alonso, vincitore dell'ultimo Gran Premio disputato, fu relegato in ultima posizione da un testacoda alla prima chicane.\nGara.\nResoconto.\nAl via Michael Schumacher e Montoya mantennero le prime posizioni. Alle loro spalle si inser\u00ec Trulli, autore di una partenza molto aggressiva, mentre a centro gruppo Wilson, costretto a partire in seconda marcia per un problema al cambio della sua Jaguar, si avvi\u00f2 lentamente, causando scompiglio tra i piloti che si trovavano alle sue spalle. A farne le spese furono Verstappen e Alonso, con quest'ultimo che tampon\u00f2 violentemente il pilota olandese della Minardi: entrambi furono costretti a tornare ai box per riparare i danni alle vetture.\nNel corso della prima tornata Montoya tent\u00f2 di sopravanzare Schumacher alla variante della Roggia. I due affrontarono la curva appaiati, venendo anche a contatto, ma il tedesco ebbe la meglio, respingendo l'attacco del rivale. Trulli fu costretto al ritiro gi\u00e0 dopo poche curve per problemi al motore, lasciando strada a Barrichello, R\u00e4ikk\u00f6nen, Coulthard, Gen\u00e9, Panis e Villeneuve. Al comando della corsa, Schumacher guadagn\u00f2 un vantaggio via via pi\u00f9 ampio su Montoya, che doveva guardarsi da Barrichello, mentre R\u00e4ikk\u00f6nen rimase leggermente pi\u00f9 staccato.\nI primi piloti del gruppetto di testa a rifornire furono Coulthard e Panis, all'undicesimo giro. Due passaggi pi\u00f9 tardi rientrarono ai box anche R\u00e4ikk\u00f6nen e Gen\u00e9, mentre Barrichello effettu\u00f2 la prima sosta una tornata dopo. Michael Schumacher riforn\u00ec al 15\u00ba giro, imitato nel passaggio seguente da Montoya, che torn\u00f2 in pista alle spalle del rivale. Dopo la prima serie di soste Montoya cominci\u00f2 a ridurre il proprio distacco da Schumacher, mentre Barrichello, rallentato da un set di pneumatici non particolarmente efficace, fatic\u00f2 a contenere R\u00e4ikk\u00f6nen. Pi\u00f9 indietro Coulthard mantenne la sua quinta posizione davanti a Gen\u00e9 e a Villeneuve, che sopravanz\u00f2 Panis.\nIl duello tra i primi due fu molto intenso, con Montoya che recuper\u00f2 progressivamente sul rivale fino ad arrivare a meno di un secondo di distacco poco prima della seconda serie di soste, aperta da Barrichello al trentunesimo giro. Un passaggio pi\u00f9 tardi rifornirono Montoya e Coulthard, imitati due tornate dopo da Michael Schumacher e R\u00e4ikk\u00f6nen. Il pilota tedesco rientr\u00f2 in pista davanti a Montoya, recuperando il comando della gara quando anche Gen\u00e9 rientr\u00f2 ai box, nel corso del 35\u00ba passaggio. Schumacher e Montoya ripresero quindi il duello per la testa della gara: il distacco tra i due era di circa un secondo e mezzo, ma durante il doppiaggio di Frentzen (risalito in ottava posizione grazie al ritiro di Panis) il colombiano perse addirittura un secondo. Da questo momento Montoya non riusc\u00ec pi\u00f9 a tenere il ritmo del rivale, cominciando ad accumulare un distacco sempre pi\u00f9 consistente. Anche Barrichello stacc\u00f2 leggermente R\u00e4ikk\u00f6nen, mentre al 45\u00ba giro si ritir\u00f2 Coulthard, tradito dal motore della sua McLaren. Entr\u00f2 cos\u00ec in zona punti Webber.\nNelle ultime fasi di gara non ci furono altri avvenimenti degni di nota, ad esclusione del ritiro per problemi tecnici di Frentzen, e Michael Schumacher and\u00f2 a vincere davanti a Montoya, Barrichello, R\u00e4ikk\u00f6nen, Gen\u00e9, Villeneuve, Webber e Alonso, che super\u00f2 proprio nel corso dell'ultimo passaggio Heidfeld, andando cos\u00ec a conquistare l'ultimo punto a disposizione. La vittoria permise a Michael Schumacher di incrementare il proprio vantaggio sugli inseguitori, portandolo a tre punti nei confronti di Montoya e a sette rispetto a R\u00e4ikk\u00f6nen. Nel Campionato Costruttori la Ferrari ridusse nettamente il distacco dalla Williams, mentre la McLaren era praticamente fuori dai giochi.\nRecord.\nLa gara vide la realizzazione di vari record di velocit\u00e0: la velocit\u00e0 media tenuta da Michael Schumacher in gara, 247,585\u00a0km/h, risult\u00f2 la pi\u00f9 elevata della storia della Formula 1, battendo il precedente record di 242,620\u00a0km/h ottenuto nel 1971 da Peter Gethin, sempre a Monza, ma con una configurazione del tracciato completamente diversa. Senza precedenti anche la velocit\u00e0 media del giro pi\u00f9 veloce in gara fatto segnare dal pilota tedesco, di 254,848\u00a0km/h; il record precedente, 249,835\u00a0km/h, era stato ottenuto da Damon Hill, sempre a Monza, nel 1993, con una configurazione della pista di poco diversa (con le curve di Lesmo da percorrere in pieno e la prima variante ancora lontana dalla pole). Michael Schumacher fece infine registrare anche la velocit\u00e0 massima pi\u00f9 elevata mai raggiunta da una vettura di Formula 1 in gara, con 368,800\u00a0km/h: altri sette piloti (Gen\u00e9, Barrichello, R\u00e4ikk\u00f6nen, Coulthard, Da Matta, Montoya, Button) battono il primato precedente di 363,200\u00a0km/h, fatto segnare da Jean Alesi nel 2001, sempre a Monza. Questa \u00e8 anche la gara pi\u00f9 breve senza interruzioni, con i 53 giri percorsi in solo 1 ora, 14 minuti, 19 secondi e 838 millesimi (Il record precedente venne realizzato da Nelson Piquet su una Williams-Honda, che nel 1987 sempre a Monza, seppur con una configurazione del tracciato leggermente diversa e con tre giri in meno, aveva percorso la gara in 1 ora, 14 minuti, 47 secondi e 707 millesimi).\nFonti.\nTutti i dati statistici sono tratti da Autosprint n.37/2003"}
{"id": "2175510", "revid": "111412636", "url": "https://it.wikipedia.org/wiki?curid=2175510", "title": "Lo scarabeo d'oro", "text": "Lo scarabeo d'oro (\"The Gold-Bug\") \u00e8 un racconto scritto da Edgar Allan Poe e pubblicato per la prima volta sul settimanale di Filadelfia \"Dollar Newspaper\" tra il 21 e il 28 giugno 1843.\nTrama.\nLa vicenda \u00e8 ambientata nell'isola di Sullivan, presso la citt\u00e0 di Charleston, nella Carolina del Sud e viene raccontata dall'autore in prima persona.\nWilliam Legrand, amico del narratore, \u00e8 l'ultimo discendente di una ricca famiglia di origine ugonotta che per una serie di avversit\u00e0 si trova in miseria e si \u00e8 ridotto a vivere con un fedele servo di colore di nome Jupiter, ex-schiavo liberato ancora dai familiari di William, in una capanna eretta nella boscaglia della menzionata isola di Sullivan, un lembo di terra sabbiosa di tre miglia per mezzo miglio circa, coperta di arbusti.\nUn giorno William, girando per i boschi della terraferma, trova un particolare scarabeo, color oro lucente. La sera stessa il narratore gli fa visita e William gli parla dello scarabeo in termini entusiastici ma, non potendoglielo mostrare in quanto prestato poco prima a un amico tenente, ne improvvisa, su un foglio gualcito rinvenuto nel taschino del panciotto, uno schizzo. L'amico, spaventato dall'arrivo del cane di Mr. Legrand, avvicina inavvertitamente la mano al fuoco del camino e lo schizzo gli appare come il disegno di un teschio, fatto che esterna commentando scherzosamente le scarse qualit\u00e0 di disegnatore di William. Questi, dispiaciuto per tale commento, sta per gettare il disegno nel fuoco ma ci ripensa e lo conserva nel portafogli.\nCirca un mese dopo Jupiter si reca a Charleston, su incarico di William, per chiedere all'amico di raggiungerlo al pi\u00f9 presto nella sua capanna. Qui, nonostante il suo aspetto non molto salutare (Jupiter aveva dichiarato all'amico la sua preoccupazione per la salute del padrone), convince il narratore ad andare con lui e Jupiter a compiere una ricerca sulla terraferma.\nOrientandosi con l'aiuto di una mappa gualcita e portandosi dietro lo scarabeo, William individua un luogo trovato grazie alla decrittazione di un messaggio, ove i tre si impegnano a scavare una profonda fossa rinvenendo quello che dovrebbe essere stato il mitico tesoro di Capitan Kidd.\nLa scoperta ebbe origine dall'esame attento, da parte di William, della carta sulla quale egli stesso aveva tentato di fare lo schizzo dello scarabeo, la quale, esposta casualmente al calore della fiamma del camino, aveva fatto dire all'amico che vi vedeva un teschio. Successivi approfondimenti rivelarono a William la presenza sul presunto pezzo di carta, in realt\u00e0 una vecchia pergamena, di un messaggio scritto con inchiostro simpatico (quindi visibile solo riscaldando opportunamente la pergamena) e crittografato, contenente le indicazioni per il rinvenimento del tesoro. Per decifrarlo William si \u00e8 avvalso del metodo dell'analisi delle frequenze.\nEmerge che lo scarabeo, di per s\u00e9, c'entra ben poco: la pergamena fu raccolta casualmente da William sul luogo ove fu catturato lo scarabeo, al solo scopo di avvolgervi il mordace coleottero.\nNel racconto l'autore si dilunga a descrivere il metodo di decrittazione seguito da William, riportando naturalmente sia il messaggio crittato sia la sua soluzione.\nNel testo in lingua originale l'autore ricorre a vari giochi di parole, non traducibili in lingua italiana. Traduzione in lingua italiana che \u00e8 tuttavia stata fatta nel 1898 per opera della Nuova Casa Editrice Bergonzi."}
{"id": "2175511", "revid": "104458", "url": "https://it.wikipedia.org/wiki?curid=2175511", "title": "Love, Love, Love", "text": "Love, Love, Love \u00e8 una canzone scritta ed interpretata da James Blunt ed il quinto singolo estratto dall'album \"All the Lost Souls\".\nIl video.\nIl video musicale di \"Love, Love, Love\", filmato il 9 ottobre 2008 e diretto da Kinga Burza, mostra Blunt interpretare il brano, suonando la chitarra, circondato da performers dal look anni settanta..\nIl video \u00e8 stato reso disponibile sull'iTunes Store britannico il 30 ottobre 2008."}
{"id": "2175517", "revid": "922800", "url": "https://it.wikipedia.org/wiki?curid=2175517", "title": "Notorious (colonna sonora)", "text": "Notorious \u00e8 la colonna sonora del film \"Notorious B.I.G.\", basato sulla vita del famoso rapper The Notorious B.I.G.."}
{"id": "2175525", "revid": "54666", "url": "https://it.wikipedia.org/wiki?curid=2175525", "title": "Eubulo (statista)", "text": "Biografia.\nCon l'appoggio di Diofante Eubulo divenne dapprima commissario del fondo teorico e gradatamente prese il controllo delle finanze della citt\u00e0 portando questa a un grado d\u00ec prosperit\u00e0 mai visto in precedenza. Senofonte nel \"De vectigalibus\" probabilmente sovrastima le misure economiche di Eubulo, ma la legge che rendeva difficile utilizzare il danaro pubblico per operazioni militari minori permise un attivo che venne reso disponibile per opere pubbliche. La gestione intelligente della spesa statale ripristin\u00f2 la posizione economica di Atene senza che fosse aumentato il carico fiscale. Sotto la sua guida aument\u00f2 l'efficienza della flotta e vennero restaurati bacini e fortificazioni. \nLa politica finanziaria di Eubulo era basata sull'assunto che Atene non avrebbe dovuto essere coinvolta in guerre; Eubulo mantenne pertanto un atteggiamento amichevole verso Filippo II di Macedonia, e fu appoggiato dall'oratore Isocrate (vedi \"Sulla pace\") ma fu avversato aspramente dallo statista e oratore Demostene. Eubulo tent\u00f2 comunque di impedire l'ingerenza di Filippo II negli affari greci predisponendo una pace comune; in questo tentativo si unirono a Eubulo anche Midia, Eschine e Focione. I risultati della sua politica comportarono una spedizione alle Termopili nel 352 e un intervento nell'Eubea nel 348 a.C. Anche dopo il fallimento del tentativo di unire i Greci, sottoscrisse la pace (\"Pace di Filocrate\") del 346 a.C. negoziata da Demostene e Filocrate.\nQuando Demostene volle riprendere la guerra dopo che Filippo aveva attaccato la Focide, Eubulo ed i suoi sostenitori si batterono per la pace, ma dal 344 in poi l'influenza di Eubulo cominci\u00f2 a declinare e nel 342 il partito di Demostene prese il controllo di Atene. Non si hanno pi\u00f9 notizie di Eubulo dopo la battaglia di Cheronea."}
{"id": "2175527", "revid": "287204", "url": "https://it.wikipedia.org/wiki?curid=2175527", "title": "Michail Gorbacev", "text": ""}
{"id": "2175529", "revid": "1543377", "url": "https://it.wikipedia.org/wiki?curid=2175529", "title": "Battaglia di Mataquito", "text": "La battaglia di Mataquito fu un conflitto svoltosi nel corso della guerra di Arauco, il 30 aprile 1557. Si tratt\u00f2 di un attacco a sorpresa portato contro il campo fortificato di Lautaro, situato tra le montagne boscose e la riva del fiume Mataquito.\nLa battaglia si svolse tra gli spagnoli guidati dal governatore Francisco de Villagra ed i Mapuche del toqui Lautaro.\nCampo di battaglia.\nIl luogo esatto della battaglia \u00e8 incerto, e la posizione del campo di Mataquito \u00e8 stata confusa con la fortezza che Lautaro costru\u00ec nel 1556 a Peteroa.\nSecondo Vivar la battaglia del 1557 fu combattuta in un luogo a tre leghe dalla provincia di Gualemo, dove Francisco de Villagra e 70 uomini si incontrarono con Juan God\u00ednez prima della marcia notturna che li port\u00f2 all'accampamento di Mataquito. Uno dei soldati che parteciparono all'azione al comando di Juan God\u00ednez, Alonso L\u00f3pez de la Raigada, dice che la fortezza di Lautaro del 1556 si trovava a \"Peteroa\", mentre il campo in cui Lautaro mor\u00ec era noto come \"Mataquito\". Fa anche riferimento a \"Peteroa y Mataquito\" come a due luoghi distinti. Lobera non fornisce il nome del luogo in cui si trovava la fortezza del 1556. Chiama invece \"lugar de Mataquito\" il campo di battaglia dello scontro del 1557 a cui partecip\u00f2. Neanche Marmolejo cita il luogo. Si crede che il luogo esatto si trovasse sulla riva settentrionale del fiume Mataquito, ai piedi del Cerro Chiripilco a nord-est di La Huerta a Huala\u00f1\u00e9. Proprio in questo punto \u00e8 stato eretto un monumento commemorativo della battaglia.\nStoria.\nAll'inizio del 1557, in seguito alla ritirata di Lautaro dopo la battaglia di Peteroa, Francisco de Villagra si sent\u00ec tanto forte da radunare i propri uomini e guidarli ad aiutare le altre citt\u00e0 assediate dai Mapuche. Venuto a sapere che Santiago era relativamente non protetta, Lautaro evit\u00f2 l'esercito di Villagra, lasciandolo passare nella sua marcia verso sud. Subito dopo riprese la sua marcia verso Santiago alla guida di un nuovo esercito di 6000 uomini, a cui si unirono gli alleati guidati da Panigualgo che comandava 10000 uomini. Raggiunte le sponde del Mataquito, il fatto che Lautaro trattasse i nativi nello stesso modo degli spagnoli gli provoc\u00f2 molte inimicizie, e molti alleati e numerosi Mapuche si rifiutarono di seguirlo oltre. Risal\u00ec di una lega il fiume partendo da Lora, stabilendo un campo fortificato in un luogo chiamato Mataquito.\nVillagra venne a sapere della sua posizione grazie al tradimento di alcuni indiani trattati male da Lautaro. Villagra mand\u00f2 ad avvertire Juan God\u00ednez vicino a Santiago, chiedendogli di incontrarsi mentre tornava di fretta con 70 uomini. Gli spagnoli si incontrarono in un posto della provincia di Gualemo, a tre leghe dal campo di Lautaro, senza che questi fosse avvisato. Le forze unite di Francisco de Villagra e Juan God\u00ednez, ovvero 120 uomini, 57 cavalieri (tra cui Pedro Mari\u00f1o de Lobera), cinque archibugieri ed oltre 400 Yanaconas, marciarono di notte fino ai colli di Caune, che sovrastavano il campo di Lautaro, sulle rive del Mataquito. Villagra mand\u00f2 un gruppo di fanti (compreso Alonso L\u00f3pez de la Raigada) con archibugi, spade e scudi guidati da Gabriel de Villagra.\nAll'alba Villagra port\u00f2 il suo attacco a sorpresa al campo. La fanteria entr\u00f2 nel campo mentre Juan God\u00ednez e Villagra guidavano la carica della cavalleria gi\u00f9 dalla collina, seguendo i propri alleati indiani. All'inizio della battaglia uccisero Lautaro mentre usciva dalla porta di un ruca. Quando gli spagnoli si accorsero che Lautaro era morto, gli alleati provenienti da Itata, \u00d1uble e Renoguelen fuggirono in ogni direzione, lasciando solo i Mapuche a combattere per sei ore senza guida. Alla fine della battaglia Lautaro ed una cifra compresa tra 250 e 500 Mapuche restarono uccisi, mentre gli spagnoli persero Juan de Villagra ed oltre la met\u00e0 degli yanacona, insieme a molti cavalli. La testa di Lautaro fu esibita nella piazza principale di Santiago.\nBibliografia.\nDi queste fonti Pedro Mari\u00f1o de Lobera ed Alonso L\u00f3pez de la Raigada parteciparono alla battaglia, mentre Jer\u00f3nimo de Vivar ed Alonso de G\u00f3ngora Marmolejo abitavano in Cile in quel periodo (Vivar a Santiago e Marmolejo nel sud). Diego de Rosales scrisse circa un secolo dopo il conflitto, e Vicente de Carvallo y Goyeneche circa due secoli dopo."}
{"id": "2175532", "revid": "599013", "url": "https://it.wikipedia.org/wiki?curid=2175532", "title": "Este\u00e9 Lauder", "text": ""}
{"id": "2175534", "revid": "118305606", "url": "https://it.wikipedia.org/wiki?curid=2175534", "title": "Benz Velo", "text": "La Benz Velo (per esteso Veloziped) \u00e8 stata un'autovettura prodotta in varie versioni tra il 1894 e il 1902 dalla Casa automobilistica tedesca Benz &amp; Cie.\nProfilo e caratteristiche.\nLa \"Velo\" \u00e8 stata introdotta per sostituire la precedente Patent Motorwagen, prima autovettura della storia. Il fatto che quest'ultima fosse stata soprannominata subito con i nomi \"Velociped\" o \"Veloziped\" fece s\u00ec che Karl Benz adottasse ufficialmente tale denominazione per questo nuovo modello. Oggigiorno, per\u00f2, tale vettura viene pi\u00f9 spesso indicata con il nome abbreviato in \"Velo\".&lt;br&gt;\nLa \"Velo\" nacque non tanto da un'idea di Karl Benz, quanto da un suggerimento di un suo collaboratore, un certo Josef Brecht, che di Benz era il consulente commerciale. Egli propose a Karl Benz di costruire e produrre una nuova vettura che risultasse in pratica come una versione rimpicciolita della Viktoria, modello che all'epoca risultava meno accessibile del previsto a causa delle motorizzazioni piuttosto impegnative.&lt;br&gt;\nIl risultato fu appunto la \"Velo\", una vettura che ricordava ancora da vicino le contemporanee carrozze a cavalli, ma che spiccava per le sue doti di leggerezza. Una \"Velo\" pesava infatti solamente 280\u00a0kg. Ci\u00f2 era dovuto in parte al telaio, ancora in legno proprio come le carrozze. Tale telaio montava sospensioni ad assale rigido con avantreno a balestra trasversale. Molto semplice la trasmissione a nastro con cambio a due marce.&lt;br&gt;\nLa \"Velo\" era equipaggiata da un monocilindrico perfettamente quadro (alesaggio e corsa pari a 110\u00d7110\u00a0mm) della cilindrata di 1050\u00a0cm\u00b3 e alimentato a carburatore. Tale motore montava una distribuzione con valvola di aspirazione in testa e valvola di scarico laterale. La potenza massima raggiungeva inizialmente 1,5\u00a0CV a 450\u00a0giri/min, cos\u00ec da permettere alla \"Velo\" di raggiungere una velocit\u00e0 massima di 20\u00a0km/h.&lt;br&gt;\nIn seguito vi furono alcuni aggiornamenti: nel 1897 la potenza crebbe a 2,5\u00a0CV e nel 1900 si port\u00f2 a 3 CV, mentre nel 1901 i cavalli divennero 3,5. Migliorarono anche le prestazioni, che nella versione pi\u00f9 potente evidenziavano una velocit\u00e0 massima di 30\u00a0km/h.&lt;br&gt;\nAl suo debutto la \"Velo\" era venduta a prezzi compresi tra 2000 e 2800 marchi, circa la met\u00e0 di una \"Viktoria\", e ci\u00f2 fece s\u00ec da garantire alla \"Velo\" un sicuro successo, dovuto anche alla possibilit\u00e0 di avere anche degli accessori a pagamento, come il cambio a tre marce o la capote semiaperta.&lt;br&gt;\nDurante la sua carriera, la \"Velo\" venne affiancata da alcune versioni da essa derivate, che si distinguevano dalla \"Velo\" stessa per i loro equipaggiamenti pi\u00f9 ricchi. Tali modelli erano: la \"Comfortable\", la \"Ideal\", la \"Duc\" e la \"Charette\".&lt;br&gt;\nLa \"Velo\" viene indicata come prima autovettura prodotta in serie. Ci\u00f2 \u00e8 dovuto al fatto che i modelli prodotti fino a quel momento dalle poche Case automobilistiche esistenti in Europa non erano stati prodotti in un numero tale da poter essere considerato una produzione in serie vera e propria. Ma la \"Velo\" ribalt\u00f2 questa situazione, basti pensare che nel primo anno di produzione ne furono vendute ben 134, un dato di rilievo se rapportato all'epoca. Al termine della sua produzione, avvenuta nel 1902, la \"Velo\", escluse le varie versioni da essa derivate, totalizz\u00f2 circa 1200 esemplari.\nModelli derivati dalla \"Velo\".\nCome gi\u00e0 detto, dalla \"Velo\" sono state derivate anche altre versioni, pi\u00f9 ricche sotto vari aspetti, diversi da un modello all'altro, che potevano essere il migliore allestimento o la motorizzazione pi\u00f9 grande e potente. La base di partenza era comunque la \"Velo\". Di seguito vengono descritti brevemente tali modelli.\nComfortable.\nIl modello Comfortable, introdotto nel 1896, si distingueva dalla \"Velo\" principalmente per il miglior equipaggiamento, fatto che faceva lievitare il prezzo di circa 300 marchi. Tra le migliorie vi erano le ruote dotate per la prima volta di pneumatici. Anche il peso era maggiore, poich\u00e9 passava da 280 a 360\u00a0kg. &lt;br&gt;\nIl motore utilizzato era lo stesso monocilindrico della \"Velo\", ma con potenza portata a 3\u00a0CV a 750\u00a0giri/min. Era in pratica lo stesso motore che la \"Velo\" avrebbe adottato nel 1900. la velocit\u00e0 massima era di circa 25 km/h. Anche la \"Comfortable\" venne tolta di produzione nel 1902.\nIdeal.\nLa Ideal era una versione a passo allungato (da 1,34 a 1,56\u00a0m) della \"Comfortable\". Il telaio stavolta era in acciaio anzich\u00e9 in legno e il radiatore era montato anteriormente. La \"Ideal\" venne lanciata nel 1898 e montava inizialmente lo stesso motore della \"Comfortable\", ma prevedeva di serie il cambio a tre marce. La velocit\u00e0 massima raggiungeva i 30\u00a0km/h. Ma gi\u00e0 l'anno successivo il monocilindrico venne rialesato di 5\u00a0mm, portando la cilindrata a 1140\u00a0cm\u00b3 e la potenza massima a 5\u00a0CV a 960\u00a0giri/min. Con queste modifiche la velocit\u00e0 di punta sal\u00ec a 35\u00a0km/h.&lt;br&gt;\nMa l'aggiornamento pi\u00f9 sostanzioso si ebbe all'inizio del 1902, ultimo anno di produzione anche per la \"Ideal\". Tale aggiornamento consistette nell'adozione di un bicilindrico boxer da 2090\u00a0cm\u00b3 in grado di erogare una potenza massima di 8\u00a0CV e di spingere la \"Ideal\" a 50\u00a0km/h di allungo, un dato notevole per l'epoca. Tale bicilindrico, data la sua architettura, venne battezzato \"motore Contra\" da Karl Benz.&lt;br&gt;\nNonostante i nuovi, significativi contenuti, la \"Ideal\" fatic\u00f2 a trovare consensi e non vendette come fecero invece la \"Velo\" e la \"Comfortable\". Anche la \"Ideal\" venne tolta di produzione nel 1902.\nDos-\u00e0-Dos.\nTra il 1899 e il 1900 venne lanciata la Dos-\u00e0-Dos, caratterizzata dalla carrozzeria di tipo opposto alla \"vis-\u00e0-vis\", cio\u00e8 con due file di posti rivolti l'uno verso l'altro. La Dos-\u00e0-Dos deriva dalla \"Ideal\", rispetto alla quale differisce per il tipo di carrozzeria e per i motori differenti, tra i quali spiccava il grosso bicilindrico boxer da 2690\u00a0cm\u00b3 in grado di erogare 8\u00a0CV a 920\u00a0giri/min. Un solo aggiornamento di rilievo si ebbe nel 1901, ultimo anno di produzione, durante il quale la potenza massima sal\u00ec a 10\u00a0CV. Questo motore da 2,7\u00a0litri sarebbe stato utilizzato anche in altri contemporanei modelli della Casa di Mannheim.&lt;br&gt;\nFatta eccezione per il 1899, primo anno di commercializzazione della \"Dos-\u00e0-Dos\", durante il 1900 e il 1901, questa vettura ha di fatto sostituito la \"Viktoria\" nel listino Benz.\nMylord.\nDalla \"Dos-\u00e0-Dos\" venne derivata la Mylord, prodotta nel solo 1900, che condivideva con la \"Dos-\u00e0-Dos\" la stessa meccanica e lo stesso propulsore da 2,7\u00a0litri e da 9\u00a0CV di potenza massima. Essa fu prodotta in versione coup\u00e9, phaeton e landaulet. Una versione particolare della \"Mylord Phaeton\" era denominata Phaeton Am\u00e9ricain e, come dice il nome stesso, era destinata al mercato d'oltreoceano.\nDuc.\nLa Duc era una versione biposto della \"Ideal\": prodotta nello stesso periodo, condivise con la \"Ideal\" anche le evoluzioni motoristiche. Rispetto alla \"Ideal\" l'interasse della vettura aument\u00f2, passando a 1.62 m.\nCharette.\nLa Charette \u00e8 stata prodotta nel solo 1901 e aveva lo stesso interasse della \"Duc\", ma montava unicamente il monocilindrico da 1\u00a0litro previsto sulla \"Comfortable\". Il cambio per\u00f2 era a tre marce. Era il modello di dimensioni maggiori tra quelli derivati dalla \"Velo\", ed era pure il pi\u00f9 pesante, poich\u00e9 la massa raggiungeva gli 850\u00a0kg. Erano quindi migliori le doti di abitabilit\u00e0. La velocit\u00e0 massima era compresa fra 30 e 35\u00a0km/h.\nFine produzione.\nCome gi\u00e0 detto, la \"Velo\" e la maggior parte dei modelli da essa derivati cessarono di essere prodotti nel 1902. Data la variet\u00e0 di modelli, diverse furono le eredi: la \"Velo\" venne sostituita dalle versioni di base della Parsifal, che furono eredi anche di un altro modello economico dell'epoca, la Elegant, prodotta tra il 1900 e il 1902. I modelli di maggior cilindrata trovarono delle eredi sia in altre versioni della \"Parsifal\", sia nei modelli Phaeton e Tonneau."}
{"id": "2175539", "revid": "2128988", "url": "https://it.wikipedia.org/wiki?curid=2175539", "title": "Brividi d'amore", "text": "Brividi d'amore \u00e8 un singolo di Gigi D'Alessio, estratto dall'album \"Made in Italy\" del 2007. \u00c8 stato pubblicato dall'etichetta Sony BMG. Composto interamente nel testo e nella musica dallo stesso interprete ed edito da Warner Chappell Music Italiana, Universal Music Group e Terzo occhio Edizioni Musicali."}
{"id": "2175546", "revid": "63727", "url": "https://it.wikipedia.org/wiki?curid=2175546", "title": "Benz Comfortable", "text": ""}
{"id": "2175548", "revid": "63727", "url": "https://it.wikipedia.org/wiki?curid=2175548", "title": "Benz Ideal", "text": ""}
{"id": "2175549", "revid": "63727", "url": "https://it.wikipedia.org/wiki?curid=2175549", "title": "Benz Duc", "text": ""}
{"id": "2175550", "revid": "63727", "url": "https://it.wikipedia.org/wiki?curid=2175550", "title": "Benz Charette", "text": ""}
{"id": "2175551", "revid": "110157", "url": "https://it.wikipedia.org/wiki?curid=2175551", "title": "Rainer Salzgeber", "text": "Specialista del supergigante e dello slalom gigante, nel corso della sua carriera vinse la medaglia d'argento nello slalom gigante ai Mondiali di Morioka 1993 e and\u00f2 sei volte a podio in Coppa del Mondo.\nBiografia.\nSalzgeber, originario di Schruns, \u00e8 marito di Anita Wachter e padre di Amanda, a loro volta sciatrici alpine.\nStagioni 1985-1993.\nOttenne i primi successi internazionali della carriera ai Mondiali juniores di Jasn\u00e1 1985, durante i quali vinse la medaglia d'oro nello slalom speciale e nella combinata. Nella stagione 1985-1986 in Coppa Europa vinse la classifica di supergigante e fu 3\u00ba in quella generale, mentre l'anno dopo, sempre nel circuito continentale, ottenne il 2\u00ba posto sia nella classifica generale, sia in quelle di supergigante e di slalom gigante.\nIl 23 dicembre 1989 ottenne il suo primo piazzamento di rilievo in Coppa del Mondo nello slalom gigante di Park City, in cui si classific\u00f2 13\u00ba. Alla sua prima partecipazione olimpica, , arriv\u00f2 15\u00ba nel supergigante, 7\u00ba nello slalom gigante e non complet\u00f2 la combinata; l'anno dopo ottenne il risultato pi\u00f9 prestigioso della sua carriera, la medaglia d'argento nello slalom gigante ai Mondiali di Morioka (suo esordio iridato), preceduto sul traguardo solo da Kjetil Andr\u00e9 Aamodt. , dovendo stare cos\u00ec lontano dalle competizioni fino alla stagione successiva.\nStagioni 1994-2002.\nIl 18 gennaio 1994 conquist\u00f2 il primo podio in Coppa del Mondo, il 3\u00ba posto nello slalom gigante di Crans-Montana; ai XVII Giochi olimpici invernali di , sue seconde e ultime Olimpiadi, ottenne il 5\u00ba posto nello slalom gigante. Ai Mondiali di Sestriere 1997 ottenne il 9\u00ba posto nello slalom gigante. Di rilievo fu anche il 5\u00ba posto conquistato il 21 dicembre 1998 in supergigante: quel giorno, uno dei pi\u00f9 gloriosi dello sci austriaco, la gara di Coppa del Mondo disputata a Innsbruck fu vinta da Hermann Maier con nove atleti austriaci nelle prime nove posizioni.\nAi Mondiali di Vail/Beaver Creek 1999, suo congedo iridato, Salzgeber giunse 16\u00ba nel supergigante, mentre a livello di Coppa del Mondo conquist\u00f2 l'ultimo dei suoi cinque podi il 19 dicembre 1999 in Alta Badia in slalom gigante (3\u00ba); il 15 febbraio 2001 ottenne a Ravascletto in slalom gigante l'ultima vittoria, nonch\u00e9 ultimo podio, in Coppa Europa. Si ritir\u00f2 dall'attivit\u00e0 agonistica all'inizio della stagione 2001-2002 e la sua ultima gara in carriera fu lo slalom gigante di Coppa del Mondo disputato il 28 ottobre a S\u00f6lden, chiuso da Salzgeber al 16\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante\nFar East Cup.\nFar East Cup - vittorie.\nLegenda:\nGS = slalom gigante"}
{"id": "2175553", "revid": "729019", "url": "https://it.wikipedia.org/wiki?curid=2175553", "title": "Battaglia di Gondar", "text": "La battaglia di Gondar fu una battaglia della seconda guerra mondiale combattuta in Etiopia, a Gondar, nella regione dell'Amhara dal 10 maggio al 30 novembre 1941. Rappresent\u00f2 la fase finale della Campagna dell'Africa Orientale Italiana (1940-1942) e vide contrapposti gli schieramenti italiani e anglo-abissini.\nDi fronte alla travolgente Controffensiva britannica in Africa Orientale Italiana il Vicer\u00e9 d'Etiopia Amedeo di Savoia diede alle sue truppe l'ordine di proseguire la lotta nei ridotti dell'Amba Alagi, del Galla Sidama e dell'Amhara.\nIl ridotto di Gondar.\nIl ridotto, situato nell'Amhara, gi\u00e0 mesi prima era stato fortificato dal generale Nasi e comprendeva un'area centrale con Gondar Azozo dove risiedeva il comando e quattro capisaldi esterni: Culqualber, Blagir, Tucul e Ualag. Inoltre due presidi a Debr\u00e0 Tabor e Uolchefit. La ridotta era difesa da 13 battaglioni nazionali, 15 battaglioni coloniali e pochi squadroni di cavalleria indigena. All'incirca 40.000 uomini.\nLe truppe italiane al comando del generale Guglielmo Nasi vennero schierate nell'Amhara.\nIl generale Nasi, persi i rifornimenti da Addis Abeba, dovette amministrare le poche scorte rimaste per farle durare il pi\u00f9 a lungo possibile riducendo le razioni e organizzando un mercato indigeno, una sezione recuperi per sfruttare ogni materiale e una sezione pesca sul lago Tana. Furono anche realizzati degli improvvisati carri armati riutilizzando trattori agricoli opportunamente blindati. Nei mesi di settembre e ottobre, tramite voli segreti dalla Libia, Nasi ricevette denaro dall'Italia per comprare derrate alimentari. Il 19 luglio il generale Nasi lanci\u00f2 una canzone intitolata \"I gondarini\".\nIl primo attacco britannico fu scatenato il 17 maggio 1941 e port\u00f2 alla momentanea occupazione di Anguav\u00e0, ripresa subito dopo grazie all'azione della brigata del colonnello Torelli. Nei giorni seguenti, altri attacchi britannici in altri settori portarono all'occupazione del presidio di Debr\u00e0 Tabor, comandato dal colonnello Angelini, che si arrese quasi senza combattere a differenza del presidio di Uolchefit. All'inizio dell'assedio, le forze aeree presenti nella base aerea di Gondar - Azozo era formata da due caccia Fiat CR.42 \"Falco\" ed un bombardiere Caproni Ca.133. Il Caproni venne utilizzato per rifornire dal cielo il presidio di Uolchefit, fino al suo danneggiamento da parte degli aerei inglesi l'8 agosto e la sua distruzione per probabile sabotaggio il 21 settembre.\nIl presidio di Uolchefit.\nIl presidio di Uolchefit, composto da due battaglioni di Camicie Nere al comando del tenente colonnello Mario Gonella invece resistette a oltranza. Alle Camicie Nere si affiancarono due gruppi bande, formate da irregolari indigeni, di cui una era la leggendaria \"banda Bastiani\" al comando dell'allora sergente maggiore Angelo Bastiani, e l'altra la 1^ banda Amhara al comando del tenente Enrico Calenda. Gi\u00e0 dal 17 aprile, a seguito del tradimento di ras Ajaleu Burr\u00f9, il presidio fu completamente isolato e il 10 maggio il tenente colonnello Gonella rifiut\u00f2 una prima richiesta di resa pervenuta dai britannici, cos\u00ec il 28 maggio un duro assalto inglese obblig\u00f2 gli italiani ad abbandonare le posizioni pi\u00f9 avanzate a passo Ciank e Debarech. Il 22 giugno un nuovo contrattacco italiano, effettuato all'arma bianca dalle Camicie Nere e dalla \"banda Bastiani\", port\u00f2 alla distruzione del presidio e alla rioccupazione del passo Ciank. Nel corso di questa operazione Angelo Bastiani, in combinazione con gli uomini di Calenda, cattur\u00f2 personalmente ras Ajaleu Burr\u00f9. Il comandante inglese Ringrose sfugg\u00ec alla cattura nascondendosi in un cespuglio. Informato della cattura di ras Ajaleu Burr\u00f9, il generale Nasi ordin\u00f2 di non fucilarlo. In Italia Achille Beltrame dedic\u00f2 all'azione una delle sue celebri copertine sulla Domenica del Corriere e Bastiani ottenne la Medaglia d'oro al Valor Militare.\nIl 19 luglio il comando inglese, invi\u00f2 al colonnello Gonella una seconda intimazione di resa, che fu respinta.\nIn agosto il presidio di Uolchefit fu posto sotto assedio anche dalla 12\u00aa divisione al comando del generale Charles Fowkes. Il tenente Calenda cadde durante un bombardamento al passo Mecan, venendo insignito anch'egli della Medaglia d'oro al Valor militare. Per integrare gli scarsi viveri ci si adatt\u00f2 a procurarseli con scorribande notturne per alcuni giorni, ma il 25 settembre questi furono esauriti completamente. Il 18 e il 25 settembre furono effettuate le ultime due sortite poi il 28 settembre il presidio, dopo 165 giorni di battaglia, si arrese con l'onore delle armi. La resa del presidio di Uolchefit permise agli inglesi di completare l'accerchiamento della ridotta di Gondar e molte truppe furono destinate alla successiva Battaglia di Culqualber.\nIl presidio di passo Culqualber.\nNel corso degli scontri di Culqualber il Primo Gruppo Mobilitato dei Carabinieri e il CCXL Battaglione Camicie Nere si immol\u00f2 quasi al completo. Si distinse in particolare il muntaz Unat\u00f9 Endisciau che rifiutando di arrendersi agli inglesi, in seguito alla capitolazione del ridotto avanzato di Debre Tabor, oltrepassate le linee nemiche raggiunse le linee italiane per portare in salvo il gagliardetto del battaglione. Ferito a morte nell'adempimento della missione, unico soldato di colore, fu decorato con la medaglia d'oro al valor militare.\nIl 21 novembre 1941, la caduta del presidio di Culqualber spian\u00f2 definitivamente la strada all'assedio della ridotta di Gondar.\nLa caduta di Gondar.\nIl 23 novembre gli inglesi arrivarono sotto Gondar, il cui presidio era sguarnito poich\u00e9 diversi ascari avevano disertato non avendo pi\u00f9 ricevuto la paga. L'unico caccia Fiat CR.42 \"Falco\" ancora funzionante part\u00ec per un'azione sul pi\u00f9 vicino campo di aviazione inglese, e il pilota, Ildebrando Malavolta, mor\u00ec nell'azione. I sudafricani resero onore il giorno seguente lanciando sul campo un messaggio con scritto \"Un omaggio al pilota del Fiat; \u00e8 stato un valoroso - South African Air Force\".\nIl 27 novembre 1941 inizi\u00f2 l'attacco finale degli inglesi diretto subito sull'aeroporto di Azozo. Nella mattinata cadde Azozo e le truppe britanniche raggiunsero il castello di Fasilades. Alle 14.30 il generale Guglielmo Nasi invi\u00f2 in Italia l'ultimo dispaccio: \"La brigata di riserva, lanciata sul fronte sud, non \u00e8 riuscita a contenere l'attacco. Il nemico ha gi\u00e0 superato il reticolato e i mezzi blindati sono penetrati in citt\u00e0. Ritengo esaurito ogni mezzo per un'ulteriore resistenza ed invio i parlamentari\". Poco dopo il comando italiano di Gondar, locato nella Banca d'Italia, fu preso d'assalto e costretto alla resa. Il 30 novembre deposero le armi gli italiani negli ultimi presidi che ancora resistevano. L'ultima piazzaforte nell'Africa Orientale Italiana fu completamente conquistata dagli inglesi."}
{"id": "2175557", "revid": "547034", "url": "https://it.wikipedia.org/wiki?curid=2175557", "title": "Socialisme ou Barbarie", "text": "Socialisme ou Barbarie (\"Socialismo o Barbarie\") fu un'organizzazione politico-filosofica marxista libertaria francese, anti-leninista ed ideologicamente assai prossima al comunismo consiliarista, attiva tra il 1948 ed il 1967, fondata ed animata principalmente da Cornelius Castoriadis e Claude Lefort.\nL'espressione \"Socialisme ou barbarie\" \u00e8 tratta da Rosa Luxemburg, che la us\u00f2 per la prima volta nel 1916.\nStoria.\nNel 1946, la \"tendenza Chaulieu-Montal\" che prese il nome di \"socialismo o barbarie\" si form\u00f2 nel quadro del Partito Comunista Internazionalista (PCI). I suoi rappresentanti principali sono Cornelius Castoriadis (\"Chaulieu\") e Claude Lefort (\"Montal\").\nNel 1948 \"Socialisme ou barbarie\", riprendendo analisi vicine a quelle della tendenza Johnson-Forest negli Stati Uniti d'America, lasci\u00f2 il PCI e, pi\u00f9 in generale, si allontan\u00f2 dalle posizioni trotskiste, in particolare dalla concezione dell'URSS come \"stato degenerato dei lavoratori\".\nNel 1949, il gruppo inizi\u00f2 a pubblicare la rivista \"Socialisme ou barbarie\", che dur\u00f2 fino al 1965; a questo verr\u00e0 aggiunto un mensile, \"Pouvoir Ouvrier\", dal 1959 al 1963.\nNel 1951 , al gruppo si un\u00ec una delle due tendenze della frazione francese della sinistra comunista internazionale (FFGCI), tra cui alcuni membri dell'Unione Comunista prebellica.\nIdeologia.\n\"Socialismo o barbarie\" combattevano lo stalinismo in tutte le sue forme e svilupparono un marxismo anti-dogmatico: l'URSS e tutti i cosiddetti paesi \" socialisti\" sarebbero stati per loro un mero capitalismo di Stato, una forma sociale di sfruttamento guidata da una nuova classe dirigente (la burocrazia), ingannevolmente intitolata socialista, dove i leader dello Stato e l'economia prendono il posto degli imprenditori privati della societ\u00e0 borghese, mentre la situazione reale di sfruttamento del lavoratore rimane invariata.\nSebbene fortemente influenzato da Castoriadis, il gruppo includeva, dalla sua creazione, diverse correnti. Tuttavia, si possono identificare alcune idee chiave. L'analisi delle organizzazioni francesi dei \"lavoratori\" port\u00f2 a concludere che esse stavano partecipando al sistema come modalit\u00e0 di controllo della forza lavoro.\nLa principale contraddizione del nostro tempo \u00e8 quella contenuta nell'alienazione del lavoratore, che sar\u00e0 rimossa solo dalla creazione di una gestione collettiva dei lavoratori rispetto alla produzione e alla societ\u00e0\".\nTradotta in termini di classi, questa contraddizione \u00e8 espressa dalla lotta tra sfruttati/impiegati/artisti e sfruttatori/manager. Ci\u00f2 che conta - e il caso dell'URSS \u00e8 significativo poich\u00e9 la burocrazia regna l\u00ec senza condividerlo - \u00e8 il possesso effettivo dell'apparato produttivo fin nei suoi ingranaggi pi\u00f9 piccoli.\nIl proletariato sperimenta questa fase burocratica del capitalismo, che pu\u00f2 condurla a una critica molto pi\u00f9 profonda e pi\u00f9 generalizzata della vita sotto il capitalismo rispetto al passato. Si pu\u00f2 dare forma ad un rilancio del progetto socialista con un \"programma di umanizzazione del lavoro e della societ\u00e0\". Il risultato \u00e8 l'affermazione di un'economia autogestita, in cui la produzione \u00e8 soggetta alla gestione dei lavoratori."}
{"id": "2175558", "revid": "729019", "url": "https://it.wikipedia.org/wiki?curid=2175558", "title": "Carol Bartz", "text": "Biografia.\nCarol Bartz \u00e8 nata a Winona, nel Minnesota, figlia di Shirley Ann Giese e Virgil Julius Bartz. Sua madre mor\u00ec quando Carol aveva otto anni. Alcuni anni dopo, lei e suo fratello minore, Jim, si trasferirono dal Minnesota a casa della nonna, Alice, in un caseificio vicino ad Alma, nel Wisconsin. Al liceo, Bartz andava bene in matematica. Ha iniziato il college alla William Woods University di Fulton, Missouri, e successivamente si \u00e8 trasferita all'Universit\u00e0 del Wisconsin dove nel 1971 ha conseguito una laurea in scienze informatiche. Durante il college, si \u00e8 mantenuta come cameriera nei bar. Bartz ha anche due fratellastri e due sorellastre che vivono tutti in Wisconsin e Minnesota.\nNel 1976, Bartz and\u00f2 a lavorare presso il conglomerato di produzione 3M, ma se ne and\u00f2 dopo che la sua richiesta di trasferimento alla sede centrale fu respinta. \u00c8 allora passata al settore dei computer, lavorando inizialmente presso Digital Equipment Corporation e Sun Microsystems.\nCEO di Autodesk.\n\u00c8 diventata CEO di Autodesk nel 1992. Secondo Forbes, Bartz \"ha trasformato Autodesk da un produttore senza scopo di software per PC in un leader di software di progettazione assistita da computer, rivolto ad architetti e costruttori\". Le viene attribuito il merito di aver istituito e promosso il concetto \"3F\" o \"fail fast-forward\" di Autodesk: l'idea di plasmare un'azienda in modo che rischi di fallire in alcune missioni, ma per essere resiliente e andare avanti rapidamente quando si verifica un fallimento. Si \u00e8 dimessa dalla carica di amministratrice delegata nel 2006 ed \u00e8 diventata presidente esecutivo del consiglio di amministrazione.\nDurante i suoi 14 anni di mandato come CEO della societ\u00e0, i ricavi netti di Autodesk sono aumentati notevolmente e il fatturato annuo \u00e8 passato da 300 milioni di dollari a 1,5 miliardi di dollari, con il prezzo delle azioni che \u00e8 aumentato in media del 20% all'anno.\nBartz ha fatto parte di diversi consigli di amministrazione, inclusi quelli di Intel, Cisco Systems, BEA Systems, Network Appliance e Foundation for the National Medaglie of Science. Inoltre, \u00e8 stata membro del Council of Advisors on Science and Technology del Presidente degli Stati Uniti.\nCEO di Yahoo!\nIl 13 gennaio 2009, Bartz \u00e8 stata nominata CEO di Yahoo!, la societ\u00e0 di servizi Internet che gestiva il quarto nome di dominio web pi\u00f9 visitato al mondo, succedendo al co-fondatore Jerry Yang. Durante una teleconferenza con gli analisti finanziari, sempre nel gennaio 2009, ha annunciato, con il suo linguaggio piuttosto spinto, l'intenzione di assicurarsi che Yahoo! avesse \"qualche fottuto respiro\" in modo che la societ\u00e0 potesse \"prendere a calci in c...\". Rob Hof di \"Business Week\" era scettico sul fatto che la Bartz, o chiunque altro, potesse salvare la societ\u00e0: \"... non \u00e8 ancora chiaro se Bartz possa cambiare Yahoo!, non importa quanto brava possa essere\".\nNel maggio 2009, \"Reuters\" ha riferito che lei aveva gi\u00e0 \"elaborato una lista di controllo impressionante\" nella sua nuova azienda, \"capovolgendo la struttura organizzativa, sostituendo i dirigenti e tagliando i costi, inclusi 675 posti di lavoro, ovvero il 5% della forza lavoro\". Gli analisti hanno descritto i suoi sforzi come esattamente ci\u00f2 che la societ\u00e0 richiedeva, ma, come ha osservato il giornalista Alexei Oreskovic: \"Per i ranghi di Yahoo, ancora sconvolti dai profondi tagli nel 2008, la speranza che Bartz porta \u00e8 sempre pi\u00f9 mescolata a una dose di paura e incertezza. Eppure rimane ampio sostegno per la Bartz nonostante i discorsi duri, le feste annullate e le vacanze forzate che sono arrivate a definire la sua era\".\nCon un nuovo ciclo di licenziamenti e la rimozione di un certo numero di siti di Yahoo!, \"l'ansia tra i ranghi \u00e8 stata aggravata da quello che alcuni dicono essere un crescente senso di segretezza\", per il quale Bartz ha una notevole reputazione: \"Il flusso informale di informazioni una volta comune all'interno dell'azienda si \u00e8 arrestato\". Bartz \u00e8 stata anche citata per aver detto che avrebbe \"calpestato i fottuti dipendenti di Marte\" che trapelano alla stampa. Oreskovic ha citato un pauroso insider anonimo: \"Vogliamo tutti credere in lei perch\u00e9 vogliamo davvero vedere Yahoo! voltarsi indietro, ma non rende le cose meno spaventose quando non si sente parlare di cosa sta succedendo. Tutto dipende dalla necessit\u00e0 di sapere\".\nDopo un anno in Yahoo, nel gennaio 2010, Bartz si \u00e8 assegnata un voto \"B-\" per il lavoro svolto nel 2009: \"\u00c8 stato un po 'pi\u00f9 difficile internamente di quanto pensassi. Mi sono mosso velocemente, ma questo \u00e8 un grande lavoro\". Altri nei media, tuttavia, hanno valutato il suo lavoro pi\u00f9 alto a causa delle sfide che doveva gestire.\nQuando Bartz \u00e8 stata assunta da Yahoo all'inizio del 2009, le \u00e8 stato pagato uno stipendio base annuo di 1 milione di dollari. Aveva diritto a un bonus annuale del 400% e riceveva 5.000.000 di azioni oltre a una sovvenzione di capitale di 18 milioni di dollari di azioni (per compensare la perdita del valore delle borse di studio e la copertura medica post-impiego dal suo precedente datore di lavoro). Nel 2010 Bartz \u00e8 stata nominata il CEO \"pi\u00f9 pagato in eccesso\" dalla societ\u00e0 di voto per delega Glass-Lewis quando ha ricevuto 47,2 milioni di dollari di risarcimento.\nLicenziata per telefono.\nIl 6 settembre 2011, Bartz \u00e8 stata rimossa dalla carica in Yahoo! (tramite una telefonata dal presidente di Yahoo!, Roy Bostock) e il CFO Tim Morse \u00e8 stato nominato CEO ad interim della societ\u00e0. Bartz ha annunciato in rete la notizia del licenziamento (\"Sono molto addolorata di comunicavi che sono appena stata licenziata con una telefonata dal presidente del board\" Roy Bostock). Ha anche fatto notare come Bostock fosse fisicamente a 20 minuti da lei quando \u00e8 stata licenziata. E ha aggiunto come non avesse \"il coraggio di vederla faccia a faccia\". Ha poi commentato: il consiglio di amministrazione \"mi ha fottuto\".\nVita privata.\n\u00c8 sposata con Bill Marr, ex dirigente di Data General e Sun Microsystems. Hanno tre figli: Bill, Meredith e Layne.\nI suoi hobby includono golf, tennis e giardinaggio.\nAltre attivit\u00e0.\nBartz \u00e8 stato membro di otto consigli di amministrazione di societ\u00e0 pubbliche negli ultimi 20 anni. A partire dal febbraio 2018, siede nel consiglio di PlanGrid e Cisco. Nel dicembre 2017, \u00e8 stato segnalato che possedeva oltre cinquantaduemila azioni Cisco, per un valore di circa 1,6 milioni di dollari.\nRiconoscimenti.\nBartz ha ricevuto un dottorato onorario in lettere umanitarie (2002) dal New Jersey Institute of Technology, un dottorato onorario in scienze dal Worcester Polytechnic Institute e un dottorato onorario in lettere dalla William Woods University.\nNel 2001 ha ricevuto il premio Ernst &amp; Young Entrepreneur Of The Year.\nNel 2005 \u00e8 stata inclusa da Forbes nell'elenco delle 100 donne pi\u00f9 potenti che il mondo, figurando nella lista per sei anni consecutivi."}
{"id": "2175559", "revid": "21351329", "url": "https://it.wikipedia.org/wiki?curid=2175559", "title": "Sede titolare di Accia", "text": ""}
{"id": "2175566", "revid": "125350414", "url": "https://it.wikipedia.org/wiki?curid=2175566", "title": "Diocesi di Accia", "text": "La diocesi di Accia (in latino: \"Dioecesis Acciensis\") \u00e8 una diocesi soppressa e sede titolare della Chiesa cattolica.\nTerritorio.\nAccia \u00e8 una localit\u00e0 dell'Alta Corsica, oggi in rovina, non lontano dal comune di La Porta; in essa si trovava la cattedrale di San Pietro, antica chiesa edificata al tempo di Gregorio Magno. Dal XII secolo i vescovi risiedettero dapprima a Casalta, nella localit\u00e0 chiamata Costa de' Fiori, ed in seguito nel convento di Sant'Antonio di Casabianca.\nEra la pi\u00f9 piccola diocesi corsa e comprendeva le pievi di Rostino e di Ampugnani, che in precedenza appartenevano rispettivamente dalle diocesi di Aleria e di Mariana, per un totale di appena 15 parrocchie.\nStoria.\nLa diocesi corsa di Accia fu eretta verso la met\u00e0 del IX secolo. Non si conoscono i vescovi della prima fase della sua storia. Il primo vescovo documentato \u00e8 Nicola (o Nicol\u00f2), menzionato nel 909. Restano comunque scarse le notizie sui vescovi acciensi fino al XII secolo.\nFino all'XI secolo, come tutte le diocesi corse, Accia era immediatamente soggetta alla Santa Sede. Nel 1092 entr\u00f2 a far parte della provincia ecclesiastica dell'arcidiocesi di Pisa. Il 19 marzo 1133 pass\u00f2 alla metropolia di Genova con la bolla \"Iustus Dominus\" di papa Innocenzo II.\nSecondo Fran\u00e7ois Casta, la diocesi fu eretta nel 1133, in occasione della spartizione delle sedi corse fra le metropolie di Pisa e di Genova; Accia fu eretta a diocesi per fare in modo che a ciascun metropolita, in disputa tra loro, toccassero tre diocesi. \u00c8 probabile che in questa occasione fu ristabilita una sede che, a causa delle invasioni saracene del X secolo, era rimasta vacante per tanto tempo.\nA causa dell'insalubrit\u00e0 del luogo, la regione fu abbandonata dalla popolazione. Di conseguenza la diocesi, il 30 gennaio 1563, fu soppressa ed il suo territorio unito a quello di Mariana, ai cui vescovi fu unito il titolo di Accia.\nLa diocesi di Mariana e Accia fu soppressa in seguito al Concordato con la bolla \"Qui Christi Domini\" di papa Pio VII del 29 novembre 1801 e il suo territorio incorporato in quello della diocesi di Ajaccio.\nDal 1968 Accia \u00e8 annoverata tra le sedi vescovili titolari della Chiesa cattolica; dall'8 ottobre 2014 il vescovo titolare \u00e8 Levi Bonatto, vescovo ausiliare di Goi\u00e2nia."}
{"id": "2175569", "revid": "339392", "url": "https://it.wikipedia.org/wiki?curid=2175569", "title": "Nakajima Ki-58", "text": ""}
{"id": "2175570", "revid": "339392", "url": "https://it.wikipedia.org/wiki?curid=2175570", "title": "Nakajima Ki-80", "text": ""}
{"id": "2175573", "revid": "916580", "url": "https://it.wikipedia.org/wiki?curid=2175573", "title": "Flambro", "text": "Flambro (\"Flambri\" in friulano) \u00e8 una frazione di Talmassons (UD), comune della Bassa Friulana situato a 20 chilometri da Udine e a 40 dalla localit\u00e0 turistico-balneare di Lignano Sabbiadoro. Sorge lungo la linea delle Risorgive, \u00e8 ricco di colture agricole.\nEsiste un'antica tradizione di origine celtica chiamata \"festa del maj\", nella quale il primo sabato di maggio,si festeggiano i neo-maggiorenni. La sera, i ragazzi festeggiati con l'aiuto dei paesani, issano con le sole corde un albero nella piazza del paese. L'albero in questione, dopo che \u00e8 stato bloccato con delle assi nel tombino(creato apposta per la tradizione), rimarr\u00e0 issato fino alla sera dell'ultimo sabato di maggio.\nLa terza settimana di novembre ha luogo la tradizionale sagra di San Filis. \nDa ricordare per la presenza della Villa dei Conti Savorgnan (sede della contea di Belgrado)e per essere stata a lungo residenza di Annibale Frossi. Nel 1988 \u00e8 stato girato il film diretto da Mario Bianchi \"Riflessi di luce\" con Pamela Prati.\nDal punto di vista naturalistico \u00e8 da ricordare il Biotopo risorgive di Flambro di recente costituzione e attraversato da diversi sentieri che ne facilitano la visita."}
{"id": "2175581", "revid": "767487", "url": "https://it.wikipedia.org/wiki?curid=2175581", "title": "Edvard Westermarck", "text": "Claude L\u00e9vi-Strauss lo defin\u00ec \"l'ultimo e il pi\u00f9 famoso rappresentante della scuola antropologica inglese\", l'esponente di una \"corrente di pensiero che rinnov\u00f2 la nostra comprensione della morale e della societ\u00e0\".\nBiografia.\nEdvard (o Edward) Westermarck nasce a Helsinki, figlio di Nils Christian Westermarck, professore di latino presso l'Universit\u00e0 di Helsinki, e di Constance Gustava Maria Blomqvist, figlia del bibliotecario della stessa universit\u00e0. Sua sorella Helena Westermarck fu pittrice e scrittrice e si occup\u00f2 a fondo della condizione della donna in Finlandia\nAppartenente alla colta e benestante minoranza di lingua svedese della Finlandia, Westermarck s'iscrisse all'Universit\u00e0 di Helsinki nel 1881. All'et\u00e0 di venticinque anni intraprese lo studio dell'inglese, in modo da poter leggere, tra le altre, le opere di Charles Darwin nella loro lingua originale. Ci\u00f2 era particolarmente insolito nell'ambito accademico finlandese del periodo, dominato dall'influenza dell'idealismo e della cultura filosofica tedesca, che Westermarck trovava per\u00f2 insoddisfacenti, preferendo l'empirismo di Herbert Spencer e John Stuart Mill.\nNel 1887 Westermarck si rec\u00f2 in Inghilterra per un soggiorno di studi presso il British Museum. Fu durante questo soggiorno che Westermarck scrisse la sua prima opera, la dissertazione dottorale \"The History of Human Marriage\", la quale ottenne un successo scientifico pressoch\u00e9 immediato, inaugurando anche il filone principale della riflessione sociologica e antropologica dell'autore, portato avanti per tutta la carriera: quello sull'istituzione del matrimonio.\nIn Inghilterra Westermarck trov\u00f2 un ambiente sicuramente ospitale, e strinse amicizia con molti intellettuali, tra cui il poeta Edmund Gosse e il filosofo e psicologo James Sully. Dal 1907 fino al 1931 insegn\u00f2 sociologia alla London School of Economics e Filosofia all'Universit\u00e0 di Helsinki prima, alla \u00c5bo Akademi di Turku poi, compiendo anche frequenti soggiorni in Marocco per studiare sul campo la cultura e le tradizioni di questo paese. Durante il proprio incarico a Turku Westermarck fu anche rettore, ed ebbe modo di partecipare ai negoziati condotti dalla Lega delle Nazioni riguardo alla questione delle \u00c5land.\nWestermarck mor\u00ec il 3 settembre 1939 a Tenhola.\nLo studio dei costumi sessuali.\nNella prima opera Westermarck studi\u00f2 a fondo le origini dell'istituzione del matrimonio, criticando duramente il mito di una presunta \"promiscuit\u00e0 originaria\" e adottando un approccio evolutivo per analizzare il legame affettivo tra i due sessi. Le conclusioni di quello che \u00e8 probabilmente uno tra i primi tentativi seri di applicare la teoria darwiniana allo studio del comportamento e delle istituzioni culturali umane \u00e8 che \"non vi sia mai stato alcun stadio nella storia sociale dell'umanit\u00e0 in cui il matrimonio non \u00e8 esistito, essendo questa istituzione con tutta probabilit\u00e0 un'eredit\u00e0 di un progenitore scimmiesco\". Questa tesi, che fa di Westermarck un precursore \"ante litteram\" della psicologia evoluzionistica e della sociobiologia, mostra a sua volta il suo debito con il pensiero anglosassone e l'illuminismo scozzese, in questo caso con Henry Home, che aveva sostenuto una tesi analoga nel suo \"Sketches of the history of man\".\nSempre riguardo allo studio dei costumi sessuali c'\u00e8 da ricordare i risultati, piuttosto stravaganti per il periodo ma scientificamente attuali, delle sue ricerche sull'omosessualit\u00e0. Westermarck mostra infatti nelle sue opere come l'omosessualit\u00e0 sia un comportamento diffuso verticalmente attraverso le epoche storiche e orizzontalmente lungo le culture. La sua criminalizzazione \u00e8 soltanto il frutto di alcune particolari forme storico-culturali, come il Cristianesimo, dal momento che, secondo Westermarck l'omosessualit\u00e0 \u00e8 un fenomeno pienamente naturale, sia nel senso etico del termine che in quello pi\u00f9 propriamente biologico.\nWestermarck fu inoltre il primo ad studiare il fenomeno di imprinting sessuale invertito che avviene tra persone cresciute assieme in et\u00e0 infantile: esse tenderebbero infatti a non sposarsi tra di loro, rispettando il tab\u00f9 dell'incesto anche se non sono unite da una parentela di sangue. Il fenomeno porta il nome di effetto Westermarck, ed \u00e8 stato recentemente studiato nei kibbutzim israeliani. La teoria del tab\u00f9 dell'incesto di Westermarck differisce da quella di Sigmund Freud perch\u00e9 considera il tab\u00f9 il prodotto di forze \"naturali\" innate, negando cos\u00ec che possa esistere un'attrazione sessuale naturale tra consanguinei che renda necessario la creazione di proibizioni \"sociali\" all'incesto. Non si tratta questo dell'unico punto di disaccordo tra Westermarck e Freud, in quanto il primo sar\u00e0 un acerrimo critico in tutta la sua carriera della teoria del complesso di edipo.\nLa teoria della morale.\nWestermarck scrisse due opere riguardanti la filosofia morale, \"The origin and development of the moral ideas\" (definita da Georg Henrik von Wright come la pi\u00f9 importante opera filosofica scritta da un finlandese) e \"Ethical relativity\". Entrambe le opere mettono a frutto la cultura antropologica di Westermarck e le sue ricerche sul campo effettuate in Marocco. Nella loro parte pi\u00f9 propriamente filosofica si possono rintracciare chiaramente l'influenza di David Hume, de L'origine dell'uomo di Charles Darwin e, soprattutto, della Teoria dei sentimenti morali di Adam Smith.\nWestermarck mostra di parteggiare per una interpretazione soggettivistica dell'etica: nessun principio etico \u00e8 oggettivamente valido, i giudizi morali discendono da emozioni e sentimenti e non da principi puramente razionali, non esistono verit\u00e0 morali assolute. In \"Ethical relativity\" Westermarck s'impegna ancora pi\u00f9 a fondo nel dimostrare l'impossibilit\u00e0 che esistano giudizi morali portatori di verit\u00e0 oggettive, criticando l'edonismo, l'utilitarismo, l'etica evoluzionistica di Spencer, il razionalismo e le teorie del senso morale. Gli argomenti adoperati in questo lavoro critico sono sostanzialmente i soliti adottati dal relativismo morale, rafforzati dalla sua vasta cultura antropologica. Westermarck sostiene che la persistenza della tradizione oggettivistica in etica \u00e8 legata principalmente a quella che sarebbe una nostra tendenza naturale di esseri sociali: quella di oggettivare le nostre emozioni, ovvero di pretendere che la nostra esperienza soggettiva possieda una realt\u00e0 oggettiva e universale fuori di noi.\nIn queste opere Westermarck si \u00e8 inoltre impegnato a dimostrare come sussista una continuit\u00e0 tra i principi morali usualmente impiegati nelle societ\u00e0 e i sentimenti retributivi premorali insiti naturalmente in noi, ed \u00e8 qui che si nota il debito pi\u00f9 consistente con Adam Smith e la sua idea che il risentimento sia uno degli impulsi principali che origini il nostro senso naturale del torto e del giusto. Le emozioni retributive umane, positive e negative, sono alla base secondo Westermarck di gran parte delle istituzioni morali umane e dei suoi comportamenti sociali.\nLa critica al cristianesimo.\nWestermarck divenne agnostico quando era studente universitario, e rimase tale per tutta la vita. Come antropologo tratt\u00f2 ovviamente numerose volte l'argomento della religione, ma l'opera principale al riguardo rimane \"Christianity and morals\", opera scritta con l'intento di obiettare alla teoria per cui l'Occidente debba la sua cultura scientifica all'importanza attribuita nei secoli dal Cristianesimo all'idea di verit\u00e0. Westermarck sostiene piuttosto che questa importanza derivi dall'Illuminismo, e per difendere la sua tesi cerca di ricostruire un bilancio dell'influsso sulla cultura e societ\u00e0 occidentale del cristianesimo, concludendo che questo influsso \u00e8 stato sicuramente pi\u00f9 negativo che positivo: sia sul piano della morale (Westermarck riprende in quest'opera la polemica sull'omosessualit\u00e0), sia su quello culturale, sostenendo l'antitesi tra il sistema di ricerca della verit\u00e0 adottato dal metodo scientifico e quello proprio della rivelazione religiosa.\nL'interesse per l'Islam.\nUn ulteriore campo d'interesse del grande studioso finnico fu l'Islam. Apprezzati furono alcuni suoi eccellenti lavori, tra cui \"Sul culto dei santi nel Marocco\", pubblicato negli Atti del XII\u00e8me Congres Internationale des Orientalistes (Roma, 1899, III 1, pp.\u00a0151\u201378); \"Ritual and belief in Morocco\" (Londra, 1926):; \"Pagan survivals in Mohammedan civilization\" (London, Macmillan and co., limited, 1933), tradotta in francese da R. Godet col titolo \"Survivances pa\u00efennes dans la civilisation mahom\u00e9tane\" (Parigi, Payot, 1935).\nEdizioni italiane di Westermarck.\nTraduzione parziale di \"The Origin and Development of the Moral Ideas\" [vol. I, cap. XX]:\nE. Westermarck, \"La vendetta di sangue\", traduzione e postfazione di Fabrizio Sciacca, ETS, Pisa 1993, ISBN 887741717X.\nE. Westermarck, \" Origine e sviluppo delle idee morali. L'amore omosessuale\" (Trad. parziale, Edizione del Giano, Roma 2004)\nSelezione delle principali edizioni delle opere monografiche di Westermarck.\n1. \"The History of Human Marriage\" [1891].\n Macmillan, London 1925, 3 voll.\n2. \"Responsabilit\u00e9 morale des dommages accidentels\".\n V. Giard et E. Bri\u00e8re, Paris 1900.\n3. \"The Origin and Development of the Moral Ideas\" [1906-1912].\n Books for Libraries Press, Freeport, New York 1971 (rist. della II ed.), 2 voll.\n4. \"Religion och magi\".\n A. Bonnier, Stockholm 1907.\n5. \"Der Krieg; soziologische Studie\".\n F. Dietrich, Leipzig 1909.\n6. \"Kristendom och moral, n\u00e5gra ord om den kristna kyrkans inflytande p\u00e5 moralen\".\n A. Bonnier, Stockholm 1910.\n7. \"Ur sedernas historia\".\n A. Bonnier, Stockholm 1912.\n8. \"Ceremonies and Beliefs connected with Agriculture, Certain Dates of the Solar Year, and the Weather in Morocco\".\n Akademiska Bokhandeln, Helsingfors 1913.\n9. \"Nomina im status absolutus und status annexus in der s\u00fcdmarokkanischen Berbersprache\".\n Akademiska Bokhandeln, Helsingfors 1914.\n10. \"Moralen uppkomst och utveckling\".\n P.A. Norstedt och s\u00f6ners f\u00f6rlag, Stockholm 1916.\n11. \"The Moorish Conception of Holiness (Baraka)\".\n Akademiska Bokhandeln, Helsingfors 1916.\n12. \"Sex \u00e5r i Marocko\".\n A. Bonnier, Stockholm 1918.\n13. \"The Belief in Spirits in Morocco\".\n \u00c5bo Akademi, \u00c5bo 1920.\n14. \"The Origin of Sexual Modesty\".\n J.E. Francis, London 1921.\n15. \"A Short History of Marriage\".\n Macmillan, London-New York 1926.\n16. \"Ritual and Belief in Morocco\".\n Macmillan and co., London 1926.\n17. \"The Goodness of Gods\".\n Watts and co., London 1926.\n18. \"\u00c4ktenskapets historia i dess huvuddrag\".\n Natur och Kultur, Stockholm 1927.\n19. \"Minnen ur mit liv\".\n H. Schildt, Helsingfors 1927.\n20. \"Marriage\".\n J. Cape and H. Smith, New York 1932.\n21. \"Wit and Wisdom in Morocco; a Study of Native Proverbs. With the Assistance of Sheeref \u2018Abdes-Salam el- Baqqali\".\n G. Routledge and Sons, London 1930.\n22. \"Blodsh\u00e4mnd bl\u00e4nd marockanska Berber\".\n \u00c5bo Akademi, \u00c5bo 1931.\n23. E\"arly Beliefs and their Social Influence\".\n Macmillan and co., London 1932.\n24. \"Ethical Relativity\".\n Kegan Paul, Trench, Trubner and co., London 1932.\n25. \"Moraalin synty ja kehitys\".\n S\u00f6derstr\u00f6m, Porvoo 1933.\n26. \"Three Essays on Sex and Marriage\".\n Macmillan and co., London 1934.\n27. \"\u00c4ktenskapets framtid i v\u00e4sterlandet\".\n A. Bonnier, Stockholm 1936.\n28. \"The Future of Marriage in Western Civilisation\".\n Macmillan and co., London-New York 1936.\n29. \"Christianity and Morals\".\n Kegan Paul, Trench, Trubner and co., London 1939."}
{"id": "2175582", "revid": "547034", "url": "https://it.wikipedia.org/wiki?curid=2175582", "title": "Casato del Palatinato-Zweibr\u00fccken-Kleeburg", "text": "Il Casato del Palatinato-Zweibr\u00fccken-Kleeburg era uno dei tanti rami cadetti del Casato di Palatinato-Zweibr\u00fccken e oltre che governare sull'omonimo staterello tedesco, fin\u00ec per ereditare il trono svedese.\nIl ramo svedese dei Wittelsbach nacque quando la regina Cristina di Svezia, il 23 febbraio 1654 annunci\u00f2 la propria irrevocabile abdicazione a favore del cugino Carlo Gustavo (nonostante l'opposizione del senato), riguadagnando la propria libert\u00e0.\nI Wittelsbach continuarono l'opera di potenziamento nazionale iniziata dai loro predecessori, furono inoltre protagonisti dell'esperienza imperiale svedese, ma anche causa parziale della fine di quell'importante esperienza.\nMaggiori esponenti della dinastia.\nCarlo X Gustavo.\nFiglio del conte Giovanni Casimiro del Palatinato-Zweibr\u00fccken-Kleeburg e della principessa Caterina di Svezia, sorella di Gustavo II Adolfo e quindi zia della regina Cristina, gi\u00e0 nel 1642 prese parte alla seconda battaglia di Breitenfeld sotto il maresciallo Lennart Torstenson.\nGli si prospett\u00f2 anche un possibile matrimonio con la regina Cristina, tale proposta, per\u00f2, fall\u00ec ed egli torn\u00f2 ancora una volta in Germania a combattere gli austriaci: quando, infine, la guerra termin\u00f2, la regina Cristina lo nomin\u00f2 quale suo successore al trono.\nDivenuto re, sostenne la Polonia, durante la Seconda Guerra del Nord, contro l'invasione russa e, con alterne vicende militari, riusc\u00ec a riconquistarla e a scacciare i russi. Tale mossa, per\u00f2, non giov\u00f2 particolarmente agli svedesi a causa della fiera resistenza dei polacchi.\nVittoriosa fu invece la sua guerra contro la Danimarca, al termine della quale ottenne le province che oggi costituiscono la Svezia meridionale.\nSpos\u00f2 Edvige Eleonora di Holstein-Gottorp dalla quale ebbe un unico figlio che gli succedette all'et\u00e0 di quattro anni col nome di Carlo XI di Svezia.\nMor\u00ec improvvisamente nel 1660, gli succedette il giovane e unico figlio.\nEbbe anche un figlio illegittimo dalla sua amante.\nCarlo XI.\nIl padre, che mor\u00ec quando il figlio aveva 4 anni, lasci\u00f2 il compito di istruirlo ai reggenti che aveva nominato. Questi per\u00f2 tradirono il compito affidato loro dal Re, in modo tale che quando Carlo XI, a 17 anni, consegu\u00ec la maggiore et\u00e0, era totalmente ignorante della gestione dello Stato e quasi analfabeta.\nLa vittoria di Halmstad (17 agosto 1676), quando Carlo e il suo comandante in capo Simon Grundel-Helmfelt sconfissero una divisione danese, fu il primo segno della buona sorte, e il 4 dicembre, sulla piana di Helgonab\u00e4ck, nei pressi di Lund, il giovane monarca svedese sconfisse Cristiano V di Danimarca, il quale comandava anch'egli il suo esercito di persona.\nNell'anno successivo Carlo, con 9000 uomini, sbaragli\u00f2 12000 danesi nella Battaglia di Landskrona.\nDopo Gustavo Vasa e Gustavo Adolfo, Carlo XI fu probabilmente il pi\u00f9 grande di tutti i re svedesi. La sua figura umile e semplice \u00e8 stata eccessivamente oscurata dalle figure brillanti e colossali del suo eroico padre e del suo meteorico figlio; eppure in realt\u00e0 Carlo XI \u00e8 molto pi\u00f9 degno di ammirazione di Carlo X e Carlo XII. Egli fu a un livello supremo un grande costruttore. Trov\u00f2 la Svezia in rovine e dedic\u00f2 la sua intera vita a gettare le solide fondamenta di un nuovo ordine di cose che, nelle sue caratteristiche essenziali, ha resistito fino ai giorni nostri.\nEbbe sette figli, dei quali solo tre gli sopravvissero: un figlio, Carlo e due figlie, Edvige Sofia, Duchessa di Holstein-Gottorp e nonna dello Zar Pietro III di Russia, e Ulrica Eleonora, che succedette in seguito al fratello Carlo sul trono svedese.\nCarlo XII.\nEgli fu incoronato re il 29 novembre 1697 all'et\u00e0 di 15 anni.\nNel marzo del 1700 ebbe inizio la Grande guerra del nord. Inaspettatamente la Svezia fu attaccata da Danimarca, Sassonia e Russia. Da l\u00ec a poco, Carlo avrebbe incontrato il suo maggior nemico, al quale dedicher\u00e0 tutta la sua militare e movimentata vita: la Russia di Pietro il Grande.\nSconfitti i danesi, Carlo si volse quindi contro i rimanenti avversari, Pietro ed Augusto. Entrambi stavano per attaccare i possedimenti svedesi sul Baltico. Augusto il Forte aveva iniziato a met\u00e0 di luglio l'assedio di Riga e dopo la notizia della sconfitta dei danesi interruppe scoraggiato, senza aver concluso nulla, la sua azione. La Russia incominci\u00f2 nell'agosto del 1700 con l'attacco all'Estonia ed a settembre diede inizio all'assedio alla fortezza svedese di Narva.\nCarlo XII si decise ad attaccare i russi: nella battaglia di Narva sconfisse con circa ventimila soldati un esercito russo numericamente molto superiore. Con un attacco alle linee russe, celati da una provvidenziale tempesta di neve, gli svedesi riuscirono a dividere in due lo schieramento russo e lo misero in rotta. Molti soldati russi, in gran parte reclute, fuggendo finirono nel fiume Narva e vi annegarono, mentre la parte rimanente fugg\u00ec disordinatamente verso Novgorod ove ben pochi arrivarono: la maggior parte di essi disert\u00f2 o mor\u00ec di freddo o di fame durante la fuga.\nLa battaglia di Narva fu una delle maggiori vittorie della storia militare svedese. Alla fine dell'anno Carlo XII aveva difeso con successo la Svezia e cacciato dai suoi territori tutte le truppe nemiche.\nAnzich\u00e9 inseguire l'esercito russo dopo la battaglia di Narva fino a costringere lo zar Pietro alla pace, Carlo XII si volse contro il terzo nemico, Federico Augusto I di Sassonia. Egli conquist\u00f2 Varsavia, sconfisse le truppe di Augusto nella battaglia di Klissow (9 luglio 1702), occup\u00f2 Cracovia, l'antica citt\u00e0 reale polacca e conquist\u00f2 Toru\u0144.\nNel 1697 la Dieta di Polonia aveva eletto Federico-Augusto I di Sassonia re di Polonia con il nome di Augusto II di Polonia. Le devastazioni della guerra spinsero parte della nobilt\u00e0 polacca a reclamare la pace con la destituzione di Augusto e la proclamazione di un nuovo re di Polonia. Carlo XII approfitt\u00f2 di queste sollecitazioni e propose alla Dieta di Varsavia un suo candidato: Stanislao Leszczy\u0144ski, (20 ottobre 1677 \u2013 23 febbraio 1766), nobile polacco e conte del Sacro Romano Impero, che riusc\u00ec facilmente ad imporre sugli altri candidati. Dopo la deposizione di Augusto come re di Polonia, Carlo XII vide che questi dalla Sassonia continuava a trarre nuove forze armate e quindi decise di attaccarlo direttamente: l'occupazione del Ducato di Sassonia e l'incombente bancarotta dello Stato sassone indussero il 13 ottobre 1706 il sempre influenzabile Consiglio Segreto a sottoscrivere un trattato di pace con gli svedesi, la pace di Altranst\u00e4dter. Il 31 dicembre 1706 Augusto II sottoscrisse il trattato di pace redatto in sua assenza e la rinuncia al trono di Polonia e Lituania.\nI turchi all'inizio accolsero cordialmente Carlo XII e la sua presenza provoc\u00f2 anche una guerra dell'impero ottomano contro la Russia. L'ospitalit\u00e0 tuttavia si trasform\u00f2 in una specie di prigionia durante la quale i vecchi nemici rialzarono il capo ed approfittando della sua assenza Russia e Sassonia si ripresero i territori perduti e ne conquistarono altri a spese della Svezia: l'Inghilterra ottemper\u00f2 tiepidamente ai suoi doveri di alleato solo fino all'invio di una squadra navale nel Baltico, mentre la Prussia attacc\u00f2 i possedimenti svedesi in territorio tedesco, la Russia occup\u00f2 la Finlandia ed Augusto II sal\u00ec nuovamente sul trono polacco, che conserv\u00f2 fino alla morte (1733). Nel 1714 Carlo XII riusc\u00ec finalmente ad andarsene dalla sua prigionia dorata e cavalcando per quindici giorni attraverso l'Europa travestito da semplice ufficiale tedesco raggiunse la Pomerania anteriore, ove nel frattempo i danesi avevano occupato l'isola di R\u00fcgen. Entrato nella citt\u00e0 di Stralsund, questa sub\u00ec l'assedio da parte di un esercito misto di truppe danesi, sassoni, prussiane e russe: divenuta insostenibile la resistenza, Carlo si trasfer\u00ec a Lund nella Scania. I suoi sforzi per ricostituire il proprio regno ebbero tuttavia fine quando egli cerc\u00f2 di occupare Cristiania nella Norvegia, controllata dai danesi: durante l'assedio di Frederickshald Carlo XII fu colpito al capo da un proiettile e mor\u00ec. Se la pallottola che lo colp\u00ec provenisse dalle file degli assediati o da quelle dei suoi stessi compatrioti, \u00e8 ancor oggi incerto ed oggetto di discussione. Gli succedette sul trono svedese la sorella Ulrica Eleonora.\nCon Carlo XII fin\u00ec la posizione di Grande Potenza della Svezia e la duratura lotta per la supremazia sul mar Baltico. Dopo la Grande guerra del nord fu la Russia a subentrare alla Svezia, come potenza del Nord Europa.\nUlrica Eleonora.\nSuccedette al fratello Carlo XII nel 1718, ma proclamandolo subito quale suo erede il nipote Carlo Federico di Holstein-Gottorp, (figlio di Federico IV di Holstein-Gottorp e di sua moglie, Edvige Sofia, figlia di Carlo XI di Svezia. Egli divenne duca nell'infanzia, alla morte del padre, nel 1702).\nUlrica Eleonora si era sposata nel 1715 con Federico d'Assia-Kassel. Dopo la sua ascesa al trono, la regina desiderava nominare co-reggente il marito, ma data l'impossibilit\u00e0 di farlo secondo le leggi vigenti, abdic\u00f2 in suo favore dopo solo un anno di regno, divenendo cos\u00ec regina consorte.\nFederico le succedette sul trono svedese come Re Federico I di Svezia.\nLa regina Ulrica Eleonora mor\u00ec di vaiolo nel 1741, dopo un matrimonio senza figli. Con lei si estinse la dinastia svedese dei Wittelsbach, alla quale succedette, dopo la parentesi di Federico I, quella degli Holstein-Gottorp.\nFondatori e distruttori del proprio impero.\nI Wittelsbach svedesi, giunsero sul trono trovando una situazione politica e militare a loro molto favorevole. I Vasa lasciarono un regno in forte sviluppo economico e tra i pi\u00f9 potenti in ambito militare.\nCon il primo \"vichingo del nord\", Gustavo II Adolfo, la Svezia si era candidata a prima potenza del Vecchio Continente partecipando alla Guerra dei Trent'anni.\nDurante il successivo regno di Cristina si ebbe un periodo di sostanziale tranquillit\u00e0, ma con la sua abdicazione ripresero vigore le mai sopite ambizioni che il giovane stato aveva da almeno un secolo e cio\u00e8 il controllo totale sul Baltico, un mare da disputare con Russia, Polonia e Danimarca.\nCarlo X Gustavo inizi\u00f2 questa grande impresa nazionale, ma a legittimarla del tutto fu il figlio Carlo XI, probabilmente il pi\u00f9 grande di tutti i re svedesi, che sconfisse definitivamente la Danimarca di Cristiano V.\nFigura di grande militare, ma anche romanzesca, la ebbe il suo successore, il figlio Carlo XII, che trov\u00f2 in Pietro il Grande, zar di Russia, la sua nemesi, che lo port\u00f2 alla sconfitta. Fu l'ultimo \"vichingo del nord\", colui che scommise tutto il suo impero per arrivare alla vittoria. Gli succedette la sterile sorella Ulrica Eleonora, che lasci\u00f2 il timone del regno all'inabile marito Federico di Assia-Kassel, che sconfitto duramente, port\u00f2 alla fine del glorioso \"impero\" svedese, sostituito sul Baltico dalla potenza dell'Impero Russo.\nI Wittelsbach di Svezia, per circa sessant'anni di regno, ebbero pochi momenti di pace; sempre sul campo di battaglia a cercare di ingrandire pi\u00f9 che proteggere il proprio dominio. Non si sarebbero mai aspettati un rafforzamento della lontana Russia, che con Pietro il Grande, divenne uno dei paesi pi\u00f9 potenti e autorevoli del mondo."}
{"id": "2175583", "revid": "486946", "url": "https://it.wikipedia.org/wiki?curid=2175583", "title": "C/2008 Y1 Boattini", "text": ""}
{"id": "2175604", "revid": "196390", "url": "https://it.wikipedia.org/wiki?curid=2175604", "title": "CRLF", "text": ""}
{"id": "2175607", "revid": "125668879", "url": "https://it.wikipedia.org/wiki?curid=2175607", "title": "Terza Divisione 1926-1927", "text": "La Terza Divisione 1926-1927 fu l'insieme dei massimi tornei regionali di quell'edizione del campionato italiano di calcio. Secondo le disposizioni della Carta di Viareggio divenne l'unico livello regionale, tranne provvisoriamente per la Lombardia e l'Emilia che dovettero organizzare anche la Quarta Divisione fino al 1927-1928, e peraltro neppure in maniera integrale, dato che le finali erano gestite invece a livello interregionale dal Direttorio Divisioni Inferiori Nord.\nMentre al Sud ogni campionato regionale era a s\u00e9 stante, al Nord i gironi erano solo un'eliminatoria preliminare ad una seconda fase primaverile disputata sotto forma di un campionato interregionale a sei gruppi, gestiti dal Direttorio Divisioni Inferiori Nord e valevoli per una promozione ciascuno.\nPiemonte.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nLiguria.\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nLombardia.\nLa Lombardia perse un posto in finale rispetto all\u2019anno prima.\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nVenezia Tridentina.\nClassifica finale.\nLegenda:\nRegolamento:\nVeneto.\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nVenezia Giulia.\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nEmilia.\nClassifica finale.\nLegenda:\nRegolamento:\nClassifica finale.\nLegenda:\nRegolamento:\nNote:\nClassifica finale.\nLegenda:\nRegolamento:\nToscana.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nFinali del Direttorio Divisioni Inferiori Nord.\nIl regolamento originale prevedeva la promozione dei vincitori dei sei gironcini finali interregionali. Successivamente per\u00f2, in seguito alle proteste dei club del Nord che lamentavano come la Carta di Viareggio avesse nei fatti radicalmente sfoltito nell\u2019area padana gli organici del terzo campionato, le autorit\u00e0 fasciste annullarono queste finali dando per promosse tutte le squadre.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nMarche.\nClassifica finale.\nLegenda:\nRegolamento:\nLazio.\nGirone unico.\nClassifica finale.\nLegenda:\nRegolamento:\nSicilia.\nFinale sicula.\nVince l\u2019Indomita, che si fonde col Littorio Stadium gi\u00e0 in Seconda."}
{"id": "2175617", "revid": "767487", "url": "https://it.wikipedia.org/wiki?curid=2175617", "title": "Sue Longhurst", "text": "Biografia.\nNata nel 1943, ha studiato nella \"Royal Academy of Music\", e inizialmente fu un'insegnante di musica, ma, incitata dalla sorella, che era modella, presto inizi\u00f2 a posare per riviste, copertine di libri e pubblicit\u00e0 TV, e passando 18 mesi pubblicizzando una marca di sigarette.\nDebutt\u00f2 all'et\u00e0 di 27 anni, nella pellicola del '71 \"Lust for a vampire\", interpretando una studentessa. Fece una comparsa anche nel film \"Straw dogs\", come controfigura. Il suo secondo maggior ruolo fu nel film \"The secrets of a door-to-door salesman\" del '73, seguito da \"Keep it up Jack\".\nIl primo film del '74 della Longhurst fu \"The over-amorous artist\", ma interpret\u00f2 anche ruoli in spettacoli di sketch, come anche piccole parti in sitcom. Il film successivo, nel '74 fu \"Can You Keep It Up For A Week?\", nel quale interpreta la consulente psichiatra Mrs Bristol. Fu comunque il suo ruolo come casalinga ninfomane in \"Confessions of a Window Cleaner\" che la port\u00f2 all'attenzione dei critici; il film in seguito divent\u00f2 il maggior successo del 1974.\nNel '75 appare nella pellicola \"Girls Come First\", dove recit\u00f2 anche un allora sconosciuto Hazel O'Connor. Il secondo film di quell'anno \u00e8 stato probabilmente il suo maggior successo internazionale: \"What The Swedish Butler Saw\".\nNel '76 Sue Longhurst recita come Lady Cockshute in \"Keep It Up Downstairs\".\nIl penultimo film della Longhurts, e il suo successo pi\u00f9 grande, \u00e8 stato il film del '77 \"Come Play With Me\". \nL'ultimo film interpretato dalla Longhurst \u00e8 stato \"Can I Come Too?\"\nDopo un periodo di malattia, si \u00e8 ritirata dalle scene nel 1981, e vive nella costa meridionale dell'Inghilterra."}
{"id": "2175620", "revid": "178076", "url": "https://it.wikipedia.org/wiki?curid=2175620", "title": "Gemelli di mologna", "text": ""}
{"id": "2175621", "revid": "253269", "url": "https://it.wikipedia.org/wiki?curid=2175621", "title": "Nedra Volz", "text": "Biografia.\nNata in una famiglia di attori del vaudeville, inizi\u00f2 a calcare i palcoscenici giovanissima, praticamente in fasce, utilizzando il nomignolo di \"Baby Nedra\", divenendo piuttosto conosciuta. Nei tardi anni trenta entr\u00f2 a far parte di un'orchestra, iniziando anche a cantare con risultati tutt'altro che disprezzabili. Questo lungo apprendistato in teatro le forn\u00ec un bagaglio recitativo pressoch\u00e9 impeccabile.\nLa carriera della Volz come attrice cinematografica e televisiva cominci\u00f2 invece molto tardi, a met\u00e0 degli anni settanta. In questo periodo \u00e8 da ricordare la sua partecipazione, nel ruolo di Mrs. Kissell, in \"10\" (1979), diretto da Blake Edwards e con protagonista Bo Derek.\nMa furono gli anni ottanta a consacrarla definitivamente: fu presente in \"La famiglia Bradford\", in \"Hazzard\" nel ruolo della signorina Tisdale, e soprattutto ne \"Il mio amico Arnold\", sitcom divenuta negli anni un cult, dove ha prestato il volto alla governante Adelaide Brubaker. La Volz era solita non utilizzare controfigure nei suoi film: cos\u00ec accadde anche in \"Scuola guida\" (1985), di Neal Israel. All'et\u00e0 di settantasette anni, la Volz, in una scena, venne come da copione letteralmente lanciata dentro una finestra atterrando sul pavimento.\nNegli anni novanta, colpita dalla malattia di Alzheimer, annunci\u00f2 il suo ritiro, non disdegnando tuttavia qualche altra prova di attrice: apparve nella serie televisiva \"Una bionda per pap\u00e0\" e nel film \"Il silenzio dei prosciutti\" (1994), diretto da Ezio Greggio.\nDopo alcuni anni di inattivit\u00e0, Nedra Volz mor\u00ec all'et\u00e0 di 95 anni nel 2003, in seguito a complicazioni legate alla malattia di Alzheimer.\nVita privata.\nNel 1944, all'et\u00e0 di trentasei anni, spos\u00f2 Oren Volz, che mor\u00ec nel 1987, e dal quale ebbe tre figli: Edward Volz, Linda Deffenderer e Barbara Lee Volz (anche lei attrice, scomparsa prematuramente)."}
{"id": "2175625", "revid": "1427502", "url": "https://it.wikipedia.org/wiki?curid=2175625", "title": "Caterina Ruggeri", "text": "Biografia.\nNata a Piacenza e cresciuta in Svizzera a Lugano, \u00e8 una giornalista professionista italo-svizzera. Mamma di Angelica nata nel 2005. Caterina Ruggeri ha frequentato il Liceo Linguistico di Lugano 1, si \u00e8 laureata in Scienze politiche all'Universit\u00e0 Statale di Milano, gi\u00e0 durante gli studi universitari \u00e8 stata conduttrice di molti programmi televisivi per la TSI, tra cui, per 8 edizioni, il popolare programma in eurovisione Giochi senza frontiere. Dopo il praticantato giornalistico alla RTSI radio svizzera Rete1, si \u00e8 iscritta all'albo dei giornalisti svizzeri. Ha condotto per l'emittente radiofonica svizzera Rete1 un magazine del sabato mattina di attualit\u00e0 e spettacolo. Sulla TSI ha condotto programmi musicali, di viaggi e archeologia, medicina e salute.\nContattata dal canale televisivo italiano Telepi\u00f9, dal 1994 ha letto il telegiornale sportivo di Telepi\u00f9 2 \"Coast to coast\". Nel 1998 ha sostenuto l'esame di Stato anche in Italia, iscrivendosi all'albo del Lazio e del Molise. \u00c8 stata conduttrice per il Canale Cine Cinema di Bazar, programma di approfondimento cinematografico italiano e internazionale. \nHa interrotto l'esperienza con Telepi\u00f9, per trasferirsi per due anni a New York a fare l'assistente di Fabrizio Del Noce, allora corrispondente del TG1. Al rientro in Italia si \u00e8 trasferita a Roma, dove, sotto la direzione di Enrico Mentana, ha lavorato alla redazione esteri del TG5.\nNel 2000 \u00e8 a Milano, nella redazione di \"Verissimo\", con Carlo Rossella; nel 2001 viene assunta a tempo indeterminato, testata TG5 in forza a \"Verissimo\". Nel 2003, dopo la partenza di Rossella diventato direttore di \"Panorama\", va a \"Verissimo Mattina\", affiancata da altri tre colleghi conduce su Canale 5 il \"Magazine Verissimo\" delle 8.30 che apre la strada ai contenitori del mattino di Canale 5. Con l'avvento alla conduzione di Paola Perego, la redazione si spacca e viene trasferita alla redazione milanese del \"TG5\".\nNel 2007 \u00e8 tornata al \"TG5\" e nel luglio 2008 sotto la direzione di Clemente Mimun ha esordito alla conduzione del \"TG5 Minuti\" in onda alle 18.00. Ma per poco perch\u00e9 dal novembre 2011 scelta dal Direttore Mario Giordano \u00e8 stata trasferita al canale all news Mediaset, TGcom24. Con il cambio di direzione subentra Alessandro Banfi che consolida la sua posizione di conduttrice Breaking News cinque giorni alla settimana. Inoltre la incarica di seguire per il canale la moda donna e uomo. Dopo cinque anni da conduttrice delle Breaking News a tempo pieno, con l'arrivo del direttore Andrea Pucci a NewsMediaset, ad ottobre 2016, ha accettato di entrare nella redazione Costume e Societ\u00e0 della testata occupandosi di eventi di Moda, Design e Spettacolo tra questi la Prima della Scala o come invita al Royal Wedding di Henry e Meghan a Windsor. Caterina ha continuato a condurre le news di \"TGcom24\" una settimana al mese fino al 2018 e nel contempo in veste di inviata nelle Marche per il terremoto del 30 ottobre 2016 ha coperto tutti gli speciali dei Telegiornali Mediaset: \"TG5\", \"TG4\", \"Studio Aperto\" e \"TGcom24\". Dal 2019 si occupa di informazione economica per la redazione politico-economica di NewsMediaset. "}
{"id": "2175632", "revid": "547992", "url": "https://it.wikipedia.org/wiki?curid=2175632", "title": "Adele d'Inghilterra", "text": "Origine.\nSia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e il monaco e cronista inglese, Orderico Vitale, ed ancora il cronista e monaco benedettino inglese, Matteo di Parigi, era figlia del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.Guglielmo il Conquistatore, sempre secondo Guglielmo di Jumi\u00e8ges, era l'unico figlio (illegittimo) del sesto signore della Normandia, il quarto ad ottenere formalmente il titolo di Duca di Normandia, Roberto I e della sua concubina(un'unione secondo il \"more danico\" o uso vichingo, quindi pagano) Herleva di Falaise detta anche Arletta (1010 circa \u20131050 circa), di umili origini, che, secondo Guglielmo di Jumi\u00e8ges, era la figlia di Fulberto o Herberto, un cameriere del duca (\"Herleva Fulberti cubicularii ducis filia\") e della moglie Duda o Duwa, come ci conferma la \"Chronica Albrici Monachi Trium Fontium\".Suoi fratelli furono i re d'Inghilterra, Guglielmo il Rosso e Enrico Beauclerc e il duca di Normandia, Roberto il Corto o il Cortacoscia.Fu inoltre la madre di: Tebaldo il Grande, conte di Blois e conte di Champagne; Stefano, re d'Inghilterra; Enrico, vescovo di Winchester e legato papale per l'Inghilterra.\nBiografia.\nLa sua data di nascita \u00e8 stata sempre considerata tra il 1060 e il 1064, ma potrebbe anche essere nata dopo la conquista dell'Inghilterra da parte di suo padre. Fu tra i figli pi\u00f9 giovani del Conquistatore e fu la sorella preferita dal quasi coetaneo re d'Inghilterra, Enrico Beauclerc, con cui molto probabilmente fu educata, anche nello studio del latino per\u00f2 non \u00e8 molto chiaro l'ordine di nascita di Adela poich\u00e9 Orderico Vitale la elenca sia come quarta figlia femmina, anche Guglielmo di Jumi\u00e8ges la cita come quarta femmina, mentre Matteo di Parigi, la cita come la figlia femmina terzogenita come anche Guglielmo di Malmesbury.\nTutti i cronisti dell'epoca confermano che Adela fu data in sposa a Stefano Enrico, che secondo l'\"Hugonis Floriacensis, Liber qui Modernorum Regum Francorum continet Actus\" era il figlio primogenito ed erede del conte di Blois, di Chartres, di Ch\u00e2teaudun, di Tours, di Provins, di Sancerre, di Meaux e di Troyes, Tebaldo III di Blois e di Gondrada, di cui non si hanno notizie circa la sua ascendenza.Il matrimonio viene confermato, oltre che dall'\"Hugonis Floriacensis, Liber qui Modernorum Regum Francorum continet Actus\", anche da Guglielmo di Jumi\u00e8ges, da Matteo di Parigi, che la descrive come una donna molto pia e da Guglielmo di Malmesbury, che ce la presenta come una donna molto intraprendente e decisa; Orderico Vitale ci narra che il padre di Adele, Guglielmo il Conquistatore, volendo allearsi con il conte di Blois, quest'ultimo chiese la mano di Adela per il proprio figlio, Stefano Enrico; accettata la proposta, il fidanzamento fu concordato a Breteuil e, nel 1081, il matrimonio fu celebrato a Chartres.\nNel 1089, alla morte del suocero di Adele, Tebaldo, il marito, Stefano Enrico, che era il primogenito, eredit\u00f2 le contee di Blois, di Chartres, di Ch\u00e2teaudun, e di Meux, e la signoria di Sancerre, mentre i fratellastri, Oddone, secondogenito, ereditava le contee di Meaux, e di Vitry e Ugo, ultimogenito, ereditava la contea di Bar-sur-Aube.\nAdele aiut\u00f2 il marito nel governo delle contee e quando Stefano Enrico, nel settembre del 1096, part\u00ec per la Terra Santa, per la prima crociata assieme al cognato, il duca di Normandia, Roberto II, alla guida di un contingente di anglo-normanni e britanni, Adele fu la reggente di tutti i possedimenti del marito.Stefano Enrico per\u00f2, durante l'assedio di Antiochia, assieme ad altri crociati, ritenendo la loro situazione molto debole e la sconfitta certa, nel giugno del 1098, abbandon\u00f2 i suoi compagni d'armi e riprese la via del ritorno a casa e quando incontr\u00f2 il basileus di Costantinopoli, Alessio I Comneno gli rifer\u00ec che la situazione era disperata convincendolo a tornarsene a Costantinopoli. Secondo il cronachista della Prima Crociata, Alberto di Aquisgrana per\u00f2 Stefano aveva abbandonato l'assedio perch\u00e9 era malato.\nPoich\u00e9 Stefano era tornato a casa senza adempiere il suo voto, Adele lo spinse ad unirsi alla Crociata del 1101 (Alberto di Aqisgrana dice che lo fece per fare penitenza), riuscendo ad arrivare a Gerusalemme, dove mor\u00ec nella difesa della citt\u00e0 dagli attacchi del visir egiziano Al-Afdal Shahanshah al neonato regno di Gerusalemme. Secondo Alberto di Aquisgrana fu catturato e decapitato nella seconda Battaglia di Ramla del 1102., dopo essere stato assediato nella torre della citt\u00e0.\nDopo la morte del marito, siccome il figlio maggiore, Guglielmo, era di capacit\u00e0 intellettiva ritardata e balbuziente, Adele, per i suoi problemi mentali, lo disered\u00f2 (la nota al testo di Orderico Vitale accenna anche ad intrighi di Adele) e nomin\u00f2 erede il figlio maschio secondogenito, ancora minorenne, Tebaldo, divenendone la tutrice e govern\u00f2 le contee in nome del figlio per una decina d'anni.In quello stesso periodo mise il figlio pi\u00f9 giovane, Enrico, nel convento di Cluny. Mentre l'altro figlio Stefano fu inviato, nel 1111, alla corte d'Inghilterra presso lo zio, Enrico I, dove ottenne molti privilegi, sia in Inghilterra che in Normandia.\nAdele, nel 1120, dopo che i figli ormai avevano raggiunto una buona posizione si ritir\u00f2 nel monastero di Marcigny, come ci confermano sia Matteo di Parigi che Guglielmo di Malmesbury. In quello stesso anno, la figlia, Lucia-Mahaut di Blois per\u00ec, il 25 novembre 1120, al largo della costa normanna del Cotentin, nel naufragio notturno, a causa dell'urto contro uno scoglio affiorante della Nave Bianca, con circa trecento persone a bordo, tra le quali un centinaio di nobili importanti. Tra le vittime, oltre a Lucia-Mahaut e suo marito, il 2\u00ba conte di Chester, Riccardo d'Avranches, c'erano anche tre figli di suo fratello, Enrico I d'Inghilterra, il suo erede, Guglielmo Adelin, e due figli illegittimi di Enrico, Riccardo e Matilda.\nAdele mor\u00ec, nel 1137, dopo aver avuto la soddisfazione di vedere i suoi tre figli, Tebaldo il Grande, conte di Blois diventare anche conte di Champagne, Stefano, re d'Inghilterra, Enrico, vescovo di Winchester e legato papale per l'Inghilterra.Adele fu inumata a Caen vicino alla tomba di sua madre, con la semplice dicitura \u00abAd\u00e8le, fille du roi\u00bb (Adele, figlia del re). Secondo gli \"Obituaires de Sens Tome II\", mor\u00ec l'8 marzo.\nFigli.\nAdele a Stefano Enrico diede undici figli:"}
{"id": "2175638", "revid": "1598666", "url": "https://it.wikipedia.org/wiki?curid=2175638", "title": "Metal Female Voices Fest", "text": "Il Metal Female Voices Fest \u00e8 un festival di musica heavy metal che si tiene in Belgio dal 2003.\nEdizioni.\n2003.\nTenutosi l'8 novembre al Ten Weyngaert a Forest.\n2004.\nTenutosi il 7 novembre ad Ancienne Belgique a Bruxelles.\n2005.\nTenutosi il 22 ottobre all'Oktoberhallen di Wieze.\n2006.\nTenutosi il 21 ottobre all'Oktoberhallen di Wieze.\n2007.\n13 ottobre.\nTenutosi al Ten Weyngaert di Bruxelles.\n19 ottobre.\nTenutosi all'Oktoberhallen di Wieze.\n20 ottobre.\nTenutosi all'Oktoberhallen di Wieze.\n2008.\n19 ottobre.\nTenutosi all'Oktoberhallen di Wieze.\n18 ottobre.\nTenutosi all'Oktoberhallen di Wieze.\n17 ottobre.\nTenutosi all'Oktoberhallen di Wieze.\n18 ottobre.\nTenutosi all'Oktoberhallen di Wieze.\n2010.\n22 ottobre.\nTenutosi all'Oktoberhallen di Wieze.\n23 ottobre.\nTenutosi all'Oktoberhallen di Wieze.\n24 ottobre.\nTenutosi all'Oktoberhallen di Wieze."}
{"id": "2175641", "revid": "1543377", "url": "https://it.wikipedia.org/wiki?curid=2175641", "title": "Fahrenheit (profumo)", "text": "Fahrenheit \u00e8 un profumo prodotto dalla casa di moda Christian Dior.\nStoria.\nProvvisto di una confezione incentrata sui colori rosso e oro, \"Fahrenheit\" viene lanciato sul mercato nel 1988. Nel 1990 ottiene il FiFi Award come \"miglior confezione di un profumo maschile\" ed \u00e8 attualmente fra i dieci profumi da uomo pi\u00f9 venduti al mondo.\n\"Fahrenheit\" nel corso degli anni \u00e8 diventato il nome di una serie di prodotti per uomo, che vanno dal deodorante, al dopobarba al gel da barba. Nel 2007 \u00e8 stato lanciato sul mercato \"Fahrenheit 32\" di tipo orientale - Bois\u00e9. Il 32 del nome \u00e8 un riferimento alla temperatura a cui l'acqua diventa ghiaccio. Ad occuparsi della produzione di \"Fahrenheit 32\" \u00e8 stato Hedi Slimane, direttore artistico di Dior, che si \u00e8 anche occupato della regia degli spot televisivi del profumo, che vedono protagonista il modello francese Armaud Valois."}
{"id": "2175643", "revid": "124769391", "url": "https://it.wikipedia.org/wiki?curid=2175643", "title": "Dentista", "text": "Il dentista (sinonimo di odontoiatra) \u00e8 il medico specialista in odontoiatria. \nSi occupa della prevenzione, della diagnosi e della terapia, sia medica che chirurgica, di malattie e anomalie del cavo orale e dei relativi organi e tessuti. Oggetto della professione del dentista \u00e8 anche l'eventuale riabilitazione protesica delle arcate dentarie.\nCoadiuvano il dentista gli igienisti dentali, gli odontotecnici e altre figure professionali.\nStoria.\nEt\u00e0 antica.\nL'incidenza della carie dentaria nelle civilt\u00e0 pre-agricole era ancora molto bassa, solo 10.000 anni fa, infatti, con la diffusione dell'agricoltura, si assistette a un aumento significativo del numero di individui colpiti da questa malattia. Uno studio del 2017 suggerisce che gi\u00e0 ai tempi degli uomini di Neanderthal (circa 130.000 anni fa) erano in uso i primi strumenti odontoiatrici rudimentali. Anche altri studi sulla civilt\u00e0 della valle dell'Indo hanno fornito evidenze di trattamenti odontoiatrici praticati nel 7000 a.C.. In particolare, reperti appartenenti al sito neolitico Mehrgarh fanno pensare che tali trattamenti primordiali venissero praticati da esperti artigiani di perle e gioielli, e che includessero l'utilizzo di trapani ad archetto per curare i denti. La prima otturazione dentale, in cera d'api, fu scoperta in Slovenia e risale a 6500 anni fa. Un antico testo sumero, invece, individua un \"verme dei denti\" quale causa della carie dentaria. \nEvidenze di questa convinzione sono state riscontrate anche nelle culture dei popoli dell'antica India, Egitto, Giappone e Cina, tanto che, fino al XIV secolo d.C., il chirurgo Guy de Chauliac promuoveva ancora la convinzione che i vermi fossero la causa della carie. Rimedi per il mal di denti, infezioni e mobilit\u00e0 dentale sono diffuse in tutto il Papiro Ebers, il Papiro Kahun, il Papiro Brugsch e il Papiro Hearst, risalenti all'antico Egitto. Il Papiro Edwin Smith, scritto nel XVII secolo a.C., che riflette in parte i precedenti manoscritti risalenti al 3000 a.C., illustra il trattamento delle lussazioni mandibolari e delle fratture delle ossa mascellari. Nel XVIII secolo a.C., il Codice di Hammurabi fa riferimento due volte all'estrazione dentaria, all'epoca concepita come punizione. L'analisi dei resti di alcuni antichi egizi e greco-romani rivela i primi abbozzi di protesi dentarie. Tuttavia, \u00e8 plausibile che le protesi venissero realizzate solo dopo la morte dell'individuo, per ragioni puramente estetiche. Ippocrate e Aristotele scrissero di odontoiatria, descrivendo la sequenza di eruzione dei denti, trattando i denti cariati e le malattie parodontali, estraendo i denti con l'uso di pinze e ricorrendo a fili per stabilizzare i denti mobili e le ossa fratturate. Nell'antico Egitto, il medico Hesyra venne considerato ufficialmente il primo \"dentista\". \nLo scrittore e medico romano Aulo Cornelio Celso tratt\u00f2, nel suo famoso compendio \"De Medicina\", di malattie orali e rimedi odontoiatrici, come emollienti e astringenti contenenti narcotici. Le amalgame dentali furono invece menzionate per la prima volta in un testo di medicina della dinastia Tang, scritto dal medico cinese Su Kung nel 659, e vennero scoperti in Germania nel 1528. Nel Medioevo e per tutto il XIX secolo, l'odontoiatria non era una professione a s\u00e9. Spesso i trattamenti venivano attuati da barbieri e monaci. I barbieri, in Cina e in Francia, vennero suddivisi in due gruppi distinti: la \"Corporazione dei Barbieri\" e i barbieri semplici, al fine di separare i barbieri-chirurghi, pi\u00f9 istruiti e qualificati, addestrati per fronteggiare interventi complessi, dagli altri barbieri, che si occupavano dei servizi igienici di routine, come la rasatura, l'estrazione dei denti ed il drenaggio di ascessi.\nEt\u00e0 moderna.\nTuttavia nel XV secolo, la Francia proib\u00ec ufficialmente ai barbieri di praticare la chirurgia. In Germania e in Francia, in un periodo che va dal 1530 al 1575, vennero realizzate le prime pubblicazioni interamente dedicate all'odontoiatria. Ambroise Par\u00e9, spesso ricordato come il padre della chirurgia, fu tra i primi a pubblicare trattati sul corretto trattamento chirurgico delle patologie dei denti. Par\u00e9 era un barbiere-chirurgo francese, e fu chirurgo regale al cospetto di diversi monarchi dell'epoca. Nel XIV secolo, Guy de Chauliac invent\u00f2 il \"pellicano dentale\", simile al becco di un pellicano, usato per eseguire estrazioni dentali. Il pellicano fu poi sostituito dalla chiave dentale che, a sua volta, venne sostituita dalle moderne pinze nel XX secolo. Il primo libro in assoluto dedicato esclusivamente all'odontoiatria fu l\"'Artzney Buchlein\" nel 1530, mentre il primo testo scritto in inglese fu chiamato \"Operator for the Teeth\", ad opera di Charles Allen nel 1685. L'odontoiatria moderna cominci\u00f2 a svilupparsi solo tra il 1650 e il 1800. La paternit\u00e0 di essa viene infatti attribuita al chirurgo francese Pierre Fauchard. Nonostante i limiti dello strumentario chirurgico tra la fine del XVII e l'inizio del XVIII secolo, Fauchard riusc\u00ec, con molta abilit\u00e0 e inventiva, a realizzare particolari strumenti odontoiatrici, modificando spesso strumenti da orologiai, gioiellieri e persino barbieri, utilizzandoli con successo nelle sue terapie. Introdusse inoltre le otturazioni come trattamento conservativo per le carie dentali, ed afferm\u00f2 che gli acidi derivati dal glucosio, come l'acido tartarico, erano responsabili delle lesioni cariose. Fauchard fu anche il pioniere della protesi dentaria e ide\u00f2 diversi metodi per rimpiazzare i denti mancanti. Sugger\u00ec che gli elementi sostitutivi potevano essere realizzati a partire da blocchi intagliati di avorio o di osso. Introdusse anche gli apparecchi ortodontici, inizialmente realizzati in oro, scopr\u00ec che la posizione dei denti poteva essere corretta facendo assumere alle arcate dentarie la forma del filo metallico. Di solito venivano utilizzati lacci cerati in seta per fissare gli attacchi. Il suo contributo al mondo delle scienze odontostomatologiche consiste principalmente nella pubblicazione, nel 1728, del suo \"Le Chirurgien Dentiste\". Il testo, in francese, comprendeva argomenti quali l'anatomia e le funzioni orali di base, la realizzazione di protesi e varie tecniche operative e restaurative, conferendo all'odontoiatria una precisa identit\u00e0 all'interno della chirurgia. Dopo Fauchard, lo studio dell'odontoiatria crebbe rapidamente. Due libri importanti, \"Natural History of Human Teeth\" (1771) e \"Practical Treatise on the Diseases of the Teeth\" (1778), furono pubblicati dal chirurgo britannico John Hunter. Egli ipotizz\u00f2 per primo la possibilit\u00e0 di trapiantare denti da una persona ad un'altra. Si rese conto che le probabilit\u00e0 di un trapianto dentale sarebbero aumentate se il dente del donatore fosse stato il pi\u00f9 fresco possibile e le sue dimensioni idonee al sito ricevente. Sebbene i denti non si legassero mai correttamente con il parodonto dei riceventi, uno dei pazienti di Hunter dichiar\u00f2 che tre dei denti trapiantati avevano avuto una durata di sei anni. Claude Mouton descrisse nel 1746 la realizzazione di una corona con perno in oro da agganciare alla radice di un dente. Egli inoltre raccomand\u00f2 di ricoprire l'oro con uno smalto per una migliore resa estetica. Nel 1764 James Rae tenne le prime lezioni sui denti al \"Royal College of Surgeon\" di Edimburgo. William Addis, nel 1780, realizz\u00f2 il primo spazzolino da denti moderno. Nel 1790 John Greenwood, dentista di George Washington, cre\u00f2 il primo motore dentale a pedali, per alimentare la rotazione di un trapano. Nello stesso anno, Josiah Flagg, un dentista americano, costru\u00ec la prima poltrona specifica per i pazienti odontoiatrici.\nEt\u00e0 contemporanea.\nAd una sedia di legno tipo Windsor, Flagg un\u00ec un poggiatesta regolabile ed un braccio accessorio con ripiano per poggiare gli strumenti. Samuel Stockton avvi\u00f2 nel 1825 la costruzione e la commercializzazione dei denti in porcellana. La sua \"S.S. White Dental Manufacturing Company\" domin\u00f2 il mercato dentale per tutto il diciannovesimo secolo. James Snell progett\u00f2 nel 1831 la prima poltrona odontoiatrica reclinabile. Nel 1839 nacque l'American Journal of Dental Science, la prima rivista scientifica odontostomatologica al mondo. Charles Goodyear ide\u00f2 nel 1839 il processo di vulcanizzazione per l'indurimento della gomma, con l'ottenimento della \"vulcanite\", materiale eccellente per le protesi rimovibili. Nel 1843 venne pubblicato il primo numero del \"British Dental Journal\". Nel 1844 Horace Wells, un dentista del Connecticut, scopr\u00ec che l'ossido nitrico poteva essere utilizzato come anestetico per eseguire una serie di estrazioni dentali nel suo studio privato. Segu\u00ec una pubblica dimostrazione dell'uso dell'anestetico nel 1845, poi considerata un fallimento, in quanto il paziente grid\u00f2 durante l'operazione. Nel 1846 un altro dentista (ed uno studente del Galles), William Green Morton, diedero una dimostrazione pubblica dell'uso dell'etere come anestetico in chirurgia, sostituito poi dalla cocaina nel 1884, e dalla procaina nel 1901, per arrivare infine ai moderni anestetici locali. Nel 1855 e nel 1864 rispettivamente, vennero concepiti i primi restauri in oro e la diga di gomma, per isolare gli elementi dentari dal resto della cavit\u00e0 orale. Nel 1890 Willoughby D. Miller, un dentista americano, descrisse la basi microbiologiche della carie dentale nel suo libro intitolato \"Micro-Organisms of the Human Mouth\". Ci\u00f2 gener\u00f2 un interesse notevole per l'igiene orale e avvi\u00f2 un movimento su scala mondiale volto a promuovere l'utilizzo dello spazzolino e del filo interdentale nell'igiene orale quotidiana. Nel 1895 Wilhelm Conrad R\u00f6ntgen, uno scienziato tedesco, scopr\u00ec i raggi X e, l'anno successivo, Charles Edmund Kells, dentista di New Orleans, effettu\u00f2 la prima radiografia dentale su una persona vivente. Nello stesso anno, Greene Vardiman Black formul\u00f2 i principi della preparazione della cavit\u00e0 ai fini dell'otturazione, pubblicando nel 1908 la sua famosa opera in due volumi: \"Operative Dentistry\". Nel 1899 Edward Angle classific\u00f2 le varie forme di malocclusione e fond\u00f2 la prima scuola di ortodonzia al mondo a Saint Louis. Nel 1913 Alfred C. Fones istitu\u00ec la \"Fones Clinic For Dental Hygienists\" nel Connecticut, la prima scuola per igienisti dentali. La maggior parte delle 27 donne diplomate furono impiegate per la pulizia dei denti dei bambini nelle scuole. Ci\u00f2 provoc\u00f2 una notevole riduzione delle carie dentali nei bambini e diede un ulteriore impeto al movimento degli igienisti dentali. Alvin Strock inser\u00ec nel 1937 il primo impianto dentale a vite in \"Vitallium\", lega metallica sviluppata anni prima da Charles Venable, un chirurgo ortopedico. Il primo dentifricio al fluoro venne messo in commercio negli anni '50. Nel decennio successivo vennero sviluppati i primi protocolli chirurgici a prevedere l'uso del laser sui tessuti molli. Nello stesso periodo venne messo in commercio il primo spazzolino elettrico, sviluppato in Svizzera dopo la seconda guerra mondiale. Il modello ricaricabile senza fili venne introdotto nel 1961. Rafael Bowen svilupp\u00f2 nel 1962 il \"Bis-GMA\" (bis-feno-glicidil-metil-metacrilato), un monomero resinoso alla base degli attuali materiali estetici da otturazione: i \"compositi\". Negli anni '80 il medico svedese Per-Ingvar Br\u00e5nemark present\u00f2 alla comunit\u00e0 scientifica i risultati di 20 anni di ricerca sperimentale e clinica sull'osteointegrazione di impianti in titanio nella mandibola, gettando le basi dell'implantologia moderna. Nel 1989 venne commercializzato il primo prodotto per lo sbiancamento dentale domiciliare. Nel 1997 la FDA approv\u00f2 l'utilizzo clinico del laser Er:YAG, il primo laser utilizzabile nel trattamento della carie dentale.\nNel mondo.\nNei paesi anglosassoni il dentista \u00e8 definito \"dental doctor\" e, a livello orale, esegue l'anamnesi, diagnostica disturbi o malattie; propone ed esegue interventi e cure terapeutiche e prescrive i farmaci necessari. Alcuni interventi di chirurgia orale possono essere solo di pertinenza dell'odontoiatra o del chirurgo maxillo-facciale.\nPer esercitare la professione \u00e8 necessario completare un ciclo di studi specifico, dalla durata variabile a seconda della legge vigente nei diversi Stati del mondo. In alcune nazioni \u00e8 obbligatorio, inoltre, superare un esame di Stato per ottenere l'abilitazione all'esercizio della professione. Un dentista pu\u00f2 svolgere la propria attivit\u00e0 all'interno del sistema sanitario nazionale, in ambito privato, oppure come ufficiale nelle forze armate.\nItalia.\nIl DPR 28 febbraio del 1980, n. 135 istitu\u00ec un apposito corso di laurea in odontoiatria in ottemperanza alle direttive dell\u2019Unione Europea 78/686 e 78/687 del 25 luglio 1978; per coloro in possesso del diploma di laurea in \"Medicina e Chirurgia\" conseguito prima dell'entrata in vigore di tale norma, l'esercizio della libera professione di odontoiatra \u00e8 subordinato al possesso del diploma di specializzazione in \"Odontostomatologia\". L'adeguamento normativo dell\u2019Italia agli altri Stati membri dell'Unione europea cre\u00f2 una nuova figura professionale, il \"medico-odontoiatra\", separata da quella del \"medico-chirurgo\". \nLa legge 24 luglio 1985, n. 409 ha giuridicamente distinto la professione di medico-chirurgo da quella di medico-odontoiatra o medico-dentista, riconoscendo per questa professione un percorso universitario a s\u00e9 stante. Dall'anno accademico 2009-2010 \u00e8 stato istituito il corso di laurea in \"Odontoiatria e Protesi dentaria\", con Ordinamento ex DM 270/04, della durata di 6 anni e con un numero complessivo di 360 CFU."}
{"id": "2175645", "revid": "767487", "url": "https://it.wikipedia.org/wiki?curid=2175645", "title": "Due amiche esplosive", "text": "Due amiche esplosive (\"The Banger Sisters\") \u00e8 un film del 2002 diretto da Bob Dolman.\nTrama.\nLa stagionata groupie Suzette vive ancora seguendo le band e senza una residenza stabile, ma non se la passa troppo bene. Decide quindi di andare a trovare la sua inseparabile amica di un tempo, Lavinia \"Vinnie\", con la quale aveva condiviso gli anni da groupie al seguito delle pi\u00f9 note rock band degli anni sessanta. Lavinia, per\u00f2, ha ormai un marito ed \u00e8 diventata una perfetta madre di una famiglia dell'alta borghesia, posata e perbene. L'arrivo della scatenata Suzette dapprima le sconvolge la vita, e poi le fa tornare lo spirito degli anni sessanta. Nel corso delle avventure, Suzette ha anche modo di conoscere il complessato Harry.\nDistribuzione.\nIl film \u00e8 stato distribuito nelle sale cinematografiche degli USA a partire dal 20 settembre 2002, mentre in Italia dal 2 maggio 2003."}
{"id": "2175646", "revid": "1543377", "url": "https://it.wikipedia.org/wiki?curid=2175646", "title": "Cucchiaio da assenzio", "text": "Il cucchiaio da assenzio \u00e8 un tipo particolare di cucchiaio usato per preparare l'assenzio. Costruito in argento, di dimensione medio-piccola, sovente molto decorato, tendenzialmente piatto, per rimanere in equilibrio quando \u00e8 appoggiato. La sua caratteristica \u00e8 quella di essere un cucchiaio fessurato, ossia di avere la \"pala\" traforata, grande rispetto al manico, larga, piatta e appuntita, per adattarsi alla forma tipica del bicchiere da assenzio.\nStoria.\nStrettamente legati all'uso di bere assenzio, questi cucchiai si diffusero in Europa verso il 1860, venivano prodotti anche con il nome o il logo dei prodotti, uno a forma di torre Eiffel (in alto nella foto) fu preparato per la sua inaugurazione nel 1889. La tendenza generale al consumo di superalcolici a causa della carenza di vino in Francia, provocata dalla fillossera negli anni tra il 1880 e il 1900, contribu\u00ec alla diffusione di questo distillato. Nel 1915 l'assenzio venne ritirato dal commercio in molti paesi e la sua produzione vietata, causando il disuso del cucchiaio. Recentemente l'Unione europea ha legalizzato il commercio di assenzio che ritrova, con il suo cucchiaio, un nuovo momento di notoriet\u00e0.\nUso.\nIl cucchiaio viene appoggiato sull'orlo del bicchiere con una zolletta di zucchero sulla \"pala\". I trafori permettono di far filtrare l'acqua, che viene versata sulla zolletta, sciogliendola. Dopo aver versato tutta l'acqua, si mescola il liquido nel bicchiere finch\u00e9 prende il colore \"louche\"."}
{"id": "2175652", "revid": "729019", "url": "https://it.wikipedia.org/wiki?curid=2175652", "title": "Rodolfo Gabrielli di Montevecchio", "text": "Biografia.\nNacque a Fano dal conte Antonio, suddito pontificio ma ciambellano del Re di Sardegna, e dalla torinese Barbara Richelmy dei conti di Bovile. I conti di Montevecchio (dal 1804 anche duchi di Ferentillo e principi di Umbriano), erano un ramo dei Gabrielli di Gubbio, stabilitosi a Fano sin dal XV secolo.\nRimasto orfano di padre nel 1810, Rodolfo studi\u00f2 presso il seminario di Senigallia e in quello di Pesaro. Risoluto tuttavia a seguire, come il padre, che aveva servito sotto Vittorio Amedeo III di Savoia, la carriera delle armi, entr\u00f2 nel 1816 alla Reale Accademia Militare di Torino, uscendone nel 1818 col grado di sottotenente.\nAssegnato al reggimento Nizza Cavalleria, vi percorse i primi gradi della carriera (nel 1827 \u00e8 luogotenente, nel 1831 capitano aiutante maggiore). Esperto cavaliere, nel 1840 fu incaricato di cercare nuovi e migliori cavalli per l'esercito, visitando cos\u00ec vari Stati tedeschi tra cui l'Hannover, l'Holstein, la Prussia, la Baviera, oltre al Tirolo, e studiandovi le tecniche di cavalleria.\nPrima guerra d'indipendenza.\nIl 21 Ottobre 1843, promosso maggiore, pass\u00f2 in Piemonte Reale Cavalleria, partecipando nelle file di questo reggimento a tutte le battaglie della prima guerra di indipendenza: Pastrengo (30 aprile 1848), Santa Lucia (6 maggio 1848), Goito (30 maggio 1848), Sommacampagna (24 luglio 1848), Godesco (30 luglio 1848) e Milano (4 agosto 1848). In particolare, nella battaglia di Santa Lucia il Montevecchio dette prova esemplare di calma e coraggio, meritandosi la menzione onorevole, poi tramutata in medaglia di bronzo al valor militare, e ricevendo da Carlo Alberto la croce dell'Ordine Mauriziano (della quale era gi\u00e0 stato decorato il padre).\nIl 16 novembre del 1848, nominato colonnello, assume il comando di Piemonte Reale Cavalleria. Nella battaglia della Sforzesca, il 21 marzo 1849, il Montevecchio si distinse resistendo prima agli Austriaci, superiori per numero e per mezzi, e poi lanciando, bench\u00e9 ferito ad una guancia, ripetute cariche contro il nemico. Per queste azioni fu decorato sul campo dallo stesso re con la medaglia d'argento al valor militare; e da allora il 21 marzo fu scelta come data della festa del reggimento Piemonte Reale. La partecipazione del colonnello Montevecchio alla prima guerra d'indipendenza si chiuse con la battaglia di Novara (23 marzo 1849), la \"brumal Novara\" che port\u00f2 all'abdicazione di re Carlo Alberto.\nLa Guerra di Crimea.\nIn seguito alla conclusione della prima guerra di indipendenza, fu incaricato da Vittorio Emanuele II di ammodernare e riformare la cavalleria sabauda. Furono tanti l'impegno e la competenza profusi in questo compito che quando nel 1855 Camillo Cavour dichiar\u00f2 guerra alla Russia per lanciare il Piemonte nel grande gioco politico europeo, il generale Alfonso La Marmora, posto a capo del costituito Corpo di Spedizione Sardo in Crimea, decise di affidarne al Montevecchio il comando della 4\u00aa brigata provvisoria (le altre tre furono affidate a Giorgio Ansaldi, Manfredo Fanti, Enrico Cialdini e Filiberto Mollard). Ai primi di agosto, gi\u00e0 arrivato in Crimea, fu promosso maggior generale.\nLa mattina del 16 agosto 1855 i Russi attaccarono l'avanguardia piemontese per occupare le alture della Cernaia: era l'inizio dell'omonima battaglia. Il generale Gabrielli di Montevecchio, mentre, alla testa della seconda legione caricava il nemico, fu disarcionato perch\u00e9 una palla di fucile gli uccise il cavallo; subito tuttavia ne mont\u00f2 un altro e torn\u00f2 nella mischia. Agli ufficiali subalterni, che gli consigliavano di non esporsi cos\u00ec apertamente al fuoco nemico rispose che: \"\"Un soldato piemontese non indietreggia mai\u2026 Avanti!\". Mentre guidava i suoi all'assalto, un'altra pallottola lo colp\u00ec al petto e gli trapass\u00f2 il polmone sinistro. Raccolto e soccorso, venne trasportato all'ospedale da campo dove immediatamente lo raggiunse La Marmora per confortarlo. Qua, conscio della prossima fine, rispose: \"Muoio contento, oggi, giorno di gloria per le nostre armi; muoio come vissi, per servire il Re e la Patria!\"\".\nTuttavia non mor\u00ec e fu trasportato all'ospedale di Balaklava, dove le sue condizioni apparvero per\u00f2 subito gravi, peggiorando lentamente e tra gravi sofferenze. Il 28 settembre giunsero al Montevecchio gli auguri di Vittorio Emanuele II uniti alla nomina a commendatore dell'Ordine Militare di Savoia.\nLa morte in combattimento.\nMor\u00ec il 12 ottobre, nella tenda dell'ospedale da campo, stringendo la mano al generale Enrico Cialdini giunto a porgergli l'estremo saluto. Volle che la divisa indossata il giorno della battaglia fosse consegnata al \"Piemonte Reale Cavalleria\", a ricordo delle battaglie risorgimentali condotte alla guida del reggimento.\nDopo le esequie solenni a cui parteciparono gli stati maggiori degli eserciti alleati, il suo corpo fu tumulato presso la Marina in un apposito sacrario, di fronte al Mar Nero, assieme ai generali Alessandro La Marmora e Giorgio Ansaldi e al capitano Carlo Alberto Asinari di San Marzano, in localit\u00e0 \"Osservatorio dei Sardi\". Un'iscrizione sul sacrario stesso diceva: \"\"Qui giace il Generale / Rodolfo Gabrielli di Montevecchio / colpito da mortale ferita / combattendo alle sponde della Cernaia / il XVI Agosto MDCCCLV. / Moriva dopo lunga e penosa agonia / esempio di rassegnazione / come lo era stato di valore / il XII Ottobre MDCCCLV\".\nNel 1911, nell'ambito delle celebrazioni del cinquantenario dell'Unit\u00e0 d'Italia e grazie ad una sottoscrizione popolare, la salma di Rodolfo Montevecchio, insieme a quella di Alessandro La Marmora, fu esumata e ricondotta in Italia a bordo dell'incrociatore protetto \"Agordat\". Trasportata a Fano, dopo solenni onoranze, fu quindi tumulata nel Famedio del cimitero di quella citt\u00e0.\nFama postuma.\nLa morte del generale Montevecchio, valoroso combattente della prima guerra d'indipendenza e \"prima gloriosa vittima dei patti che, riaffermati a Plombi\u00e8res, prelusero all'italica redenzione\"\" (cos\u00ec recita il suo epitaffio fanese) ebbe vasta risonanza pubblica. La vita di colui che aveva scelto di combattere per una patria non sua in nome di ideali di grandezza nazionale, e che aveva trovato la morte in una terra lontana, fu esaltata quale modello di dedizione agli ideali del Risorgimento. Alla sua memoria furono dedicate caserme e strade nel Regno di Sardegna e, dopo l'Unit\u00e0, in varie citt\u00e0 della penisola italica. Su iniziativa di Vittorio Emanuele II, il Montevecchio fu decorato, a titolo postumo, della Croce di Grande ufficiale dell'Ordine Militare di Savoia (28 novembre 1855).\nCuriosit\u00e0.\nA Rodolfo di Montevecchio fu dedicata una variet\u00e0 di camelia (\"Camellia japonica\"), nota con il nome di \"G\u00e9n\u00e9ral Montevecchio\". La variet\u00e0, a fiori embricati di colore rosa striato di bianco, \u00e8 registrata nei cataloghi van Houtte (1858), van Geert (1863-1864), e Mercatelli (1881)."}
{"id": "2175660", "revid": "339392", "url": "https://it.wikipedia.org/wiki?curid=2175660", "title": "Cant\u00f9 San Paolo", "text": ""}
{"id": "2175662", "revid": "288300", "url": "https://it.wikipedia.org/wiki?curid=2175662", "title": "Alberto Rivera", "text": ""}
{"id": "2175666", "revid": "767487", "url": "https://it.wikipedia.org/wiki?curid=2175666", "title": "Andrej Sil'nov", "text": "Biografia.\nAndrej Sil'nov cominci\u00f2 a mettersi in luce agli Europei di centrando immediatamente l'oro. Dopo aver passato la qualificazione all'ultimo tentativo disponibile, nessuno lo considerava favorito: il pubblico dello stadio Ullevi aspettava il trionfo del beniamino di casa Stefan Holm, allora numero 1 del ranking IAAF, con il connazionale Linus Th\u00f6rnblad possibile secondo.\nSil'nov e Holm diedero subito vita ad un avvincente duello, che all'altezza di 2,34\u00a0m prese inaspettatamente la strada dell'atleta russo quando Holm fall\u00ec due volte. Sil'nov super\u00f2 subito quella quota portandosi in testa da solo. A causa dei due errori di Holm, il ceco Tom\u00e1\u0161 Jank\u016f, che aveva superato i 2,34\u00a0m al secondo tentativo, si inser\u00ec in seconda posizione. Sil'nov fece al primo tentativo anche i 2,36\u00a0m. Costretto alla pressione di una sfida che non era preparato a disputare, Holm cedette e non super\u00f2 i 2,36\u00a0m. Per Sil'nov l'oro arriv\u00f2 ufficialmente quando Janku si infortun\u00f2 al secondo tentativo a 2,36 e non fu in grado di compiere il tentativo alla misura, da lui richiesta per l'ultimo tentativo, di 2,38\u00a0m.\nL'anno dopo Sil'nov non riusc\u00ec a ripetere la prestazione di G\u00f6teborg ed ai Mondiali di Osaka fu solo 11\u00ba. Nel 2008, a causa del quinto posto ai trials russi, Sil'nov non avrebbe dovuto partecipare ai Giochi olimpici di Pechino, ma al meeting di Londra stabil\u00ec la migliore misura dell'anno con 2,38\u00a0m. Lo staff tecnico lo convoc\u00f2 all'ultimo e lui si present\u00f2 a Pechino come unico possibile rivale di Holm, che a marzo aveva conquistato a Valencia il suo quarto titolo mondiale indoor e che quattro anni prima ad Atene aveva vinto il titolo olimpico.\nAncora una volta Sil'nov riusc\u00ec ad indurre Holm ad una gara deludente, costringendolo al quarto posto, mentre l'atleta russo vinse con 2,36 m. Silnov manc\u00f2 poi di poco il record olimpico a 2,42\u00a0m, ma il salto a 2,36 gli permise di battere il britannico Germaine Mason e l'altro russo Jaroslav Rybakov, entrambi fermi a 2,3 m. Lo stesso anno vinse anche alla World Athletics Final di Stoccarda, battendo nuovamente Stefan Holm, che aveva annunciato il ritiro dopo tale gara.\nAi Mondiali indoor di conquist\u00f2 la medaglia d'argento con la misura di 2,33\u00a0m."}
{"id": "2175669", "revid": "339392", "url": "https://it.wikipedia.org/wiki?curid=2175669", "title": "Andrey Alexandrovich Silnov", "text": ""}
{"id": "2175679", "revid": "110157", "url": "https://it.wikipedia.org/wiki?curid=2175679", "title": "Filogenesi molecolare", "text": "La filogenesi molecolare \u00e8 una tecnica avanzata per lo studio della storia evolutiva degli organismi viventi, basata sull'analisi della struttura delle molecole. Consente quindi la costruzione di alberi filogenetici di organismi viventi con grande precisione.\nTecnica.\nCome noto in tutte le cellule degli organismi viventi (eucarioti e procarioti) \u00e8 presente un acido nucleico, detto DNA, che contiene l'informazione genetica dell'organismo stesso. A seguito del processo evolutivo, anche il DNA subisce delle corrispondenti modifiche, che sono tanto pi\u00f9 marcate, quanto pi\u00f9 \"lontane\" sono le specie evolutesi nel tempo. Pertanto organismi strettamente connessi hanno generalmente un alto grado di accordo nella struttura molecolare del DNA e di altre sostanze strettamente legate al tipo di organismo (quali RNA e proteine), mentre le molecole di dette sostanze di organismi poco o remotamente legati solitamente mostra una evidente differenza. La filogenesi molecolare utilizza appunto queste informazioni sulle differenze delle strutture molecolari di DNA, RNA e proteine, per costruire un \"albero filogenetico\", che indica la probabile evoluzione dei vari organismi.\nLa tecnica utilizzata per effettuare queste analisi sulle differenze \u00e8 detta allineamento di sequenze."}
{"id": "2175683", "revid": "124800568", "url": "https://it.wikipedia.org/wiki?curid=2175683", "title": "Pugliano", "text": "Pugliano (\"Puiin\" in romagnolo) \u00e8 una frazione del comune di Montecopiolo, ma condivide anche alcuni edifici e abitazioni (come la Chiesa della Madonna di Pugliano e anche il \"Campo della Fiera\") con il comune di San Leo.\nQuesta localit\u00e0 turistica del Montefeltro conta circa 158 abitanti che trovano sede anche in altre piccole frazioni (Casentino, C\u00e0 Bernacchia, Casepio, Calmato, Badia, La Morona).\nPugliano \u00e8 conosciuta per le \"Fiere di Pugliano\" che si svolgono tutti i luned\u00ec di settembre, occasione di raduno per Romagnoli, Marchigiani, Toscani e perfino Umbri.\nTerritorio di confine.\nLe terre di Pugliano appartengono per la maggior parte al comune di Montecopiolo, ma anche al comune di San Leo.\nPer tanti anni si \u00e8 cercato di aggregare questa frazione ad un unico comune, tuttavia invano.\nCon legge 117 del 3 agosto 2009 il comune di San Leo \u00e8 stato distaccato dalla regione Marche ed aggregato alla regione Emilia-Romagna, nell'ambito della provincia di Rimini, seguito nel 2021 dal comune di Montecopiolo.\nLe Fiere di Pugliano.\nDa pi\u00f9 di un secolo in un campo a fianco alla Chiesa (\"Il Campo della Fiera\") si svolge la Fiera di Pugliano, punto di incontro per Romagnoli, Marchigiani, Umbri e Toscani.\nQuesta fiera \u00e8 nata in tempi ormai remoti, soprattutto per scambi o compravendite di bestiame.\nGradualmente con gli anni la fiera \u00e8 cambiata, ma tutt'oggi vi si recano i mercanti di bestiame.\nLa fiera si svolge tutti i luned\u00ec di settembre: l'ultima domenica di agosto si celebra la festa della Madonna di Pugliano, cosicch\u00e9 viene ricordata anche nei mesi successivi.\nMadonna di Pugliano.\nIn questo luogo sorge la chiesa della Madonna di Pugliano (da cui prende il nome la frazione), nella quale si trova un dipinto risalente al 1700 della Madonna con in braccio il Bambino.\nA Madonna di Pugliano, sede dell'Antica Fiera, vi sono tre punti di ristoro e funzionano anche per albergo.\nPugliano Vecchio.\nIl nome di \"Pugliano\" deriva da una piccola Frazione (Ormai abitata da 2-3 persone) oggi dal nome \"Pugliano Vecchio\".\nQui \u00e8 cominciata la storia di Pugliano, a partire dal passaggio del vescovo di Sarsina, Vicinio, dove ora sorge una piccola chiesetta dedicata a lui e dentro alla quale troviamo un'imponente statua che lo raffigura.\nFlora e Fauna.\nPugliano \u00e8 circondata da prevalentemente da campi affiancati da \"Macchie\" di Boschi dove vi sono alberi quali querce, faggi , salici, olmi e altre variet\u00e0 di piante tipiche della zona che fanno di questo posto un luogo magico. La Fauna \u00e8 quella tipica di questi luoghi come animali del tipo di cinghiali, volpi, faine, donnole, ricci, caprioli, istrici. Negli ultimi tempi ci sono stati anche avvistamenti di lupi.\n\"Pugliano a Cavallo\".\nIl 23 agosto 2009 ,con grande successo, \u00e8 stata svolta la prima edizione di \"Pugliano a Cavallo\".\nQuesta , comprendeva un Palio, un Palio a cavallo che ha avuto grande successo , visto i fantini che vi hanno partecipato.\nMa oltre al palio , ci sono stati tantissimi giochi come: Indovina il peso del Maiale e te lo porti a casa, indovina l'altezza del prosciutto ed e tuo, lotteria con la puledra ed e tua, tiro alla fune e molti altri.\nA mezzogiorno un grande folla di persone ha affollato le tavole imbandite di , penne all'arrabbiata o al rag\u00f9, carne argentina cotta li...dal vivo e il dessert.\nIl vincitore del Palio si e portato a casa un bellissimo piatto in porcellana con sopra dipinto lo stemma di San Leo, dipinto dal puglianese Vittorio Ugolini , Magnifico pittore.\nQuesta e stata solo la prima edizione, ora continuano a svolgersi sempre con successo tutte le altre.\nFesta del Ringraziamento.\nIl 15 novembre 2009 si \u00e8 svolta sempre in localit\u00e0 Madonna di Pugliano la 1\u00aa edizione della Festa del Ringraziamento, che ha visto centinaia di persone partecipanti che hanno assistito alla messa con i doni e alla benedizione dei mezzi Agricoli all'aperto.\nI mezzi agricoli, hanno sfilato per tutta la Frazione di Madonna di Pugliano , che pur essendo la 1\u00aa edizione ha lasciato ad una grande felicit\u00e0 nel vedere una cinquantina di trattori sfilare per l'abitato.\nFermi per una foto o in mostra c'erano anche i trattori a cingoli che non potendo circolare in strada visto la loro lentezza, sono stati benedetti da fermi, anche se erano una sessantina.\nMa in pi\u00f9 senza saperlo sono arrivare tantissime vespe 50 con macchine d'epoca e trattori dei primi anni '90.\nDopo la messa sotto grandi tendoni montati appositamente, si sono seduti ha tavola duecento cinquanta persone circa che hanno pranzato con pesce dell'adriatico.\nNel tardo pomeriggio sono iniziati i giochi come Spacca Formaggio e la musica folk romagnola.\nVerso sera e finita le festa che ha lasciato contenti tutti i Puglianesi e il Comitato Pugliano Fiere che \u00e8 L'organizzatore di tutte le feste gi\u00e0 svolte o da svolgere."}
{"id": "2175684", "revid": "1776051", "url": "https://it.wikipedia.org/wiki?curid=2175684", "title": "Dawn Patrol", "text": "Dawn Patrol \u00e8 il primo album in studio del gruppo musicale statunitense Night Ranger, pubblicato nel novembre 1982 dalla MCA Records."}
{"id": "2175686", "revid": "123567", "url": "https://it.wikipedia.org/wiki?curid=2175686", "title": "Brigate dei martiri di al-Aqsa", "text": ""}
{"id": "2175687", "revid": "123567", "url": "https://it.wikipedia.org/wiki?curid=2175687", "title": "Comitati di resistenza popolare", "text": ""}
{"id": "2175689", "revid": "767487", "url": "https://it.wikipedia.org/wiki?curid=2175689", "title": "Gianni Dall'Aglio", "text": "Biografia.\nNato a Mantova il 1 ottobre del 1945, incomincia a suonare la batteria a 6 anni. Molto presto si esibisce con Marisa Sereni (giovane pianista) e con lei incominciano le prime esibizioni nelle parrocchie della citt\u00e0. Nel 1957 dopo aver ascoltato i primi dischi di rock&amp;roll studia quei brani ascoltando attentamente i batteristi di Little Richard, Elvis Presley, Fats Domino, Eddie Cochran. Nel 1959 suona con il gruppo mantovano l'Original Quartet e a soli 14 anni diventa il batterista di Adriano Celentano. Nel 1960 nascono I Ribelli e registra il primo disco nel 1961 con Colin Hicks. La collaborazione con Celentano \u00e8 poi proseguita per buona parte della carriera artistica di Dall'Aglio, figurando al suo fianco in film (\"Uno strano tipo\", \"Geppo il folle\", \"Joan Lui - Ma un giorno nel paese arrivo io di luned\u00ec\"), tour e spettacoli televisivi (\"Notte Rock\", \"Svalutation\", \"Francamente me ne infischio\", \"125 milioni di caz..te\", \"Rockpolitik\", Festival di Sanremo 2012, \"Rock Economy\" e \"Aspettando Adrian\").\nNel 1966 i Ribelli lasciano l'etichetta discografica Clan Celentano per passare alla Dischi Ricordi e nel 1967 Dall'Aglio scrive con Luciano Beretta e Ricky Gianco \"Pugni chiusi\", una canzone che verr\u00e0 cantata da pi\u00f9 generazione fino ai giorni nostri, incisa anche da Piero Pel\u00f9, Lee Konitz, Gianna Nannini, I Pooh, Iva Zanicchi, Francesco Renga.\nIl 1967 \u00e8 un anno denso di eventi, Gianni il 18 giugno sposa Orietta Ravenna e in novembre nasce Iris.\nI Ribelli si sciolgono nel 1970 per ricostituirsi nel 1977 e incidere il singolo 'Calore' e 'Illusione' etichetta Ricordi. Ritorneranno nel 1986 con un album live inciso a Bellinzona e prodotto da Giorgio Fieschi, nel 1979 per l'etichetta Ciao Record Giorgio aveva prodotto anche un nuovo singolo di Dall'Aglio 'Taking a chance with love'.\nNegli anni Gianni collaborer\u00e0 con numerosi altri artisti italiani, tra cui Lucio Battisti, con il quale lavorer\u00e0 dal 1968 al 1975 suonando la batteria in una quarantina dei suoi successi. Il 23 aprile 1972 sar\u00e0 uno dei 'cinque amici da Milano' a fianco di Lucio e Mina nello storico duetto televisivo a Teatro 10 e il 12 dicembre dello stesso anno suoner\u00e0 ancora a fianco di Battisti nel programma radiofonico Supersonic, ultima esibizione dal vivo di Battisti in Italia. Nel 1973 esce un 45 per la Polygram, Pasetti &amp; B. Besquet &amp; Dall'Aglio dal titolo 'Eri tutto, eri niente, eri la mia mente'. Dal 1974 nasce \"Il Volo\" band prog della Numero1, Gianni ne fa parte insieme con Mario Lavezzi, Alberto Radius, Vince Tempera, Gabriele Lorenzi e Bob Callero: realizzeranno due album, 'Il Volo' e 'Essere o non Essere?'.\nSession man molto richiesto, Dall'Aglio oltre a Celentano e Battisti incide dischi con Mina, Patty Pravo, Ivano Fossati, Pierangelo Bertoli, Concato, Bert\u00e8, Mia Martini, Angelo Branduardi, Little Tony, Bruno Lauzi. Dal 1962 al 1966 registrer\u00e0 anche tutti i dischi per gli artisti del Clan, Don Backy, Gino Santercole, Milena Cant\u00f9, Pilade, Ico Cerutti, Claudia Mori e tanti altri, esibendosi spesso nei tours italiani con molti di loro.\nNel 1969 far\u00e0 parte del 'Supergruppo' una band formata da musicisti di vari complessi, I Giganti, DikDik, Equipe84: incideranno tre 45 giri, 'Accidenti', 'Bocca Dolce' e Star con te \u00e8 morir' oltre all'Album 'Il Supergruppo', edito da Dischi Ricordi.\nIncomincia anche una carriera da solista, esordendo nel 1970 con un 45 giri 'Chiudi gli occhi Eva' inciso per la Dischi Ricordi.\nNel 1971 Dall'Aglio realizza il suo primo album solista \"Sera, mattina\" dal sapore progressive per la Love Records, registrato in parte a casa sua e negli Studi Phonogram, ristampato nel 1993 su CD dalla Mellow.\nNel 1977 per la CGD Gianni esce con un 45 giri dal titolo 'Aria triste'. Sempre in quell'anno \u00e8 al fianco di Patty Pravo, suona la batteria in una delle pi\u00f9 belle canzoni interpretate dall'artista veneziana, \"Pensiero stupendo\"; nel 1980 suona nell'album Certi momenti di Pierangelo Bertoli.\nCome autore Gianni Dall'Aglio ha scritto canzoni per il 'Volo', I Ribelli, Patty Pravo, Claudia Mori, Little Tony.\nNel 2008 Gianni dona a sua moglie Orietta un rene: l'intervento viene eseguito all'Ospedale di Borgo Trento a Verona dal chirurgo dott. Luigino Boschi ero. Dopo 40 giorni torna a suonare a La spezia con la band di sempre, I RIbelli.\nAttualmente Dall'Aglio dirige una scuola di batteria a Mantova. Il 21 gennaio 2009 nel corso della trasmissione televisiva di RaiUno \"Festa italiana\" presenta il nuovo CD doppio dei \"Ribelli\" intitolato \"I Ribelli cantano Adriano\", di cui uno con le cover dei successi di Adriano Celentano e l'altro con i loro successi (etichetta Aereostella). Gianni si esibisce oltre ai Ribelli in un altro progetto per ricordare Lucio Battisti insieme al chitarrista Massimo Luca per raccontare aneddoti e musica indimenticabile vissuta accanto al grande artista.\nNel 2014 esce l'autobiografia \"Batti un colpo\".\nDiscografia.\nAlbum.\nIl suo unico album, pubblicato dall'etichetta Love e ristampato in CD nel 1993 dall'etichetta Mellow."}
{"id": "2175690", "revid": "1106276", "url": "https://it.wikipedia.org/wiki?curid=2175690", "title": "Tullia Zevi", "text": "Biografia.\nDiscendeva da una famiglia della borghesia ebraica, legata alla tradizione socialista liberale dei fratelli Rosselli e a Gaetano Salvemini. Suo padre era un affermato avvocato e antifascista dichiarato.\nStudi\u00f2 filosofia all'Universit\u00e0 di Milano e frequent\u00f2 il Conservatorio cittadino. Quando in Italia furono promulgate le leggi razziali contro la comunit\u00e0 ebraica, Tullia Zevi era in vacanza in Svizzera con la famiglia.\nIn seguito si trasferirono in Francia, dove Tullia Zevi continu\u00f2 il suo percorso di studi alla Sorbona di Parigi. Quando anche in Francia si preannunci\u00f2 l'inizio della seconda guerra mondiale, la famiglia emigr\u00f2 negli Stati Uniti. La Zevi continu\u00f2 a studiare all'universit\u00e0 e a suonare l'arpa a livello professionale in diverse orchestre. Fu in quel periodo che fece la conoscenza di Leonard Bernstein e Frank Sinatra.\nA New York, dove frequentava i circoli antifascisti, Tullia Zevi inizi\u00f2 la sua professione di giornalista. Dopo la fine della guerra torn\u00f2 in Italia insieme al marito, l'architetto e critico d'arte Bruno Zevi. Nel dopoguerra fu anche inviata come corrispondente al processo di Norimberga.\nPer pi\u00f9 di trent'anni \u2013 dal 1960 al 1993\u00a0\u2013 lavor\u00f2 come corrispondente per il giornale israeliano \"Maariv\", un'attivit\u00e0 durante la quale scrisse anche sul processo di Eichmann a Gerusalemme. Inoltre collabor\u00f2 con il settimanale londinese \"The Jewish Chronicle\". Celebri le sue interviste al re del Marocco Hassan II, al presidente d'Egitto Nasser, al tunisino Bourghiba, ma la pi\u00f9 famosa \u00e8 quella a re Hussein di Giordania del 1971.\nFu a casa di Tullia Zevi che nel 1962 si svolsero diversi incontri tra Pietro Nenni, Giuseppe Saragat e Arthur Schlesinger Jr., segretario particolare del presidente americano John Fitzgerald Kennedy e amico di vecchia data della Zevi, che fu convinto, grazie alla mediazione della padrona di casa, a intervenire affinch\u00e9 gli Stati Uniti accettassero l'ingresso del Partito Socialista Italiano al governo (ne scatur\u00ec poco dopo il primo esecutivo di centro-sinistra).\nDal 1978 fu vice presidente dell'UCEI, l'Unione delle comunit\u00e0 ebraiche italiane, del quale divent\u00f2 presidente cinque anni dopo. Nel 1987 Tullia Zevi e Bettino Craxi firmano l'intesa tra Repubblica italiana e Unione delle Comunit\u00e0 ebraiche italiane: un accordo che regola i rapporti tra Stato e UCEI.\nNel novembre del 1992 fu la candidata italiana per il premio \"Donna europea dell'anno\". Nello stesso anno, l'allora Presidente della Repubblica, Oscar Luigi Scalfaro, le assegn\u00f2 il titolo di Cavaliere di Gran Croce, la seconda pi\u00f9 alta onorificenza italiana.\nNel 1994 le fu assegnato il Premio Nazionale Cultura della Pace, mentre nel 1998 fu eletta membro della Commissione per l'Interculturalismo del Ministero dell'Istruzione e membro della Commissione Italiana dell'UNESCO.\nNel 2007, insieme alla nipote Nathania Zevi, scrisse la propria biografia, intitolata \"Ti racconto la mia storia. Dialogo tra nonna e nipote sull'ebraismo\".\nLa morte.\nMuore a Roma il 22 gennaio 2011 all'et\u00e0 di 92 anni presso l'Ospedale San Giovanni Calibita Fatebenefratelli dove era ricoverata; i funerali religiosi si sono celebrati il 24 gennaio davanti al Tempio Maggiore, al quale erano presenti i familiari, gente comune e alcuni volti della politica; dopo un breve corteo funebre per le vie del Ghetto, la salma \u00e8 stata tumulata accanto al marito nel Cimitero del Verano."}
{"id": "2175697", "revid": "767487", "url": "https://it.wikipedia.org/wiki?curid=2175697", "title": "7 Wishes", "text": "7 Wishes \u00e8 il terzo album in studio del gruppo musicale statunitense Night Ranger, pubblicato nel maggio 1985 dalla MCA Records."}
{"id": "2175698", "revid": "767487", "url": "https://it.wikipedia.org/wiki?curid=2175698", "title": "Psicologismo", "text": "Lo psicologismo \u00e8 in filosofia quella posizione che identifica leggi logiche e leggi psicologiche. In questo suo significato pi\u00f9 ristretto, lo psicologismo si pu\u00f2 intendere come una posizione riduzionista in filosofia della logica. Pi\u00f9 in generale, si possono caratterizzare come psicologiste tutte quelle filosofie che riservano alla psicologia un qualche tipo di primato, o che in genere danno qualche particolare risalto alla sfera psicologica. Ogni forma di riduzionismo, che intenda identificare le entit\u00e0 di un certo ambito di discorso, con entit\u00e0 psicologiche, pu\u00f2 essere vista come una forma di psicologismo.\nOrigini del termine.\nIl termine \"psicologismo\" entra nel dibattito filosofico nel corso dell'Ottocento. Fu utilizzato da Johann Eduard Erdmann per riferirsi criticamente ad autori quali Fries e Beneke. Questi, in polemica con l'idealismo hegeliano e le filosofie di stampo trascendentale, cercarono di sviluppare in maniera differente la riflessione kantiana, vedendo nella psicologia, intesa come scienza della \"esperienza interna\", il fondamento di ogni sapere scientifico e filosofico. Nel dibattito italiano il termine \u00e8 invece utilizzato da Vincenzo Gioberti, essenzialmente come sinonimo di soggettivismo, e per criticare la posizione filosofica e teologica di Rosmini, il cui pensiero intendeva procedere dall'uomo a Dio e non viceversa.\nLo \"Psychologismus-Streit\".\nIl problema dello psicologismo fu particolarmente avvertito fra la fine dell'Ottocento e gli inizi del Novecento. Il ruolo della logica e il suo rapporto con la psicologia furono oggetto del cosiddetto \"Psychologismus-Streit\", che anim\u00f2 in questi anni la cultura europea, in particolare quella di lingua tedesca. Fra gli autori che in questa controversia difesero e argomentarono la posizione psicologista si ricordano in particolare John Stuart Mill, Christoph von Sigwart, Benno Erdmann, Theodor Lipps, Gerardus Heymans, Theodor Elsenhans, Herbert Spencer e il padre della moderna psicologia Wilhelm Wundt. Viceversa, autori che seppure in forme differenti possono essere annoverati fra i critici dello psicologismo sono Johann Friedrich Herbart, Hermann Lotze, Bernard Bolzano e, in particolare, Gottlob Frege ed Edmund Husserl."}
{"id": "2175699", "revid": "4175", "url": "https://it.wikipedia.org/wiki?curid=2175699", "title": "Andrei Kivilev", "text": ""}
{"id": "2175704", "revid": "125873565", "url": "https://it.wikipedia.org/wiki?curid=2175704", "title": "Michele Montanari", "text": "Biografia.\nEntr\u00f2 all'EIAR vincendo, insieme ad Otello Boccaccini, Alfredo Clerici, Lina Termini, Gilberto Mazzi, Maria Jottini ed Aldo Masca, il concorso per voci nuove \"Gara nazionale per gli artisti della canzone\", indetto dall'ente radiofonico nel 1938, iniziando ad incidere dischi per la Cetra ed a cantare nell'orchestra Barzizza con celebri brani come \"Grazie\", \"Tu sei la musica\", \"Marechiare\", \"La canzone del boscaiolo\", \"Notte sivigliana\", \"Madonna malinconia\", \"Prima di dormir bambina\" e \"Silenzioso slow\", pi\u00f9 noto come \"Abbassa la tua radio, per favor\" ed anche per il cinema, nei film \"La cena delle beffe\" di Alessandro Blasetti (1941), \"Carmela\" di Flavio Calzavara (1942), \"Campo de' fiori\" di Mario Bonnard e con Aldo Fabrizi (1943) ed \"I nostri sogni\" di Vittorio Cottafavi (1943).\nNel 1940 con Alberto Rabagliati incide \"Il canto dei volontari\"; diventano molto popolari due canzoni che l'EIAR trasmetteva nel programma \"Le canzoni del tempo di guerra\": \"Vincere, vincere\" di Arconi e Zambrelli (ottobre 1940) e \"La canzone dei sommergibili\", di Ruccione e Zorro, con l'orchestra Angelini.\nQueste canzoni purtroppo gli si appiccicarono addosso e fecero di lui, a torto, la voce del fascismo. A questo proposito, nel libro \"Solo me ne vo per la citt\u00e0\" di Everardo Dalla Noce (Augusto Ferrara editore, 1997) a pag. 95 \u00e8 riportata questa sua affermazione:\nDopo essere apparso nel ruolo di se stesso nel film del 1940 di Giacomo Gentilomo \"Ecco la radio!\", nel 1941 lascia l'EIAR e gira con la compagnia \"Assi della Radio\", di cui fanno parte Otello Boccaccini, Alfredo Clerici, Gilberto Mazzi e le sorelle Mangini. Il presentatore \u00e8 Nunzio Filogamo.\nNel 1943, richiamato militare a Roma, si esib\u00ec in spettacoli per le forze armate e dopo le vicissitudini della guerra torn\u00f2 a Torino ed il 14 febbraio 1946, dopo un difficile reinserimento alla radio, riusc\u00ec a tornare in sala d'incisione per registrare con l'orchestra di Beppe Mojetta \"Incantesimo\" e \"Sinfonia d'amore\", versione italiana della celebre \"Symphonie\".\nContinu\u00f2 a cantare, anche in locali da ballo, fino agli anni cinquanta, dopodich\u00e9, rallentando l'attivit\u00e0 canora, si dedic\u00f2 intensamente alla pittura, sua vecchia passione. Fece una mostra personale a Roma alla Galleria De Giosi e organizz\u00f2 diverse mostre collettive, portando gli artisti piemontesi a Bari, e i pugliesi a Torino. Nella sua pittura predominano i paesaggi marini o fluviali, con colori tenui e luminosi.\nIn seguito partecip\u00f2 a diversi \"revival\" in televisione e prese parte a spettacoli musicali insieme a vecchie glorie della canzone italiana, come Nilla Pizzi, Silvana Fioresi, Lidia Martorana, Ernesto Bonino, Gianni Ferraresi e Luciano Bonfiglioli.\nL'ultimo spettacolo fu all'Auditorium della Rai di Torino il 12 novembre 1994 in occasione dei festeggiamenti per i novant'anni del maestro Cesare Gallino."}
{"id": "2175710", "revid": "2034231", "url": "https://it.wikipedia.org/wiki?curid=2175710", "title": "Belen Rodriguez", "text": ""}
{"id": "2175712", "revid": "1522738", "url": "https://it.wikipedia.org/wiki?curid=2175712", "title": "Blocco studentesco", "text": "Il Blocco Studentesco (BS) \u00e8 un'associazione studentesca italiana d'ispirazione neofascista operante all'interno di scuole superiori e universit\u00e0. Emanazione di CasaPound Italia, \u00e8 presente in 54 citt\u00e0 italiane.\nStoria ed attivit\u00e0.\nScuola superiore.\nBlocco Studentesco fu fondato a Roma il 12 settembre 2006 all'interno di CasaPound come suo organo studentesco e nel novembre dello stesso anno prese parte alle elezioni scolastiche romane suscitando polemiche per la sua caratterizzazione neofascista. Nel dicembre occup\u00f2 per sei giorni il liceo scientifico \"Farnesina\" di Roma.\nAlle elezioni studentesche del 2008 la lista di BS vide un aumento di consensi rispetto all'anno precedente; in particolare a Roma, con un eletto alla Consulta provinciale degli studenti, appoggiato anche da Azione Studentesca. L'Unione degli Studenti chiese l'annullamento delle elezioni, ritenendo \"illegittime le liste neofasciste\", creando poco dopo una \"contro-consulta\".\nNel 2008 gli studenti del Blocco Studentesco parteciparono alla contestazione del decreto Gelmini, ma furono accusati dall'Unione degli studenti, sindacato scolastico di sinistra, di voler egemonizzare la protesta guadagnandosi con la forza le prime file dei cortei. Nel corso di un sit-in in piazza Navona a Roma, il 29 ottobre 2008, si accese un confronto tra membri di BS e un gruppo di studenti antifascisti. Si giunse in breve allo scontro fisico con armi improprie da ambo le parti. La polizia disperse i dimostranti ed effettu\u00f2 numerosi fermi da entrambe le parti.\nNel 2009, alle elezioni studentesche, il Blocco Studentesco ottenne discreti risultati in tutta Italia, arrivando alla presidenza della Consulta provinciale degli studenti in varie citt\u00e0, e raccogliendo a Roma, nelle elezioni per la Consulta, oltre 11.000 voti, pari al 28% del totale, portando al suo interno circa 100 rappresentanti.\nA Verona il Blocco Studentesco incontra prima l'assessore regionale alla Pubblica Istruzione Elena Donazzan, alla quale viene consegnato un documento con proposte per la Legge sulla Scuola del Veneto, e, nel marzo 2010, anche il Ministro dell'istruzione, dell'universit\u00e0 e della ricerca Mariastella Gelmini.\nL'8 ottobre 2012 il BS ha effettuato un'azione a Roma che ha creato molto clamore: al Vittoriale ragazzi del Blocco Studentesco appendono un'immagine \"vampirizzata\" di Mario Monti con sopra scritto \"no al governo dei baroni\"; tale gesto \u00e8 stato fatto, a detta del BS, come atto di protesta \"contro il governo dei banchieri\" e contro la \"spending review che colpisce scuole e universit\u00e0\".\nNel novembre del 2014 a Roma oltre 500 esponenti del Blocco Studentesco manifestano insieme agli studenti di vari istituti della zona di Torrevecchia per protestare contro gli atti di violenza commessi nei giorni precedenti da alcuni rom del vicino campo nomadi. Si verificano alcune polemiche in seguito all'accusa mossa ai manifestanti da parte della cooperativa ARCI che gestisce il campo nomadi di non aver permesso agli studenti rom di recarsi a scuola, versione per\u00f2 successivamente smentita da una comunicazione ufficiale della Questura di Roma.\nNel 2017, alle elezioni studentesche, il Blocco Studentesco ottenne 56.000 voti fra gli istituti di tutta Italia riuscendo ad eleggere 200 fra rappresentanti d'Istituto e membri delle consulte provinciali.\nUniversit\u00e0.\nNel 2008 il Blocco studentesco avvia la propria attivit\u00e0 anche in ambito universitario, puntando su un programma simile a quello delle scuole superiori: difesa della natura pubblica delle universit\u00e0, miglioramento dei servizi, riduzione degli adempimenti burocratici, aumento del numero e dei poteri dei rappresentanti degli studenti. Negli anni successivi correr\u00e0 per la prima volta alle elezioni sia per gli organi di ateneo che nazionali, diventando nel 2012 tra i primi movimenti studenteschi presso l'universit\u00e0 di Roma \"Tor Vergata\", eleggendo svariati consiglieri di facolt\u00e0 in tutta la penisola, non riuscendo per\u00f2 a piazzare alcun proprio rappresentante all'interno del Consiglio nazionale degli studenti universitari (CNSU).\nSimbolo.\nDescrizione.\nIl simbolo del Blocco Studentesco \u00e8 un fulmine cerchiato. Il fulmine bianco \u00e8 collegato ad un cerchio (anch'esso bianco) su uno sfondo nero, tutta questa la figura \u00e8 circondato da un sottile cerchio nero. A detta del BS il suo significato \u00e8 il seguente \"Il fulmine che dal cerchio discende per sintesi naturale e diretta ne incarna dunque la determinazione, la capacit\u00e0 di dare voce, volto alla comunit\u00e0, in una parola ne rappresenta la capacit\u00e0 di farsi azione nel mondo. Il fulmine \u00e8 la forza che scaturisce dall\u2019essere unit\u00e0\". Talvolta questo simbolo \u00e8 rappresentato circondato da un ulteriore cerchio di colore rosso.\nOrigine.\nEsso \u00e8 un riferimento al simbolo della Unione Britannica dei Fascisti fondata da Oswald Mosley, noto politico fascista e paneuropeista britannico."}
{"id": "2175714", "revid": "180202", "url": "https://it.wikipedia.org/wiki?curid=2175714", "title": "Default Name Server", "text": ""}
{"id": "2175716", "revid": "89577", "url": "https://it.wikipedia.org/wiki?curid=2175716", "title": "LaVoce.info", "text": ""}
{"id": "2175724", "revid": "729019", "url": "https://it.wikipedia.org/wiki?curid=2175724", "title": "Conflitto del Beagle", "text": "Con conflitto del Beagle si intende la disputa territoriale tra Argentina e Cile sulla sovranit\u00e0 delle isole del canale Beagle e dello spazio marittimo adiacente, che rivestono un notevole valore strategico per il passaggio tra gli oceani Atlantico e Pacifico.\nStoria.\nI primi scontri risalgono al 1888 ma si riaccesero in particolare nel 1978, quando lo scontro armato sembrava imminente ma fu evitato grazie alla mediazione di Giovanni Paolo II e della Santa Sede, che ag\u00ec in particolare tramite il nunzio apostolico argentino Pio Laghi, che si adoper\u00f2 con successo nel 1978 nel raggiungimento di una soluzione diplomatica che permise di evitare l'\"escalation\" militare tra Argentina e Cile al culmine della crisi di confine nata per il possesso delle isole Picton, Lennox e Nueva. Questa \"escalation\" si scaten\u00f3 quando il governo argentino dichiar\u00f2 \"insanabilmente nullo\" il verdetto di una corte di arbitrato internazionale che nel 1977 aveva dato ragione al Cile.\nNel 1979, a seguito delle tensioni insorte papa Giovanni Paolo II nomin\u00f2 il cardinale Antonio Samor\u00e8 suo rappresentante personale per dirimere la controversia tra i due stati sudamericani. Nei quattro anni di lavoro successivi, sino al 1983, il cardinal Samor\u00e8 si adoper\u00f2 strenuamente per il raggiungimento di un accordo che scongiurasse il pericolo di un conflitto armato. Nonostante la morte del cardinale a Roma il 3 febbraio 1983 la questione avr\u00e0 una felice conclusione il 29 novembre 1984 con la sottoscrizione in Vaticano di un trattato di pace e di amicizia e con il solenne scambio degli strumenti di ratifica avvenuto in Vaticano il 2 maggio 1985 dove il ruolo avuto da Samor\u00e8 fu apertamente riconosciuto da tutte le parti.."}
{"id": "2175725", "revid": "93556", "url": "https://it.wikipedia.org/wiki?curid=2175725", "title": "Coppa delle Regioni UEFA 2003", "text": "La Coppa delle Regioni UEFA 2003 fu la terza edizione della competizione riservata alle rappresentative amatoriali delle regioni europee. La fase finale venne giocata in Germania, dal 22 al 28 giugno 2003 e fu vinta dal Piemonte, regione dell'Italia, che in finale batt\u00e9 la francese Maine 2-1."}
{"id": "2175726", "revid": "1226", "url": "https://it.wikipedia.org/wiki?curid=2175726", "title": "Lyonesse (ciclo)", "text": ""}
{"id": "2175731", "revid": "123567", "url": "https://it.wikipedia.org/wiki?curid=2175731", "title": "Entit\u00e0 Sionista", "text": ""}
{"id": "2175733", "revid": "767487", "url": "https://it.wikipedia.org/wiki?curid=2175733", "title": "Jeff Mills", "text": "Negli anni ottanta, Mills fu un influente disc jockey sull'emittente radiofonica WJLB di Detroit, operando sotto lo pseudonimo \"The Wizard\". I suoi dj set contenevano il meglio del programma notturno del famoso disc jockey Charles Johnson, noto come \"The Electrifying Mojo\". Le playlist di Mojo erano arricchite dal sapiente lavoro di Mills che realizzava scratch e beat juggling durante i mixaggi di Techno di Detroit, Miami Bass, Chicago house e New Wave.\nAlla fine degli anni ottanta Mills fond\u00f2 con \"Mad\" Mike Banks il collettivo techno Underground Resistance. Prendendo spunto dai Public Enemy nell'Hip Hop, Mills e soci affrontarono l'industria discografica con retorica rivoluzionaria. Vestiti in uniformi da combattimento si definirono \"Uomini in missione\" pronti a dare alla techno pi\u00f9 contenuto e significato.\nMills non lasci\u00f2 mai gli UR ufficialmente, ma poco dopo inizi\u00f2 a produrre i propri lavori solisti. Si trasfer\u00ec a New York e dopo una breve esperienza a Berlino si stanzi\u00f2 a Chicago. Qui nel 1992 fond\u00f2 con Robert Hood la sua pi\u00f9 importante etichetta discografica, la Axis.\nNegli anni successivi nacquero le sottoetichette \"Purpose Maker\", \"Tomorrow\" e \"6277\".\nI suoi album ed EP sono perlopi\u00f9 tracce separate delle sue composizioni, che Mills mixa nei suoi DJ set.\n\u00c8 considerato una leggenda nel Turntablism, per la sua capacit\u00e0 di suonare pi\u00f9 di settanta dischi in un'ora.\nNel 2001 si \u00e8 dedicato alla techno epica con la sua versione della colonna sonora di Metropolis, che ha anche suonato live con il film originale.\nIl 16 settembre 2004 ha partecipato ad un dj set di sette ore con Laurent Garnier al Fabric di Londra e due anni dopo il suo lavoro \"Blue Potential\" \u00e8 stato registrato con la Orchestra filarmonica di Montpellier.\nNel 2016 collabora con Jean-Michel Jarre per la realizzazione del brano \"Circus\" contenuto nell'album .\nDiscografia.\nPurpose Maker.\nPurpose Maker \u00e8 l'etichetta funky-tribal-techno di Jeff Mills."}
{"id": "2175736", "revid": "729019", "url": "https://it.wikipedia.org/wiki?curid=2175736", "title": "Isole Picton, Lennox e Nueva", "text": "Picton, Lennox e Nueva, conosciute anche come isole del Beagle o isole PNL, sono tre isole cilene ubicate nell'estremo orientale del canale di Beagle.\nPer il loro valore strategico sono state al centro di aspre dispute territoriali tra Argentina e Cile, in particolare durante il conflitto del Beagle nel 1978."}
{"id": "2175742", "revid": "75435", "url": "https://it.wikipedia.org/wiki?curid=2175742", "title": "Cilene", "text": ""}
{"id": "2175743", "revid": "75435", "url": "https://it.wikipedia.org/wiki?curid=2175743", "title": "Isole del Beagle", "text": ""}
{"id": "2175745", "revid": "767487", "url": "https://it.wikipedia.org/wiki?curid=2175745", "title": "Ariodante Dalla", "text": "Biografia.\nInizi\u00f2 a lavorare a soli 15 anni alla RIV, abbandonando gli studi.\nDopo una discreta carriera sportiva, allo scoppio della Seconda guerra mondiale si arruol\u00f2 in Marina, dove rimase per tutta la durata del conflitto.\nTornato a Torino, dove si era trasferita la sua famiglia, riprese la propria attivit\u00e0 di disegnatore e cominci\u00f2 a cantare nelle balere della zona, fino a quando, incoraggiato da Walter Col\u00ec, prese parte ad una selezione di Radio Bologna ed entr\u00f2 alla Rai partecipando al concorso di voci nuove indetto dall'ente radiofonico nel 1947.\nNel 1948 cominci\u00f2 a cantare alla radio con l'orchestra di Beppe Mojetta, con il quale incise per la Cetra molte delle sue canzoni, proseguendo poi anche in quelle di Pippo Barzizza, Carlo Savina e Nello Segurini.\nNel 1949 apparve nel film \"I pompieri di Viggi\u00f9\" diretto da Mario Mattoli, dove cant\u00f2 la canzone \"Qui sotto il cielo di Capri\" di Enzo Bonagura e Armando Fragna.\nChiamato il \"Lord Brummell\" della canzone per la sua eleganza, nel 1953, al ritorno da una delle sue tante tourn\u00e9e all'estero, torn\u00f2 a cantare alla radio con il nome di \"Dario Dalla\".\nNonostante una carriera discontinua conobbe una buona notoriet\u00e0, dovuta soprattutto alla capacit\u00e0 di aggiornare continuamente il suo stile.\nNegli ultimi anni della sua vita apr\u00ec un negozio di confezioni con la moglie Anna Schisa in via Po a Torino; mor\u00ec a causa di un infarto a 47 anni, lasciando il figlio di 9 anni, Antonello.\nTra i suoi successi: \"Perch\u00e9 lasciasti Napoli\", \"Dormiveglia\", \"Ti vorrei baciar\", \"Sei venuta per me\", \"Adieu\", \"Ritorneremo a Capri\" e \"Telefonate alla questura\".\nEra zio di Lucio Dalla."}
{"id": "2175750", "revid": "122128333", "url": "https://it.wikipedia.org/wiki?curid=2175750", "title": "L'isola del tesoro (serie animata 1978)", "text": " \u00e8 un anime prodotto nel 1978 in 26 episodi da Tokyo Movie Shinsha e tratto dal romanzo storico per ragazzi \"L'isola del tesoro\" di Robert Louis Stevenson. La serie \u00e8 stata trasmessa in Giappone per la prima volta dal network NTV a partire da ottobre 1978 e in Italia da Rai Uno nel 1982. La serie \u00e8 stata proposta di recente anche in edizione restaurata, edita in dvd da Yamato Video e successivamente trasmessa su Italia 1 a partire da giugno 2008.\nTrama.\nIl piccolo Jim Hawkins aiuta la madre nella gestione della locanda \"Ammiraglio Benbow\", sulle rive inglesi dell'Oceano Atlantico. Un giorno arriva un misterioso ospite, il terribile Billy Bones che per nascondersi dai suoi compagni che lo stanno cercando per ucciderlo, si fa chiamare semplicemente \"il capitano\". Egli nasconde un grande segreto, la mappa del tesoro del pirata Flint. In seguito alla sua morte, Jim eredita la mappa e si convincer\u00e0 a lasciare la madre per imbarcarsi sulla nave Hispaniola, nella pi\u00f9 grande avventura della sua vita, alla ricerca dell'Isola del Tesoro.\nSigle.\nNell'edizione Yamato video, e quindi nelle trasmissioni televisive Mediaset dal 2008, vengono usate le sigle originali giapponesi con i titoli in italiano.\nDifferenze dal romanzo.\nL'anime \u00e8 molto fedele alla storia originale del romanzo ma con qualche eccezione:"}
{"id": "2175752", "revid": "1226", "url": "https://it.wikipedia.org/wiki?curid=2175752", "title": "Trilogia di Lyonesse", "text": ""}
{"id": "2175753", "revid": "76963", "url": "https://it.wikipedia.org/wiki?curid=2175753", "title": "Marc Vann", "text": "\u00c8 conosciuto principalmente per aver interpretato il ruolo di Conrad Ecklie nella serie televisiva della CBS \"CSI - Scena del crimine\". Ha avuto anche ruoli importanti nelle serie televisive \"Angel\" e \"Ultime dal cielo\".\nBiografia.\nVann nasce a Norfolk in Virginia. Inizialmente Vann era poco interessato alla recitazione o al teatro, ma fu introdotto all'arte attraverso una scuola di mimo, mentre studiava per il suo Master in Business Administration. Di conseguenza lui fu un attore teatrale, prima di trasferirsi a Los Angeles, dove inizi\u00f2 la carriera come attore televisivo. Marc fu attivo in teatri locali e regionali nell'area di Chicago principalmente nelle sue prime esperienze nel \"Wisdom Bridge Theatre\" e nel \"Center Theatre\". Vann fu importante per il successo del \"Wisdom Bridge Theatre\"\nnell'opera \"Il Grande Gatsby\" (prodotta dallo stesso Wisdom Bridge) nella quale \u00e8 stato anche protagonista l'attore Harry Lennix.\nNel 2006, mentre lavorava per \"CSI\", Vann ha recitato anche in due episodi di \"Boston Legal\". Tra aprile e maggio 2007 recit\u00f2 in varie serie. Ebbe la parte di Adam Fuchs in \"Criminal Minds\", di Pete Weber in \"Senza Traccia\" e quello di un ematologo in \"Grey's Anatomy\".\nIl 28 febbraio 2008 Vann dichiar\u00f2 che avrebbe partecipato come guest star in alcuni nuovi episodi di due differenti serie televisive, entrambe della ABC. Prima recit\u00f2 come dottore del cargo Kahana nella serie Lost e successivamente ebbe una parte anche in Eli Stone.\nDoppiatori italiani.\nNelle versioni in italiano dei suoi film, Marc Vann \u00e8 stato doppiato da:"}
{"id": "2175757", "revid": "767487", "url": "https://it.wikipedia.org/wiki?curid=2175757", "title": "Il respiro del diavolo", "text": "Il respiro del diavolo (\"Whisper\") \u00e8 un film del 2007 diretto da Stewart Hendler, distribuito in Italia il 23 gennaio 2009.\nTrama.\nL'ex malvivente Max Truemont prova a condurre una vita onesta assieme alla fidanzata Roxanne, con la quale sogna di aprire un ristorante. Quando per\u00f2 la banca gli nega l'ennesimo prestito, Max si fa coinvolgere nuovamente in attivit\u00e0 criminali, in ci\u00f2 spinto dal vecchio amico Sydney. Accetta quindi di rapire a scopo di estorsione un bambino di otto anni, David Sandborn, figlio unico di una ricca famiglia. Con l'aiuto di Roxanne, Max rapisce in effetti il bambino e lo porta poi in un capanno isolato nei boschi, dove ad attenderli ci sono Sydney e il suo scagnozzo Vince.\nNel capanno si respira una tensione palpabile: sospetti e vecchie ruggini tornano a galla. A rendere ancora pi\u00f9 tesa la situazione, iniziano a verificarsi fatti misteriosi e sinistri. Max e suoi soci si rendono conto, a un certo punto, che David possiede doti paranormali e che nasconde un lato oscuro, capace di mettere i suoi rapitori l'uno contro l'altro, tra visioni demoniache e orribili morti annunciate.\nPoco alla volta, David porta alla morte quasi tutti i protagonisti, perfino la sua madre adottiva, che \u00e8 in realt\u00e0 la vera mandante del rapimento; la donna, infatti, era esausta dei continui capricci del ragazzo e aveva capito che in lui si celava qualcosa di malefico. David riesce anche a manipolare la mente di Roxanne, portandola a cercare l'uccisione di Max, ma le cose non vanno come previsto dal bambino. Alla fine, \u00e8 difatti lui a uccidere la sua fidanzata. David a questo punto si rivela: il suo spirito demoniaco sta reclutando anime peccatrici e che anche Max far\u00e0 parte di quelle anime. Il bambino invita quindi il suo rapitore a suicidarsi... ma Max si ribella, gli d\u00e0 una caccia spietata e infine lo uccide.\nIl film si conclude con un Babbo Natale che riceve da Max tutti i soldi che gli erano stati promessi dalla madre di David. L'ex malvivente adesso \u00e8 solo, ha perso i suoi amici e la sua fidanzata, e tutti i suoi sogni."}
{"id": "2175763", "revid": "1226", "url": "https://it.wikipedia.org/wiki?curid=2175763", "title": "Trilogia di Durdane", "text": ""}
{"id": "2175771", "revid": "119159", "url": "https://it.wikipedia.org/wiki?curid=2175771", "title": "Razze di pollo", "text": "Nel corso dei secoli sono state create e selezionate centinaia di razze di pollo in tutto il mondo, molte delle quali sono completamente differenti l'una dall'altra. La grande variet\u00e0 morfologica presente nelle razze di pollo \u00e8 stata garantita dall'isolamento di determinate aree geografiche unitamente alla selezione umana mirata ad ottenere precise caratteristiche.\nI tratti principali che caratterizzano una razza, e quindi la differenziano da tutte le altre sono: taglia, forma del corpo, posizione e portamento, forma della cresta, colore degli orecchioni, colore della pelle, tipologia e quantit\u00e0 di piumaggio, colore dell'uovo. Ogni razza pu\u00f2 presentarsi in diverse colorazioni, ma alcune hanno un'unica variet\u00e0 di colore, che spesso le distingue dalle altre razze. Inoltre, le razze possono essere caratterizzate da tratti non morfologici, come il carattere ed il comportamento, la tonalit\u00e0 di voce e la lunghezza del canto del gallo o la produzione di uova.\nL'uomo ha selezionato le razze di pollo in base a vari scopi, dei quali i pi\u00f9 importanti sono:\nNel corso del XIX secolo sono iniziate a sorgere le associazioni avicole, sia nel vecchio che nel nuovo continente, e di conseguenza sono sorti anche i primi standard di razza pura. Lo standard ha lo scopo di fissare le caratteristiche tipiche di ogni razza, illustrando come si presenta tramite un'accurata descrizione e un'immagine.\nPrima dell'avvento dell'avicoltura industriale molte razze venivano create seguendo scopi alimentari; poi, verso la met\u00e0 del XX secolo, le razze pure da reddito sono state a mano a mano sostituite dagli ibridi commerciali. Tuttavia, alla base della creazione di questi ibridi rimangono le razze pure.\nTra la fine del XX e l'inizio del XXI secolo, anche le razze da reddito create nei secoli precedenti vengono allevate principalmente a fini di conservazione e sportivi, al pari delle razze ornamentali e da compagnia. Ogni associazione nazionale e regionale avicola organizza particolari esposizioni, chiamate \"mostre avicole\", in cui i soggetti esposti possano essere sottoposti alla visione di giudici qualificati e riconosciuti ufficialmente dall'associazione. Durante queste esposizioni viene poi nominato il \"Campione di Razza\" e il \"Campione di Colorazione\" per ogni razza esposta."}
{"id": "2175775", "revid": "1645547", "url": "https://it.wikipedia.org/wiki?curid=2175775", "title": "Stadio Marcello Torre", "text": "Lo stadio comunale \"Marcello Torre\" \u00e8 il maggiore impianto sportivo di Pagani ed ospita le partite casalinghe della Paganese Calcio 1926.\nStoria.\nIl \"Marcello Torre\" \u00e8 stato costruito e inaugurato nel 1975.\nInizialmente l'impianto era dotato di due soli settori: la tribuna e i distinti, successivamente fu costruita la curva sud, a destra della tribuna, con una capienza di 1000 posti, ma un po' per la scarsa visuale da quel settore (era s\u00ec lungo ma basso) un po' perch\u00e9 fu usata pi\u00f9 di una volta per accogliere i tifosi ospiti, non fu mai sfruttata pi\u00f9 di tanto dall'ala \"calda\" del tifo paganese (tranne che per una breve parentesi negli anni novanta) che prefer\u00ec sistemarsi nel pi\u00f9 comodo e capiente settore distinti (2500 posti). Tutti e tre i settori sono stati costruiti in cemento.\nCol passare degli anni lo stadio ha subito numerose modifiche: \u00e8 stato dotato di una pista di atletica e di un impianto di illuminazione, il settore distinti \u00e8 stato interamente coperto ed \u00e8 stato creato un settore ospiti in tubolari di ferro di 500 posti, tale settore \u00e8 adiacente alla curva sud a cui, per la realizzazione appunto del settore ospiti, \u00e8 stata ridotta la capienza. \u00c8 stato creato inoltre nel 2007 un altro settore: la curva nord, anch'essa in tubolari di ferro e con una capienza di 1200 posti; questo settore per\u00f2 nel novembre del 2008 a causa del maltempo in parte \u00e8 crollato ma prontamente ristabilito e riaperto nel febbraio 2009.\nIl fiore all'occhiello dello stadio \u00e8 l'accogliente ed attrezzata tribuna stampa, completamente rifatta, con 20 posti a sedere, 6 postazioni TV/radio e connessione internet WIFI.\nAttualmente lo stadio ha una capienza ufficiale di 5.093 posti (a sedere) ma in tantissime occasioni tale cifra \u00e8 stata ampiamente superata.\nLo stadio comunale di Pagani fu intitolato (in seguito al suo assassinio da parte della camorra) a Marcello Torre, avvocato e uomo politico, celebre presidente della Paganese (nella seconda met\u00e0 degli anni settanta) e successivamente sindaco della citt\u00e0 di Pagani (nel 1980, anno della sua morte per mano della Camorra per ordine di Raffaele Cutolo).\nLo stadio \u00e8 stata la sede di alcuni incontri di calcio della XXX Universiade. Infatti allo Stadio Marcello Torre si sono svolti gli incontri delle nazionali maschili tra Brasile-Francia ed Ucraina-Messico e gli incontri di calcio tra le nazionali femminili di Cina-Russia, Corea del Nord-Canada ed Irlanda-Cina e soprattutto la finale di calcio femminile per il 7\u00ba posto tra le nazionali di Italia e Canada che ha visto il successo azzurro con il risultato finale di 5-2."}
{"id": "2175783", "revid": "767487", "url": "https://it.wikipedia.org/wiki?curid=2175783", "title": "Ol\u00e9 (film)", "text": "Ol\u00e9 \u00e8 un film italiano del 2006 diretto da Carlo Vanzina.\nTrama.\nArchimede Formigoni e Salvatore Rondinella sono due professori di un liceo classico.\nI due accompagnano una classe in gita scolastica in Spagna, ma non sono in buoni rapporti per una passata rivalit\u00e0 sentimentale verso Margherita, un tempo professoressa di disegno loro collega. Durante il viaggio incontrano casualmente Enzo Antonelli, padre divorziato dello studente Ugo, diretto in vacanza a Ibiza con la fidanzata Jennifer.\nDurante una visita guidata a Siviglia, la classe incontra una classe femminile d'un liceo americano e da questo incontro nasce l'amore tra Ugo e Nicole Morrison, una studentessa figlia d'un senatore. Inoltre Maggie, professoressa di ginnastica della classe americana, nutre un forte interesse per Archimede, che ricambia l'affetto, ma nessuno dei due ha il coraggio di dichiararsi.\nA mettersi in mezzo tra i due innamorati ci pensa Salvatore, che conquista Maggie giocando un tiro mancino nei confronti del povero Archimede. Cos\u00ec Salvatore esce a cena con Maggie, rivelandole per\u00f2 il suo trucco, con un gesto generoso, facendo scoccare di nuovo la scintilla tra Archimede e Maggie. Tornati in Italia, Archimede e Maggie si sposano a Venezia.\nDistribuzione.\nIl film \u00e8 uscito nelle sale italiane il 15 dicembre 2006."}
{"id": "2175785", "revid": "729019", "url": "https://it.wikipedia.org/wiki?curid=2175785", "title": "Le mie canzoni (Bruno Lauzi)", "text": "Le mie canzoni (2006) \u00e8 un'antologia tripla di Bruno Lauzi, pubblicata poche settimane dopo la sua scomparsa.\nSi tratta della pi\u00f9 completa raccolta mai dedicata a Lauzi, essendo l'unica su 3 dischi.\nTracce.\nTutte le tracce a firma \"(Bruno Lauzi)\" tranne dove indicato."}
{"id": "2175786", "revid": "125635212", "url": "https://it.wikipedia.org/wiki?curid=2175786", "title": "Unione Sportiva Russi", "text": "L'Unione Sportiva Russi \u00e8 la principale societ\u00e0 calcistica di Russi in provincia di Ravenna.\nAttualmente milita nel girone C della Eccellenza Emilia-Romagna.\nStoria.\nL'Unione Sportiva Russi nasce ufficialmente il 10 giugno 1925. In questo periodo risalgono la scelta del colore delle maglie (arancione, scelto dopo aver notato una tanica di benzina di quel colore) e anche il soprannome, \"falchetti\", ricevuto per il modo di piombare \"come falchi\" sugli avversari.\nNella stagione 1974/1975 la squadra disputa per la prima volta il campionato di serie D, mentre nella stagione 1990/1991 vince il campionato, ma non viene promossa alla categoria superiore perch\u00e9 sconfitta nello spareggio con la . La vittoria arriva anche al termine del campionato 1999-00, ma stavolta la promozione avviene. La permanenza tra i professionisti dura per\u00f2 un solo anno. Nel corso della stagione 2008-09 arriva la retrocessione in Eccellenza (non accadeva dal 1994), dopo aver perso i play-out contro la Castellana (1-0 in trasferta, 2-2 a Russi). Tuttavia nel corso dell'estate la societ\u00e0 viene riammessa nel campionato di Serie D.\nTra i vanti della societ\u00e0, da segnalare il record di Coppe Disciplina vinte in Serie D nel corso dell'ultimo decennio. Il Russi si \u00e8 infatti imposto nelle stagioni 2003-2004, 2004-2005, 2006-2007 e 2008-2009, primeggiando nell'intera graduatoria nazionale di questo particolare riconoscimento e conquistando inoltre un secondo posto nella stagione 2005-06.\nLa vittoria nella stagione 2004-05 (allora il premio si chiamava \"Trofeo Lealt\u00e0 nello sport\" ed era sponsorizzato dall'Enel) avrebbe dato diritto al Russi di giocare un'amichevole con la Nazionale in preparazione al Campionato mondiale del 2006. Tuttavia tale amichevole non fu disputata. Ne nacque una diatriba che si \u00e8 risolta solo quattro anni dopo con l'inserimento di una partita amichevole durante il ritiro della Nazionale al Sestriere in preparazione del Mondiale del 2010."}
{"id": "2175790", "revid": "113498739", "url": "https://it.wikipedia.org/wiki?curid=2175790", "title": "Nemun\u0117lis", "text": "Il fiume Nemun\u0117lis (in lituano) o M\u0113mele (in lettone) \u00e8 un fiume che scorre tra il nord della Lituania e il sud della Lettonia. \nNasce a 6\u00a0km a sud della citt\u00e0 di Roki\u0161kis, in Lituania. Scorre per un totale di 191\u00a0km (di cui 75 in Lituania, 76 sul confine lituano-lettone e 40 in Lettonia) prima di confluire, nei pressi della citt\u00e0 di Bauska, in Lettonia, con il fiume M\u016b\u0161a, con il quale forma un nuovo fiume, il Lielupe.\nQuesto fiume non appartiene al bacino del fiume Nemunas, ma tra i nomi dei due fiumi vi sono delle correlazioni in pi\u00f9 di una lingua:\nL'Unione europea ha elargito 100.000 \u20ac per creare dei percorsi turistici lungo il Nemun\u0117lis, finanziando in particolare l'apertura di negozi che noleggino kayak e imbarcazioni, la formazione di guide turistiche, la creazione di un'opportuna rete cartellonistica e l'apertura di siti adibiti al campeggio."}
{"id": "2175795", "revid": "21981", "url": "https://it.wikipedia.org/wiki?curid=2175795", "title": "M\u0113mele", "text": ""}
{"id": "2175796", "revid": "92920", "url": "https://it.wikipedia.org/wiki?curid=2175796", "title": "Tempio Civico dell'Incoronata", "text": ""}
{"id": "2175797", "revid": "767487", "url": "https://it.wikipedia.org/wiki?curid=2175797", "title": "Episodi di Kyle XY (terza stagione)", "text": "La terza stagione della serie televisiva Kyle XY \u00e8 stata trasmessa negli Stati Uniti dal 12 gennaio al 16 marzo 2009 su ABC Family, ordinando solo 10 episodi.\nLa stagione si conclude con un cliffhanger, come le precedenti due. A causa dei bassi ascolti, il network per\u00f2, il 31 gennaio 2009, annuncia che non avrebbe prodotto una quarta stagione e conseguentemente \"Kyle XY\" rimane senza un finale appropriato. Al momento del comunicato, infatti, i lavori di registrazione erano gi\u00e0 terminati ed \u00e8 stato cos\u00ec trasmesso l'unico finale disponibile.\nIn Italia la stagione \u00e8 stata trasmessa dal 22 settembre 2009 al 24 novembre 2009 sul canale satellitare Fox, come \"Quarta stagione\". \nIn chiaro, la stagione \u00e8 andata in onda su Italia 1 dal 30 aprile al 14 maggio 2010.\nUna notte speciale.\nTrama.\nUscito dalla palestra, Kyle non trova pi\u00f9 Amanda e sviene colpito da una scarica elettrica. Al suo risveglio si trova in una stanza sconosciuta attaccato a delle macchine. Dopo essere fuggito incontra Jessi che ha rinviato la partenza con Sarah intuendo che l'amico era in pericolo. Dopo essersi assicurati che Amanda non \u00e8 tornata a casa, i ragazzi cercano di capire dov'\u00e8 tramite un video inviato al cellulare di Kyle. Quest'ultimo si ritrova praticamente a una riunione dei Latnok. Il loro leader, Cassidy, assicura che Amanda sta bene e non ricorder\u00e0 nulla. Vogliono collaborare con Kyle che per\u00f2 rifiuta e se ne va con Jessi e Amanda. Jessi ci rimane male nel sapere che i Latnok non hanno chiesto di lei. Amanda rinvenuta non ricorda nulla della serata e crede di essersi addormentata alla festa post-ballo. Intanto alla festa Andy e Josh passano il tempo a giocare a G-Force ma il ragazzo ha cambiato idea e vorrebbe fare l'amore con Andy, cosa che riesce a fare riaccompagnandola a casa. Declan, depresso e ubriaco, ci prova con Hillary. Lori li sorprende mentre si baciano e se ne va infuriata. Quando Jessi torna a casa, scopre che sua madre non \u00e8 rimasta ad aspettarla ed \u00e8 partita senza di lei.\nLa sensitiva.\nTrama.\nGrazie a una gaffe di Andy, Amanda scopre che lei e Kyle non sono andati alla festa post ballo. Kyle le ha mentito. Offesa, cerca di evitarlo organizzando una serata a casa con Lori e Hillary ignorando che le due non si parlano dopo la questione Hillary-Declan. Nicole scopre che Sarah ha abbandonato Jessi. Quando quest'ultima cerca di dirlo a Kyle, lui la ignora. Una veggente ha detto a Kyle che quella sera la sua anima gemella sarebbe stata in pericolo e quindi, nonostante i Tragger lo dissuadano, chiede a Jessi di sorvegliare Amanda. Quando quest'ultima lo scopre decide di andare a un concerto con Hillary. Jessi, Lori e Kyle le seguono. Infatti sul palco ci sono dei problemi e un pezzo della scenografia cade su una ragazza buttandola in mare. Kyle la salva ma si tratta di Jessi. Amanda glielo fa notare mentre Declan e Lori hanno un chiarimento. Invece Andy non vuole pi\u00f9 fare l'amore con Josh e gli ordina di non dire nulla a nessuno di quello che \u00e8 successo tra loro. Ma Stephen lo scopre e si arrabbia. Tempismo pessimo per Mark che era andato a chiedere il permesso di uscire con Lori.\nAmanda capisce che Kyle non \u00e8 stato sincero sulla sera del ballo e furiosa gli chiede di lasciarla in pace. Nicole offre a Jessi ospitalit\u00e0 in casa Tragger. La veggente era in combutta con Cassidy.\nIl bacio elettrico.\nTrama.\nI Tragger hanno difficolt\u00e0 ad accettare Jessi in casa. Kyle entra in bagno mentre lei si fa la doccia e la vede nuda. Jessi rivela involontariamente che Lori vede Mark nonostante il divieto di Stephen e che Josh spera che Andy cambi idea sul non copulare pi\u00f9. Intanto Kyle sta ascoltando Amanda suonare il piano, quando la signora Bloom nota che la figlia sta male, il ragazzo e Jessi si precipitano da lei. Effettivamente Amanda ha difficolt\u00e0 a suonare un brano per un'importante audizione e non sopporta la presenza di Jessi nella stessa casa di Kyle. Quest'ultimo scansiona la mente di Amanda mentre suona il piano. La ragazza lo scopre e lo rimprovera di passare troppo tempo con Jessi. Ma Kyle ha scoperto cos'ha l'amata, un blocco mentale impostogli dai Latnok. La soluzione \u00e8 una scarica elettrica. Intanto Jessi sorprende Josh mentre si masturba e viene cacciata in malo modo. Lori le spiega il concetto di privacy. Alla fine Jessi aiuta Kyle che non sa come elettrizzare Amanda senza ucciderla. Deve baciarla ma il ragazzo dovrebbe esercitarsi prima con Jessi, ma Amanda li scopre e se ne va disperata all'audizione. Kyle la raggiunge, le giura grande amore ma Amanda \u00e8 convinta di averlo perso. Si lascia ugualmente baciare ma la loro relazione \u00e8 finita. Intanto Cassidy vieta a Mark di vedere Lori. La ragazza se la prende prima con Jessi e poi col padre.\nUna serata per soli uomini.\nTrama.\nDeclan, Josh e Kyle trascorrono una sera in un locale, sperando d'affogare i propri problemi nell'alcol. Da ubriaco Kyle \u00e8 incredibilmente sincero e davanti a tutti fa azioni eccezionali, rivelando anche la sua vera identit\u00e0 e origine, ma stonando come una campana quindi nessuno gli crede. Usciti dal locale, i ragazzi scoprono che l'auto \u00e8 stata sequestrata. Al deposito, il guardiano chiede il libretto di circolazione che \u00e8 nell'auto, cos\u00ec i ragazzi decidono di riprendersi la macchina facendola evadere. Durante la fuga, bucano una ruota. Declan se la prende con Kyke tornato sobrio accusandolo di essere fin troppo perfetto. Il ragazzo \u00e8 frustrato perch\u00e9 la frattura alla caviglia \u00e8 peggiore di ci\u00f2 che sembrava e non potr\u00e0 pi\u00f9 giocare a basket, non ha un futuro. Aveva portato Kyle in un locale a ubriacarsi solo perch\u00e9 l'amico scendesse al suo livello. Intanto una depressa Lori convince Jessi ad andare nell'appartamento di Sarah ma in corridoio incontrano Cassidy e gli consigliano di andare al The Rack. Lori chiede a Jessi perch\u00e9 non ci provi con l'ex vicino ma Jessi le rivela il suo interesse per Kyle. Le due vanno al The Rack dove c'\u00e8 anche Mark. Cassidy pare aver cambiato idea sul suo rapporto con Lory. Dopo una sfuriata di lei, i due fanno l'amore. Declan e Josh convincono Kyle a rivelare la verit\u00e0 ad Amanda per riconquistarla ma in strada Kyle incontra Foss che lo informa della morte di Adam.\nUna vita in pericolo.\nTrama.\nJosh e Kyle accompagnano Nicole a una conferenza. Ma Kyle si distrae guidando e per evitare un'auto in panne finisce fuori strada. Nicole rimane gravemente ferita e incastrata. Kyle non riesce a estrarla dall'auto. Cos\u00ec lui e Josh devono optare per limitarsi ad aiutare la proprietaria dell'auto in panne. Si tratta di una donna incinta che sta per partorire. Grazie ai consigli di Nicole, Kyle riesce nell'impresa e intanto manda messaggi telepatici a Jessi impegnata a litigare sempre con Lori. Jessi riceve il messaggio e manda i soccorsi. Ma le condizioni di Nicole sono gravissime. L'unica soluzione \u00e8 il liquido amniotico di Adam Bailey. Su suggerimento di Jessi, Kyle \u00e8 costretto a rivolgersi a Cassidy che accetta in cambio dell'entrata di Kyle nei Latnok. Alla fine si scopre che Jessi e Cassidy erano d'accordo ma la ragazza minaccia di ucciderlo se far\u00e0 del male a Kyle o ai Trager.\nBenvenuto tra i Latnok.\nTrama.\nKyle rispetta il patto stretto con Cassidy e lo segue a un incontro dei Latnok. Cassidy lo presenta a un gruppo di studenti universitari particolarmente brillanti, di cui fa parte anche Mark. Loro sono Latnok o pi\u00f9 precisamente i membri giovani, che tuttavia non partecipano alle riunioni degli anziani. Cassidy, in buona sostanza, cerca di dare una buona impressione. Tutti si dimostrano sinceramente contenti dell'arrivo di Kyle, a eccezione di Nate che si ritiene pi\u00f9 intelligente di Kyle. Alla fine per\u00f2 Cassidy informa il nostro eroe che non \u00e8 obbligato a tornare ed in effetti lui non vorrebbe ma Josh e Lori lo informano che i genitori non possono permettersi di pagare la parcella dell'ospedale. Urgono soldi. Kyle ricorda di come Mark gli abbia parlato di concorsi con premi in denaro. Deve tornare dai Latnok. Decide quindi di partecipare a un concorso la cui scadenza \u00e8 a meno di 48 ore e a cui Nate si sta preparando da un anno. Per invidia, il ragazzo gli sabota il progetto ma Kyle prosegue lavorando a casa. I problemi non mancano ma il materiale s\u00ec. Il progetto rischia di non vedere luce. Jessi deve riscattarsi perch\u00e9 l'amico ha scoperto il suo vero coinvolgimento nella guarigione di Nicole e quindi gli procura il materiale spendendo i soldi che le ha mandato sua madre Sarah. Mark e altri Latnok vanno poi ad aiutarlo il giorno della presentazione. Il prototipo di Nate si guasta gareggiando con quello di Kyle e quindi egli vince. Per vendetta Nate va al The Rack a corteggiare Amanda, di cui ha nel frattempo saputo.\nAndy comunica a Josh che la sua famiglia lascer\u00e0 Seattle e si trasferir\u00e0 a Cleveland per ragioni di lavoro. Jessi dice a Kyle d'avergli nascosto che Amanda era passata a casa a cercarlo. Teme che voglia stare di nuovo con lui mentre gli confessa apertamente che vuole che Kyle stia con lei.\nLegami chimici.\nTrama.\nJessi lascia credere a Lori di non essere interessata a Kyle, ma a Cassidy perch\u00e9 vorrebbe qualche suo consiglio. E l'amica le consiglia di ritrattare, stabilizzare il rapporto ed eliminare la concorrenza. Andy, invece, combina un incontro tra Josh e una ragazza che possa rimpiazzarla. Kyle chiede a Cassidy di far entrare anche Jessi nei Latnok e anche se Cass rivela di non avere simpatia per lei e sua madre accetta. Poi assegna a lui e Jessi un compito insolito, organizzare una festa per gli studenti del college. Nate invita Amanda ma d'impulso Kyle gli dice che \u00e8 una festa per single poi si scusa con Jessi dicendo che i due non sono fatti l'uno per l'altra e vorrebbe dimostrarlo ad Amanda. Cos\u00ec arriva l'idea. Il tema sar\u00e0 l'affinit\u00e0 chimica: ogni persona indosser\u00e0 una collana con un cristallo in grado d'assumere una colorazione caratteristica in base ai feromoni sessuali liberati dalla pelle. Kyle preleva il dna di Amanda e Nate per accertarsi che le colorazioni siano diverse. Durante la festa Jackie, una ragazza appartenente ai Latnok, nota che il suo cristallo \u00e8 dello stesso colore di quello di Declan e decide quindi d'attaccare bottone. Kyle, invece, nota che Amanda e Nate hanno il ciondolo dello stesso colore e fa una scenata di gelosia alla ex quando vede che sta per baciare il rivale comunicandogli che Nate ha manomesso il suo ciondolo. Amanda per\u00f2 si arrabbia con lui e lascia la festa da sola. Anche Lori \u00e8 arrabbiata, ha capito che Jessi non \u00e8 innamorata di Cassidy ma di Kyle e che ha manomesso lei il ciondolo di Amanda. La rimprovera dicendole che non \u00e8 il comportamento giusto per conquistare Kyle. Jessi raggiunge Amanda dicendole la verit\u00e0 sui ciondoli e sui sentimenti e che Kyle non ha mai smesso d'amarla e lei, sebbene tenga a lui, si far\u00e0 da parte e non la ostacoler\u00e0. Kyle s'intrufola nell'ufficio di Cassidy dove trova, custodito all'interno di una cassaforte, l'anello di Sarah. Quando informa Jessi, lei scoppia in lacrime e gli chiede d'aiutarla a ritrovare sua madre. Con notevole ritardo rispetto ai cristalli degli altri invitati, quelli indossati da loro due si colorano entrambi d'arancione. Poco prima Kyle aveva detto di no al tentativo di Amanda di tornare insieme e ora trascorre la notte nel letto di Jessi.\nCuore rivelatore.\nTrama.\nDeclan con uno stratagemma fa incontrare le due ex amiche del cuore Lori e Hilary al The rack, facendole cos\u00ec chiarire e riappacificare.\nKyle, con l'aiuto di Nicole, spinge Jessi a ricordare olograficamente la notte in cui Sarah se n'\u00e8 andata e ha conosciuto Cassidy. Dopo aver visto del sangue nella cesta dei panni che quella notte Cassidy stava portando a lavare, a Jessi sale la febbre e ha difficolt\u00e0 a proseguire. Ma Kyle convinto che la donna sia morta ritiene che l'unico modo per aiutare l'amica sia farle accettare la verit\u00e0. Infatti Jessi con la vista agli ultravioletti vede del sangue sulla porta dell'appartamento di Cassidy e sente il battito del cuore di Sarah provenire da l\u00ec. Il battito si affievolisce man mano, fino a cessare del tutto. La madre sembrerebbe cos\u00ec morta, e lei si dispera, pensando di non aver fatto nulla per impedirlo. Josh supplica il padre d'ospitare la sua ragazza a casa loro, in modo che non debba trasferirsi, ma Stephen \u00e8 contrario. Cos\u00ec chiede ad Andy di sposarlo ma lei rifiuta. Alla fine Josh si arrende all'evidenza e scoppia a piangere davanti al padre. Nate scopre da Amanda che Kyle \u00e8 figlio di Adam Baylin. Il ragazzo \u00e8 in possesso di alcuni manoscritti di Adam e ruba l'anello di Sarah dalla cassaforte di Cassidy, facendogli credere che sia stata Jessi. Kyle non riesce a ottenere i tabulati dei cellulari usa e getta di Sarah, ma recupera alcune foto; ritraggono la figlia durante la breve ma felice convivenza. Kyle le mostra a Jessi, che grazie a quelle foto, dopo la pesante giornata, riesce finalmente a sorridere sapendo dell'amore che sua madre provava per lei. In quel momento Kyle bacia appassionatamente Jessi, ma i ragazzi non sanno di essere stati visti da Nicole.\nUn invito inaspettato.\nTrama.\nJessi sogna di strangolare Cassidy uccidendolo, per\u00f2 veramente sta strangolando Kyle, quest'ultimo era venuto in camera sua perch\u00e9 aveva sentito la sua amica agitarsi nel sonno, lui la sveglia. Kyle sentendosi molto nervoso, la consola e se ne va. I Trager scoprono che Kyle e Jessi si sono baciati, e sapendo la natura di Jessi pensano che sia stata lei a baciare Kyle, e non il contrario. Nicole rivela a Kyle che non le piace che abbiano una relazione poich\u00e9 fanno parte della stessa famiglia, Kyle le promette che non succeder\u00e0 mai pi\u00f9, Jessi ha ascolta la loro conversazione di nascosto;dopo un po', quando Kyle e Jessi vanno al The Rack, Jessi cerca di far cambiare idea a Kyle. Cassidy dice a Nate che vuole che lavori con Kyle su un progetto degli acceleratori di crescita, all'inizio Nate si rifiuta, ma riflettendoci pensa che se diventer\u00e0 un po' pi\u00f9 amico di Kyle avr\u00e0 pi\u00f9 possibilit\u00e0 di corteggiare Amanda.Kyle chiede a Cassidy che problemi ha con jessi, e quest'ultimo gli rivela che Jessi aveva detto che l'avrebbe ucciso se lui avesse fatto del male a Kyle o ai suoi cari, appena arriva a casa jessi si arrabbia con Nicole per il fatto che non lascia avere a lei e a Kyle una relazione. Quando arriva a casa Kyle cerca di consolarla, e nel frattempo decide di dirle il piano che ha realizzato, e Jessi gli rivela di aver ucciso lei il cacciatore. Cassidy \u00e8 invitato a casa dei Trager visto che Nicole aveva spiegato a Kyle che se vuole avere la sua fiducia deve fingere di essere dalla sua parte. Durante la cena Jessi si intromette nella cena, e cerca di far rivelare a Cassidy le ragioni dell'omicidio di Sarah, per\u00f2 Cassidy la batte sul tempo e rivela a tutti come Jessi, appena uscita dalla vasca di gestazione, abbia ucciso la prima persona incontrata, un cacciatore, e sentenzia che \u00e8 nella sua natura. La ragazza scappa di casa.\nCassidy e Kyle si danno appuntamento al The Rack, dove per\u00f2 Cassidy viene aggredito da Jessi, che gli fa confessare le ragioni dell'omicidio di Sarah. Kyle interviene scaraventando Jessi contro una parete. Prova subito a rianimarla, ma il cuore non batte pi\u00f9. Sconvolto, \u00e8 trascinato via da Cassidy. Una volta soli, lo conforta: per tutti sar\u00e0 semplicemente scappata di casa, nessuno sapr\u00e0 niente, far\u00e0 in modo che il corpo non venga trovato.\nDall'ombra esce Tom Foss, si avvicina a Jessi e l'aiuta a rialzarsi. La ragazza non era morta, ma aveva solo rallentato il battito a due pulsazioni al minuto.Quando Jessi torna a casa spiega a Nicole che Cassidy aveva ucciso Sarah. Cassidy dice a Kyle che adesso tutti e due sono coinvolti in questa faccenda, e dice anche che se ne vogliono uscire fuori devono fidarsi l'uno dell'altro, Cassidy dice che lui si fida di Kyle, e poi gli chiede se lui si fida, Kyle gli mente e dice che lui si fida.\nUn file segreto.\nTrama.\nJosh, dopo una notte trascorsa assieme ad Andy, trova un biglietto sul cuscino, dove lo avverte che la sua partenza \u00e8 stata anticipata, ma non ha avuto il coraggio di salutarlo.\nKyle viene a conoscenza dei piani dei Latnok anziani che, sfruttando il lavoro dei giovani affiliati, ignari di tutto, sono riusciti a ricostruire la vasca progettata da Adam per la gestazione e ora, grazie al liquido proteico gi\u00e0 in loro possesso, sono pronti a rimprendere gli esperimenti su grande scala. Il quadro prospettato da Cassidy \u00e8 chiaro, Kyle non pu\u00f2 ostacolarli: quello \u00e8 il prezzo da pagare per il silenzio sulla morte di Jessi. Cassidy gli \u00e8 comunque grato perch\u00e9 gli ha salvato la vita e gli offre la possibilit\u00e0 d'essere libero, gli promette che i Latnok non si sarebbero pi\u00f9 occupati di lui. Di sera, quando Kyle torna a casa Steven e Nicole cercano di interrogarlo, Kyle promette loro che avrebbe spiegato tutto, ma che prima vuole vedere Jessi perch\u00e9 vuole sapere coma sta, Jessi va l\u00e0, e i due si abbracciano. Al mattino seguente Jessi entra in camera di Kyle, mentre quest'ultimo si sta cambiando, e jessi lo vede senza maglietta, e quando Kyle si accorge che la sua amica \u00e8 entrata, le cose si mettono un po' strane, i due ragazzi avevano creato l'atmosfera perfetta, e forse potevano baciarsi, per\u00f2 Nicole entra l\u00ec, e dice che a lei non piace il gioco che lui sta facendo con Cassidy, e anche che non le piace che Kyle abbia questo tipo di relazione con Jessi. \nAmanda, pi\u00f9 tardi va a casa sua e gli rivela i segreti di Nate. Amanda e Kyle poi si baciano. Infine Amanda se ne va come \u00e8 venuta, dalla finestra. Jessi sente tutto, poich\u00e9 era nascosta dietro la porta della sua camera. Kyle riesce a distruggere tutti i dati registrati sul computer, ed \u00e8 costretto anche a bruciare i diari di Adam Baylin per distruggere le tracce del esperimento. Kyle avvisa Nicole che si deve intrufolare nel appartamento di Cassidy, a Nicole sarebbe piaciuto che Kyle avesse accettato l'offerta di libert\u00e0 proposta da Cassidy, e gli fa notare che pi\u00f9 va avanti e pi\u00f9 la facendo lo modifica. Dopo un po' Kyle e Declan si intrufolano nel appartamento di Cassidy, e prendono i suoi documenti, passaporto e data di nascita.\nDeclan, istruito da Jackie sul hacking dei GPS, attiva un collegamento video tra l'auto di Andy e Josh. I due possono cos\u00ec rivedersi e sperare di tenere viva la loro storia anche a distanza.\nKyle, grazie all'aiuto di Jessi riesce a scoprire dove i Latnok tengono nascosto il liquido proteico, e grazie ai documenti presi scopre che la madre di Cassidy, Grace Kingsley, \u00e8 viva, ed \u00e8 anche un membro dei Laknot. Jessi crea un batterio liquido, che potrebbe far fallire l'esperimento laknot; quando Kyle \u00e8 pronto per andare al magazzino dove viene tenuto il liquido proteico, Jessi gli chiede che cosa succederebbe se questa storia finisse come previsto, per\u00f2 le risposte di Kyle fanno chiedere a Jessi se lui prova qualcosa per lei, e Kyle le risponde: \n-Beh, non hai bisogno di chiederlo- \nJessi lo bacia; mentre i due si baciano il lampadario esplode, e alla fine di questo, Kyle fa una faccia strana, un po' come per vantarsi, tutte queste cose fanno capire a Jessi che Kyle l'ama. Quando Nicole e Steven arrivano l\u00ec, Jessi dice che c'\u00e8 solamente stato un corto circuito e che lo avrebbe riparato, ma capiscono lo stesso che i due si sono baciati poich\u00e9 la voce di Jessi era strana, ma decidono di fare finta di niente. Quando arriva al locale, Kyle, grazie all'inaspettata collaborazione di Mark che decide di fidarsi di lui, distrugge il liquido proteico, necessario ad avviare gli esperimenti, e tutti i dati su computer. Di sera, Amanda si avvicina alla finestra della camera di Kyle, per\u00f2 incontra Jessi, e quest'ultima le consiglia di intrufolarsi nell'appartamento di Nate, per prendere le informazioni che ha su Kyle, ma per sfortuna Nate la sorprende, e quindi chiama il suo capo Cassidy per avvisarlo, e quest'ultimo gli consiglia di scoprire tutto quello che sanno; per fortuna Jessi arriva l\u00ec, e cerca di atterrare Nate, per\u00f2 Amanda gli spacca un vaso in testa; non lo colpisce abbastanza forte, per\u00f2, cos\u00ec con una gomitata lo stende K.O. Jessi scopre che Nate aveva rubato l'anello di Sarah a Cassidy, e quindi si riprende ci\u00f2 che dovrebbe appartenere a lei, dopo questo scopre anche un file segreto (forse che Grace Kingsley, la madre di Cassidy sia anche la madre di genetica di Kyle).Poco prima che ci\u00f2 accadesse, Amanda la avvisa che ha intenzione di rimettersi con Kyle. Cassidy, grazie a Nate, scopre che Kyle stava fingendo sul fidarsi di lui e capendo tutto si reca a casa di Kyle dove attende quest'ultimo. Dopo esser tornato a casa, Kyle incontra Cassidy che gli dice di non preoccuparsi, che i Latnok non hanno fatto niente alla sua famiglia e che sono andati a prenderlo al locale. Dopo una litigata tra i due, alla fine della quale il trionfatore \u00e8 Kyle, mentre lui sta per strozzare Cassidy, quest'ultimo dice di essere fratello di Kyle."}
{"id": "2175801", "revid": "119720121", "url": "https://it.wikipedia.org/wiki?curid=2175801", "title": "Loggia nera", "text": "La Loggia Nera (Black Lodge) \u00e8 un luogo immaginario della serie televisiva statunitense \"I segreti di Twin Peaks\".\n\u00c8 un luogo metafisico extradimensionale nel quale l'ordine degli eventi temporali umani viene stravolto e in cui non ha valore il rapporto causa-effetto. \nCi\u00f2 \u00e8 in perfetta coerenza con la natura sovrannaturale della Loggia Nera che, in quanto luogo di confine tra la vita e la morte, offre parziali e ben limitate possibilit\u00e0 di comprensione al mondo umano.\nNella serie, l'agente Hawk (un nativo americano) afferma che la Loggia Nera nasce nella mitologia del suo popolo. Nel libro \"The Devil's Guard\" di Talbot Mundy viene associata con il Tibet anzich\u00e9 con i miti delle popolazioni native.\nAbitanti delle Logge.\nGli abitanti della Loggia parlano in un distorto dialetto inglese e spesso parlano per enigmi e non sequitur. Ci\u00f2 pu\u00f2 essere visto come un parallelismo con alcune forme di sciamanesimo, nelle quali gli abitanti degli altri mondi a volte parlano alla rovescia. La presenza di mutaforma o di aspetti 'malvagi' della personalit\u00e0 di qualcuno, \u00e8 probabilmente la caratteristica pi\u00f9 spiazzante della Loggia. I mutaforma sono identici alla loro controparte nel mondo reale, con la sola eccezione degli occhi vitrei. Apparentemente esiste un mutaforma per ogni essere umano, vivente e non. Nella terza stagione, si scopre che alcuni abitanti della Loggia (tra cui MIKE) riescono a creare alcuni doppelganger \"artefatti\" partendo da un seme (nella serie raffigurato come una piccola pallina dorata) e da un frammento di DNA della persona originale (come, ad esempio, una ciocca di capelli). Tali doppelganger, hanno coscienza propria, ma per certi versi devono sottostare al volere di MIKE: egli, infatti, ha il potere di richiamarli nella Loggia e farli sparire.\nDescrizione.\nIl tempo sembra avere nessuna correlazione con questa dimensione: scorre normalmente, pi\u00f9 lentamente o si ferma del tutto. Lo spazio \u00e8 separato tra le varie stanze, collegate tra di loro da stretti corridoi e tende rosse.\nNella Loggia \u00e8 inclusa la \"Red Room\", altrimenti conosciuta come \"la sala d'attesa\", probabilmente un collegamento tra la Loggia Nera e la Loggia Bianca.\nUna entrata per la Loggia Nera sembra essere situata nella \"Foresta del Ghostwood\" che circonda la citt\u00e0 di I segreti di Twin Peaks. Una pozza di una sostanza simile a olio da macchine \u00e8 circondata da 12 sicomori. Questo posto \u00e8 conosciuto come \"Glastonbury Grove\". Si dice che la chiave per entrare nella Loggia Nera sia la paura, in contrasto con la chiave della Loggia Bianca che \u00e8 l'amore.\nUn'altra caratteristica necessaria per entrare nella Loggia attraverso l'entrata a Glastonbury Grove \u00e8 che Giove e Saturno siano in congiunzione. Quando tutto questo avviene e qualcuno si avvicina alla pozza del Glastonbury Grove, le tende rosse si materializzano dal nulla permettendo di entrare nella Loggia.\nAlcuni ritengono che ci siano altri portali sparsi per il mondo: infatti, in una scena nella sceneggiatura di \"Fuoco cammina con me\" (non inclusa nel film, ma inclusa nei \"\" presenti nella versione in DVD del 2014 del film) anticipa l'apparizione a sorpresa di Phillip Jeffries negli uffici dell'FBI di Philadelphia; la scena si svolge nell'atrio di un albergo di Buenos Aires dove alloggia Jeffries, quando quest'ultimo entra nell'ascensore, invece di scendere al piano dove si trova la sua stanza, si ritrova a Philadelphia. Secondo i file dell'FBI Jeffries \u00e8 scomparso per due anni. L'esperienza che lui associa ad Albert, Cooper e Gordon Cole si potrebbe dire sia avvenuta a Buenos Aires, poich\u00e9 l'albergo era l'ultimo luogo visitato. Nella terza stagione, ad ogni modo, viene dimostrata la presenza di altri ingressi per la Loggia anche in luoghi diversi da Twin Peaks, in quanto il doppelganger di Cooper ne trova uno in Sud Dakota. Jeffries, inoltre, nella stessa scena fa riferimento a un luogo tetro ed oscuro, che si troverebbe al di sopra di un \"convenience store\" (una sorta di minimarket), in cui gli spiriti si riunirebbero, e in cui il Nano e BOB hanno stretto l'accordo riguardante la garmonbozia. Tale luogo, viene anche mostrato, sia nel film che nella terza stagione, ed ha il potere di materializzarsi nello spazio e nel tempo, ma tuttavia non si sa se esso stesso sia la vera sede della Loggia o semplicemente un'altra dimensione intermedia. Tale luogo, era stato anche menzionato nel terzo episodio della prima stagione della serie, ma tuttavia ci\u00f2 non risulta nella versione italiana a causa di un errore di adattamento presente in quell'episodio.\nLe esperienze del maggiore Briggs e della Signora Ceppo mostrano anche come una persona pu\u00f2 essere \"rapita\" senza che si trovi all'ingresso della Loggia, ma anche solo essendo molto vicino alla stessa. La Signora Ceppo era nei boschi quando \u00e8 scomparsa ed anche il maggiore e Cooper campeggiavano nei boschi al momento della loro scomparsa. Questi eventi legano tutte e tre le scomparse alla Loggia.\nColoro che riescono a uscire dalla Loggia, almeno inizialmente, perdono le loro capacit\u00e0 cognitive.\nLoggia Bianca e la Loggia Nera.\nRimane poco chiaro se la Loggia Bianca e la Loggia Nera siano o meno reami separati. Si potrebbero interpretare le due Logge come un unico luogo; possibilit\u00e0 questa suggerita dal pavimento a specchio bianco e nero presente nella Loggia stessa. La teoria che pone le due logge sullo stesso piano \u00e8 coerente con il tema della dualit\u00e0 che caratterizza la Loggia, riflettendo il concetto di Yin e yang.\n\u00c8 un pensiero comune che la Loggia Nera sia un regno di male assoluto che ha usurpato, assorbito o occupato la sua controparte Bianca, con la possibilit\u00e0 conseguente che la Loggia Bianca si sia trasformata nella sala d'aspetto rossa della Loggia Nera (permettendo comunque a spiriti benigni ed angeli di manifestarsi al suo interno), o che la sala d'aspetto sia una zona neutrale, e le azioni condotte dagli astanti determinino la loro appartenenza all'una o all'altra Loggia. Durante la seconda stagione Windom Earle mette in relazione una vecchia storia sulla Loggia Bianca con il Giardino dell'Eden, suggerendo che la Loggia Bianca sia potuta appartenere ad un tempo ormai perduto o dimenticato. Earle di contro descrive la Loggia Nera al presente, indicando forse che la stessa abbia sostituito la Loggia Bianca:\n \nL'agente Hawk, nativo americano, descrive le Logge come appartenenti a leggende del suo popolo:\nUn brano citato spesso nella serie recita:\nInfluenza culturale.\nIl compositore della colonna sonora di \"Twin Peaks\" Angelo Badalamenti ha in seguito partecipato alla composizione di un brano intitolato appunto \"Black Lodge\" per l'album del 1993 \"Sound of White Noise\" della thrash metal band Anthrax.\nUn luogo identico nell'aspetto alla Loggia Nera compare nella storia a fumetti \"L'ombra che sfid\u00f2 Sherlock Holmes\", edito dalla Bonelli Editore."}
{"id": "2175803", "revid": "1656773", "url": "https://it.wikipedia.org/wiki?curid=2175803", "title": "Stendardo (famiglia)", "text": "La famiglia Stendardo (originariamente, in lingua francese, \u00c9tendard) \u00e8 una famiglia nobile italiana e francese.\nStoria.\nOriginaria della Francia, e precisamente di Berre-l'\u00c9tang, in Provenza, arriv\u00f2 in Italia al seguito del Re Carlo I d'Angi\u00f2 con Guglielmo Stendardo (\"Guillaume \u00c9tendard senior\"), maresciallo di Lombardia e Sicilia e grande ammiraglio del Regno di Sicilia, che fu padre di Guglielmo \"il giovane\", primogenito, anch'egli maresciallo di Sicilia, il quale spos\u00f2 in seconde nozze nel 1274 Isabella d'Aquino, Galeazzo, i cui discendenti furono uccisi durante i Vespri siciliani, ed Eustochia, andata in sposa a Raimondo del Balzo, figlio di Bertrando, conte di Avellino."}
{"id": "2175804", "revid": "30909", "url": "https://it.wikipedia.org/wiki?curid=2175804", "title": "Naruto Shippuden", "text": ""}
{"id": "2175815", "revid": "1776051", "url": "https://it.wikipedia.org/wiki?curid=2175815", "title": "La valle delle bambole (miniserie televisiva)", "text": "La valle delle bambole (\"Jacqueline Susann's Valley of the Dolls\") \u00e8 una miniserie televisiva statunitense del 1981 diretta dal regista Walter Grauman e tratta dall'omonimo romanzo scritto da Jacqueline Susann nel 1966, gi\u00e0 base del film \"La valle delle bambole\" del 1967, con Sharon Tate, Patty Duke e Susan Hayward.\nTrama.\nLa storia racconta di 3 ragazze che cercano fortuna a New York e trovandola si pentono di quello che avevano cercato, una di loro inizia a drogarsi, un'altra si suicida, solo la terza riesce a comprendere che \u00e8 meglio tornare dal paesino da dove venivano.\nProduzione.\nLa miniserie, diretta da Walter Grauman su una sceneggiatura di Laurence Heath con il soggetto di Jacqueline Susann, fu prodotta da Ren\u00e9e Valente per la 20th Century Fox Television\nDistribuzione.\nTrasmessa negli Stati Uniti il 19 e 20 ottobre 1981 sulla rete CBS, in Italia \u00e8 andata in onda il 22 e 23 settembre 1985 in prima serata su Canale 5. Successivamente \u00e8 stata replicata dal 10 ottobre al 7 novembre 1986 sempre su Canale 5, divisa in 5 puntate da 48 minuti."}
{"id": "2175817", "revid": "278830", "url": "https://it.wikipedia.org/wiki?curid=2175817", "title": "Livido", "text": ""}
{"id": "2175821", "revid": "1305772", "url": "https://it.wikipedia.org/wiki?curid=2175821", "title": "Jean-F\u00e9lix Adolphe Gambart", "text": "Vita.\nJean-F\u00e9lix Adolphe Gambart era figlio di un capitano di marina, la sua intelligenza fu notata dall'astronomo francese Alexis Bouvard che lo convinse a dedicarsi allo studio dell'Astronomia. Gambart entr\u00f2 a far parte del personale dell'Osservatorio di Marsiglia nel 1819 divenendone il direttore nel 1822. Gambart era malato di tubercolosi e mor\u00ec di colera.\nCarriera.\nGambart si occup\u00f2 in particolare dell'osservazione dei satelliti di Giove. Scopr\u00ec cinque comete: \"C/1822 J1\", \"C/1825 K1\", 273P/Pons-Gambart, \"C/1832 O1\" e \"C/1834 E1\".\nIl 5 maggio 1832 osservando il transito di Mercurio davanti al Sole si accorse che il disco planetario appariva deformato avvicinandosi al bordo del disco solare.\nRiconoscimenti.\nGli \u00e8 stato dedicato il cratere Gambart, 25 km di diametro, sulla Luna.\nGli \u00e8 stata assegnata la medaglia della \"London Astronomy Society\" per il calcolo dell'orbita della cometa 3D/Biela."}
{"id": "2175825", "revid": "767487", "url": "https://it.wikipedia.org/wiki?curid=2175825", "title": "La valle delle bambole (romanzo)", "text": "La valle delle bambole (\"Valley of the Dolls\") \u00e8 un romanzo scritto da Jacqueline Susann nel 1966.\nTrama.\nNarra della storia di 3 ragazze che da un paesino cercano fortuna a New York\nAl Cinema.\nDal romanzo sono tratti diversi film :"}
{"id": "2175829", "revid": "228587", "url": "https://it.wikipedia.org/wiki?curid=2175829", "title": "Bentley 3\u00bd Litre", "text": "La 3\u00bd Litre \u00e8 una autovettura costruita dalla Bentley dal 1933 al 1937, ed \u00e8 stata commercializzata nel settembre del 1933. Fu lanciata poco dopo la morte di Henry Royce, e fu la prima vettura venduta dopo l'acquisizione della Bentley da parte della Rolls-Royce nel 1931. Le autovetture di questo periodo sono conosciute come \u201cDerby Bentley\u201d, poich\u00e9 i modelli furono costruiti negli stabilimenti di Derby della Rolls-Royce.\nLa Rolls-Royce studiava da anni una mini Rolls, la Peregrine era solo uno dei tanti prototipi, tuttavia i costi di industrializzazione per un piccolo modello, considerando gli standard qualitativi dell'azienda, erano pressoch\u00e9 simili a quelli della 20/25, motivo per cui l'idea fu accantonata.\nComprata la Bentley, i 6 telai Peregrine, furono rispolverati ed utilizzati per far nascere la 3 1/2.\nIl disegno del telaio era un 120\" di passo molto simile a quello della Peregrine, i nuovi telai erano chiamati Bensport.\nI motori originari di 2,5 litri sovralimentati, con albero a camme in testa e testa su disegno del prototipo Goshawk 1, nati per poter correre nella classe 3 litri, furono abbandonati in virt\u00f9 di razionalismi costruttivi.\nFu cos\u00ec che la 3 1/2 nacque inserendo un motore Japan1 sul telaio Bensport.\nIl motore Japan 1 era un motore 20-25 sperimentato qualche tempo prima, il motore differiva dal China1 (motore 20-25) per una differente testa Crossflow, pi\u00f9 alto rapporto di compressione, profilo dell'albero a camme spinto, distribuzione su rulli e doppio carburatore SU. Il motore dava oltre 120\u00a0hp a 4500rpm contro i circa 80 a 3200rpm della 20-25.\nLa prima vettura Con motore Japan1 e telaio Bensport fu la 1-B-III, tale vettura fu messa in strada con un cambio 20-25 (il nuovo non era ancora pronto) il 17 gennaio del 1933.\nDopo poche settimane in uno dei tanti test di velocit\u00e0, con un cut-off simile a quello delle silver ghost, fece registrare 91.84MPH.\nPi\u00f9 tardi, nel febbraio del 1933, lo stesso modello di ritorno da un test sulle alpi svizzere, con alla Guida W.O.Bentley (che era diventato consulente Rolls-Royce), sul tracciato di Montlhery fece registrare una velocit\u00e0 di 96\u00a0mph, senza cut-off!\nIl fondatore della casa automobilistica britannica, Walter Owen Bentley, disse che \u201cacquisterebbe questa Bentley piuttosto che qualunque altro modello prodotto con tale marchio\u201d. Il responsabile Rolls-Royce del progetto, Ernest Hives, sottoline\u00f2 un promemoria allo staff della casa automobilistica sul modus operandi dell'azienda: \u201cla nostra raccomandazione \u00e8 di dover costruire l'auto bene come sappiamo fare e quindi di impegnarsi di conseguenza\u201d. \nAll'epoca una Ford 8 costava 100 sterline mentre una Bentley 3\u00bd costava 1500 sterline, e quindi era destinata a clienti facoltosi. Nonostante non sia stata una vettura prestazioni eccezionali, il suo stile e la sua grazia la resero adatta all'alta societ\u00e0 del periodo tra i due conflitti mondiali e fu soprannominata \"silent sports car\" (ovvero \"macchina sportiva silenziosa\").\nCaratteristiche tecniche.\nBasata sul progetto sperimentale Rolls-Royce \"Peregrine\", che aveva un motore sovralimentato di 2\u00be L di cilindrata, la 3\u00bd Litre fu dotata del motore della Rolls-Royce 20/25 a sei cilindri in linea. Le variazioni rispetto al motore di quest'ultimo modello erano una pi\u00f9 alto rapporto di compressione, una profilatura pi\u00f9 spinta dell'asse a camme, due carburatori montati su una testata cross-flow. La potenza erogata era di 110 bhp che permetteva alla vettura di raggiungere i 145\u00a0km/h. Aveva una cilindrata di 3669 cm\u00b3 con un alesaggio di 82,5 mm ed una corsa di 114,3\u00a0\u00a0mm.\nLa trasmissione era manuale, e montava un cambio a 4 rapporti e sincronizzato sulla terza e quarta marcia. Montava sospensioni a balestra sulle quattro ruote.\nAveva installato il servofreno sulle quattro ruote come le omologhe vetture Rolls-Royce. Il telaio era costruito in acciaio al nichel e la struttura del telaio era fatta in modo da consentire ai due assi un guadagno di spazio in altezza, cos\u00ec da permettere un ribassamento del baricentro del corpo vettura. La vettura era dunque relativamente leggera (1140 kg), in configurazione guidabile, pronta per essere inviato al carrozziere preferito del cliente. All'epoca infatti la Bentley forniva solo il telaio e le parti meccaniche; la carrozzeria era a carico dell'acquirente, che spesso la faceva installare dai propri carrozzieri. I carrozzieri maggiormente chiamati a completare la vettura furono Park Ward, Barker, Freestone &amp; Webb, Gurney Nutting, Hooper, Mann Egerton, Mulliner, Rippon, Thrupp &amp; Maberly, James Young, Vanden Plas e Windovers in Inghilterra; Figoni, Kellner, Saoutchik e Vanvooren in Francia."}
{"id": "2175833", "revid": "287204", "url": "https://it.wikipedia.org/wiki?curid=2175833", "title": "Gau (suddivisione territoriale)", "text": "Un Gau (plurale: \"Gaue\") \u00e8 un termine tedesco che identifica una regione all'interno di una nazione o di una provincia. Era utilizzato in epoca medievale, quando corrispondeva all'incirca alle attuali contee inglesi, e il termine rientr\u00f2 in uso come suddivisione amministrativa nel periodo del dominio nazista in Germania.\n\"Gaue\" nel periodo medievale.\nIn origine un \"Gau\" era un termine francese che indicava una divisione politico-geografica di una nazione. La parola \u00e8 la radice germanica del latino \"pagus\", il villaggio. Da qui, il \"Gau\" \u00e8 analogo al \"pays\" della Francia feudale. Nel medio alto tedesco si diceva \"gou\" e in lingua gotica \"gawi\". Altre parole equivalenti in altre lingue sono \"Gouw\" in olandese (come Hetware / 'Hettergouw'), \"Go\" in frisone, \"G\u00f4\" in antico sassone; in italiano riprendendo le radice gotica diviene il suffisso -\"govia\" di molti toponimi germanici soprattutto svizzeri, Breisgau-Brisgovia, Aargau-Argovia, Thurgau-Turgovia. In inglese altres\u00ec \u00e8 reso con il suffisso \"*Ge\" dell'antico inglese, che sopravvive in nomi come Vange o come Surrey (Sutherge = \"terra del sud\"). \nIl termine Gau o G\u00e4u \u00e8 collegato ad un altro termine geologico tedesco e nome di luogo, \"Au\" e \"Aue\", che in antico alto tedesco era \"ouwe\".\nNelle terre di lingua tedesca ad est del Reno, il \"Gau\" formava l'unit\u00e0 amministrativa dell'impero carolingio, durante il IX e X secolo. Molti territori come questi evolsero in seguito in quello che divenne conosciuto come \"Grafschaft\", il territorio di un \"Graf\", o conte; il conte era in origine un governatore nominato dall'alto, ma la posizione divenne poi ereditaria, come quella dei vassalli.\n\"Gaue\" nel periodo nazista.\nIl termine \"Gau\" torn\u00f2 in vita negli anni venti, come nome dato alle regioni amministrative della Germania nazista. Il \"Gau\" era la principale regione amministrativa del partito nazista (NSDAP), creata dallo statuto del partito del 22 maggio 1926. Ogni Gau era guidato da un \"Gauleiter\"; i 32 gaue originali erano coincidenti con i preesistenti \"L\u00e4nder\" e le province prussiane.\nNel 1938 tutta la Germania era divisa in circa 30 Gaue. A seguito della soppressione delle istituzioni politiche dei \"L\u00e4nder\" nel 1935, il Gau era divenuto de facto la regione amministrativa di governo, e ogni Gauleiter aveva poteri significativi all'interno del proprio territorio.\nCon l'annessione tedesca dei territori circostanti, a partire dalla fine degli anni trenta, fu creata anche una nuova unit\u00e0 di amministrazione civile, il Reichsgau. Dopo il successo della Campagna di Francia nel 1940, l'Alsazia-Lorena fu riannessa alla Germania. L'ex dipartimento della Mosella fu incorporato nel Gau della Saar-Palatinato, mentre il Basso Reno e l'Alto Reno furono incorporati al Gau di Baden. Similmente, l'ex stato indipendente del Lussemburgo fu annesso a Koblenz-Trier, e i territori belgi di Eupen e Malmedy furono annessi a K\u00f6ln-Aachen.\nI \"Reichsgaue\".\nI territori di lingua tedesca annessi alla Germania dal 1938 furono organizzati in Reichsgaue. Diversamente dai Gaue preesistenti, i nuovi Reichsgaue combinarono formalmente le sfere dell'amministrazione civile e di partito.\nDopo l'annessione dell'Austria nel 1938, la nazione, ridenominata Ostmark, fu suddivisa in sette Reichsgaue, che coincidevano all'incirca con i vecchi L\u00e4nder: il Tirolo e il Vorarlberg furono uniti nel \"Tirolo-Vorarlberg\" (mentre il Tirolo Orientale pass\u00f2 alla Carinzia), il Burgenland venne diviso tra Stiria e \"Basso Danubio\", nuovo nome della Bassa Austria. L'Alta Austria cambi\u00f2 nome in \"Alto Danubio\", il che port\u00f2 all'eliminazione del nome \"Austria\" dalle cartine geografiche. Furono effettuati anche piccoli cambiamenti di confini, il pi\u00f9 significativo dei quali fu la grande espansione del territorio ufficiale di Vienna, a spese del \"Basso Danubio\".\nI territori settentrionali e orientali annessi dalla Cecoslovacchia smembrata furono organizzati nel \"Reichsgau\" dei Sudeti, mentre il territorio del sud fu annesso ai \"Reichsgaue\" del Basso e Alto Danubio.\nDopo l'invasione della Polonia nel 1939, i territori persi con il Trattato di Versailles, insieme ad altri territori adiacenti, furono riannessi alla Germania come Reichsgau Danzig-Westpreu\u00dfen (Danzica-Prussia Occidentale, che comprendeva anche l'ex Citt\u00e0 Libera di Danzica) e Reichsgau Wartheland.\nTermini geografici legati a \"Gau\".\nIl termine medievale \"Gau\" (talvolta \"G\u00e4u\"; \"gouw\" in olandese) \u00e8 sopravvissuto come componente secondaria dei nomi di alcune regioni, alcune che prendono nome da fiumi, in Germania, Austria, Alsazia (Francia), Svizzera, Trentino, Alto Adige, Basso Piemonte, v. Gavi Ligure(Italia), Belgio e Paesi Bassi.\nLetteratura.\n\u00c8 da notare che la traduzione tedesca de \"Il Signore degli Anelli\" scelse di non utilizzare il termine \"Gau\" per la traduzione di \"contea\", a causa dell'associazione del termine col nazismo."}
{"id": "2175834", "revid": "126257", "url": "https://it.wikipedia.org/wiki?curid=2175834", "title": "Bentley 3\u00bd L", "text": ""}
{"id": "2175837", "revid": "126257", "url": "https://it.wikipedia.org/wiki?curid=2175837", "title": "Bentley 3,5 L", "text": ""}
{"id": "2175842", "revid": "767487", "url": "https://it.wikipedia.org/wiki?curid=2175842", "title": "Pleistoscene", "text": "Pleistoscene \u00e8 un progetto musicale di Zim Zum, chitarrista e compositore multiplatino ed ex chitarrista di Marilyn Manson, oggi a capo dei The Pop Culture Suicides\nLa nascita e il concetto Pleistoscene.\nPleistoscene nasce come progetto musicale nel 2002, quando oltre 500.000 persone visiteranno il pianeta Pleistosonica su http://www.pleistoscene.com\nSuccessivamente diventa progetto solo strumentale.\nZim Zum definisce Pleistoscene la sua \"orchestra\".\nPleistoscene \u00e8 il teatro della mente, un musical speri(mentale) diretto da un unico uomo.\nZim Zum dichiara di aver scelto il nome \"Pleistoscene\" facendo riferimento al momento della storia dell'umanit\u00e0 in cui si \u00e8 verificata la prima estinzione di massa, la prima era glaciale, e che ha visto anche la prima manifestazione riconosciuta di una forma d'arte."}
{"id": "2175844", "revid": "275845", "url": "https://it.wikipedia.org/wiki?curid=2175844", "title": "Casato di Palatinato-Zweibr\u00fccken-Kleeburg", "text": ""}
{"id": "2175853", "revid": "438678", "url": "https://it.wikipedia.org/wiki?curid=2175853", "title": "Swedish Metal Aid", "text": "Swedish Metal Aid \u00e8 un progetto della TV svedese del 1985, a cui presero parte le pi\u00f9 importanti bands Hard n' Heavy del periodo al fine di raccogliere fondi da inviare ai bambini dell'Africa.\nFu realizzata una canzone intitolata \"Give a Helpin' Hand\" composta dai Treat e dagli Easy Action, venne realizzato un singolo e un video trasmesso dalla televisione.\nAl coro della canzone parteciparono decine di gruppi, mentre i lead singers erano Joey Tempest (Europe), Robert Ernlund (Treat), Bjorn Lodin (Six Feet Under), Malin Ekholm (Aphrodite), Joakim Lundholm (220 Volt) e Tommy Nilsson (Easy Action).\nL'assolo di chitarra fu eseguito da Kee Marcello (Easy Action e poi Europe).\nLa canzone era la tipica ballad con un coro, sullo stile della famosissima \"We Are the World\"."}
{"id": "2175875", "revid": "1573940", "url": "https://it.wikipedia.org/wiki?curid=2175875", "title": "Chiesa di San Filippo Neri (Lodi)", "text": "La chiesa di San Filippo Neri \u00e8 un luogo di culto cattolico di Lodi.\nL'edificio, risalente alla met\u00e0 del Settecento, fu costruito di fronte allo sbocco di una lunga via, in ossequio al gusto scenografico dell'epoca. Per l'omogeneit\u00e0 stilistica delle decorazioni, la bellezza degli ornati e la preziosit\u00e0 dei marmi, la chiesa di San Filippo si annovera fra gli esempi pi\u00f9 significativi del rococ\u00f2 europeo.\nArchitettura e arte.\nLa facciata.\nLa slanciata facciata \u00e8 opera dell'architetto pavese Antonio Veneroni. Il progetto \u00e8 stato erroneamente attribuito ai fratelli lodigiani Michele e Piergiacomo Sartorio, i quali erano in realt\u00e0 solo capomastri del cantiere.\nIl fronte principale \u2013 arricchito dal busto del santo titolare sopra il portale, da quello della Vergine Immacolata sopra il finestrone centrale e da leggiadri angeli e putti recanti i simboli iconografici di san Filippo\u00a0\u2013 \u00e8 suddiviso in due registri da un forte marcapiano.\nL'interno.\nL'interno, a croce greca, \u00e8 un autentico gioiello del Settecento lombardo. Gli interni sono completamente decorati da affreschi eseguiti da due eminenti artisti del XVIII secolo: Giuseppe Coduri, detto il Vignoli (egli \u00e8 il realizzatore delle \u00abquadrature\u00bb, cio\u00e8 di tutti gli artifici che fingono architetture immaginifiche e rivestimenti marmorei) e Carlo Innocenzo Carloni, che \u00e8 l'autore degli affreschi raffiguranti \"L'Assunzione della Vergine\" nella grande volta dell'aula, \"La Gloria di San Filippo Neri\" nel plafone del presbiterio, \"La Crocefissione\" nella zona absidale e quattro gruppi con gli \"Apostoli\" nelle altrettante vele alla base de \"L'Assunzione\".\nDa segnalare anche i tre altari marmorei, esempio delle raffinatezze rococ\u00f2, dove il marmo si sposa con il ferro battuto, lo stucco e applicazioni bronzee dorate. Le balaustre che delimitano gli altari sono caratterizzate da inserti in ferro battuto e policromo.\nPresso la sacrestia, ingentilita da quattro colonne in marmo rosa e contraddistinta da armadiature settecentesche con intagli di Angelo Cavanna, si pu\u00f2 godere della grande tela di Sebastiano Galeotti raffigurante \"La Gloria di San Francesco di Sales\". Degna di nota \u00e8 inoltre la statua in stucco policromo del XVIII secolo raffigurante l\"'Addolorata\", posta nella nicchia della cappella laterale destra. Sono da segnalare anche i corredi liturgici, espressione dell'oreficeria lombarda del XVIII secolo.\nL'organo a canne, collocato sopra l'ingresso della chiesa, fu costruito nel 1779 da Andrea Serassi che pose la propria firma su una delle canne dello strumento.\nIl precario stato di conservazione in cui gli affreschi versano \u00e8 il risultato di un inspiegabile disinteresse, durato decenni, per le sorti di questo insigne monumento. Solo \nnel 2008 sono state rifatte le coperture ed \u00e8 stata recuperata la facciata con un mediocre lavoro di restauro conservativo. Nel gennaio 2016 sono iniziati a cura della Fondazione svizzera Balz ed Isabel Baechi i rilievi di tutto l'edificio, preludio dei restauri che interesseranno tutte le pareti affrescate del tempio sacro."}
{"id": "2175876", "revid": "486946", "url": "https://it.wikipedia.org/wiki?curid=2175876", "title": "Un fiume di avventure con Huck", "text": ""}
{"id": "2175885", "revid": "110157", "url": "https://it.wikipedia.org/wiki?curid=2175885", "title": "Gli anni (romanzo)", "text": "Gli anni (\"The Years\") \u00e8 un romanzo di Virginia Woolf del 1937 l'ultimo pubblicato quando lei era ancora in vita.\nTrama.\nIl romanzo ripercorre la storia della famiglia Pargiter, dal 1880 all\"oggi\" cio\u00e8 la met\u00e0 del 1930. Anche se a cavallo di cinquant'anni, il romanzo non si presenta stilisticamente come un poema epico, concentrandosi invece sui piccoli dettagli privati della vita dei vari personaggi. Fatta eccezione per la prima, ogni sezione si svolge su un unico giorno dell'anno che d\u00e0 il titolo ad essa e ogni anno \u00e8 definito da un momento particolare nel ciclo delle stagioni. All'inizio di ogni sezione, e talvolta con una transizione all'interno delle sezioni, la Woolf descrive l'evoluzione di tutta la Gran Bretagna, tenendo in esame anche l'evoluzione di Londra e della campagna \"come dagli occhi di un uccello in volo\" prima di concentrarsi con cura sui suoi personaggi. Anche se queste descrizioni si spostano spesso in tutta l'Inghilterra con un solo paragrafo, raramente e brevemente ampliano il loro punto di vista al mondo fuori della Gran Bretagna.\nStoria editoriale.\nIl romanzo ha avuto il suo inizio durante una lezione del 1931 tenuta da Virginia Woolf per la sezione Junior Council della London &amp; National Society for Women's Service. Dopo aver recentemente pubblicato \"Una stanza tutta per s\u00e9\", l'autrice pens\u00f2 di fare questo discorso, la base di un secondo libro di saggi sulle donne, questa volta per\u00f2 per prendere una visione pi\u00f9 ampia della loro vita economica e sociale, piuttosto che concentrarsi sulle donne come artisti, quanto gi\u00e0 fatto nello scritto precedente. Ha ideato l'originale forma di un \"romanzo-saggio\", in cui ogni saggio sarebbe seguita da un passaggio novellistico - presentato come estratto da un immaginario pi\u00f9 romanzato - che semplifica le idee esplorate nel saggio. Inizialmente chiam\u00f2 il libro \"I Pargiter\". \nTra l'ottobre e il dicembre del 1932, la Woolf ide\u00f2 sei saggi e cre\u00f2 alcuni dei principali personaggi fittizi \"estratti\" per i Pargiters. Ma entro la fine del febbraio 1933 aveva cancellato il quadro teorico del suo \"romanzo-saggio\" e iniziato a rielaborare il libro come pura finzione. Alla fine, in base allo sviluppo definitivo della trama e dell'opera, il titolo fu cambiato in quello definitivo."}
{"id": "2175893", "revid": "767487", "url": "https://it.wikipedia.org/wiki?curid=2175893", "title": "Tra un atto e l'altro", "text": "Tra un atto e l'altro \u00e8 l'ultimo romanzo di Virginia Woolf, pubblicato nel 1941, poco dopo il suo suicidio. \nLe relazioni tra i personaggi e gli aspetti della loro personalit\u00e0 sono esplorate in modo approfondito, soprattutto quelle dei personaggi femminili. \nTrama.\nLa trama descrive una calda giornata di giugno nel 1939, poco prima della seconda guerra mondiale, durante la quale diversi uomini e donne inglesi di varia estrazione sociale si incontrano in una casa di campagna nell'entroterra britannico e per sopprimere la noia organizzano uno spettacolo teatrale, al quale partecipa tutta la comunit\u00e0 locale. Il proprietario della casa \u00e8 un vedovo pensionato di nome Bartholemew Oliver, ufficiale dell'Esercito indiano. Vive con la sorella Lucy Swithin. Viene descritto come \"un po' eccentrico ma innocuo\". Oliver ha un figlio, Giles, che ha un lavoro in citt\u00e0; \u00e8 un uomo inquieto e frustrato. Sua moglie Isa sta a casa con i suoi due figli e, avendo perso interesse per lui, \u00e8 attratta dal signor Haines, un agricoltore locale, anche se il rapporto non va oltre il mero contatto visivo. Nel corso della giornata, la signora Manresa e il suo amico William Dodge si recano alla recita, organizzata dall'attrice Miss La Trobe. La giornata \u00e8 scandita dai piccoli momenti che precedono e accompagnano la rappresentazione. La signora Manresa flirta con Oliver e Giles, in modo, e William Dodge resta in disparte, anche a causa del suo malcelato orientamento omosessuale. La recita si svolge la sera e si compone di tre parti principali. Dopo un prologo, si apre la prima scena con un dialogo romantico di tipo shakespeariano. La seconda scena rappresenta una parodia di una commedia della Restaurazione, e la terza scena si rif\u00e0 invece al panorama dell'ambiente Vittoriano. La scena finale, intitolata \"noi\", contiene una scena ad effetto. Il libro si conclude ciclicamente con la vita dei vari personaggi del paese che torna alla pi\u00f9 totale normalit\u00e0."}
{"id": "2175894", "revid": "1649409", "url": "https://it.wikipedia.org/wiki?curid=2175894", "title": "Tajmuraz Mamsurov", "text": " \nBiografia.\nLaureato presso l'Istituto Mineral-Metallurgico del Caucaso del Nord, e specializzato in storia presso l'Accademia delle Scienze Sociali del Comitato Centrale del PCUS, Mamsurov crebbe tra le file del Komsomol, la giovent\u00f9 del Partito Comunista dell'Unione Sovietica, negli anni settanta; in seguito, negli anni ottanta, entr\u00f2 tra le file del partito vero e proprio.\nNel 1994 fu eletto deputato Presidente del Consiglio Supremo della Repubblica dell'Ossezia del Nord, quindi, l'anno successivo, fu designato all'amministrazione del rajon \"Pravobere\u017enyj\", il distretto della sua citt\u00e0 natale, Beslan. Mamsurov fu alla guida del governo Nord-Osseto dal febbraio '98 all'ottobre 2000, quando venne chiamato a presiedere il Parlamento di Vladikavkaz, fino al 7 giugno 2005, giorno in cui la proposta dell'ex-presidente Putin di affidare a Mamsurov la presidenza della Repubblica dell'Ossezia Settentrionale-Alania fu approvata.\nPoliticamente il Presidente Nord-Osseto \u00e8 un alleato del premier russo Putin, ed \u00e8 membro di \"Russia Unita\", il partito del Presidente russo Medvedev e dello stesso Putin; inoltre \u00e8 membro del Presidium del Consiglio della Russia e del Consiglio Supremo di Russia Unita.\nLa biografia ufficiale gli attribuisce miglioramenti economici all'interno della Repubblica e lo descrive come un politico \"centrista\" con tendenze liberali.\nDall'inizio del mandato presidenziale di Mamsurov si \u00e8 registrato un deterioramento dei rapporti con la confinante Inguscezia, a causa del conflitto del '92 nel \"rajon\" Prigorodnyj, e della pi\u00f9 recente strage nella scuola N\u00b01 di Beslan nel 2004, alla quale presero parte anche terroristi ingusci. Egli ha accusato le autorit\u00e0 inguscie di alimentare deliberatamente le tensioni tra le due Repubbliche confinanti e di promuovere una guerra d'informazione contro l'Ossezia del Nord. Mamsurov \u00e8 promotore di una pi\u00f9 stretta collaborazione con l'Ossezia del Sud, una regione secessionista della Georgia, che aspira ad un'integrazione nella Federazione Russa, e ad un'unione con l'Ossezia del Nord. Nel luglio 2008 ha accusato i diplomatici occidentali di promuovere un \"piano gesuista\" di riunificazione delle due Ossezie in un unico stato sotto la protezione della NATO e nell'orbita georgiana."}
{"id": "2175898", "revid": "1573940", "url": "https://it.wikipedia.org/wiki?curid=2175898", "title": "Ardenna grisea", "text": "La berta grigia (Ardenna grisea ) \u00e8 un uccello marino della famiglia dei Procellariidi dalla distribuzione cosmopolita.\nDescrizione.\nDimensioni.\nMisura 40\u201351\u00a0cm di lunghezza, per un peso di 650-978\u00a0g; l'apertura alare \u00e8 di 94\u2013109\u00a0cm.\nAspetto.\nQuesta grossa berta dal piumaggio scuro ha ali lunghe e relativamente appuntite. La parte inferiore dell'ala ha la parte centrale bianca. La maggior parte del piumaggio varia dal bruno-fuligginoso uniforme al grigio scuro, con una sfumatura pi\u00f9 scura sulla testa, la parte superiore delle primarie e la coda. La zona dorsale pu\u00f2 presentare un aspetto \u00absquamato\u00bb, soprattutto sulle scapolari. Il mento e la parte alta della gola sono leggermente pi\u00f9 chiari; il resto delle parti inferiori, a partire dalla zona pettorale, presenta una colorazione molto simile a quella delle parti superiori, ma un po' pi\u00f9 chiara.\nLe ascellari sono scure, le copritrici sotto-alari sono di colore marrone chiaro o grigio, con una quantit\u00e0 variabile di bianco sulle copritrici interne. Le remiganti grigio scuro presentano discrete infiltrazioni chiare alla base delle primarie.\nL'iride \u00e8 bruno-nerastra, il becco varia dal grigio-brunastro al grigio scuro. Le zampe e i piedi sono color carne-rosato. I sessi sono identici, i giovani sono simili agli adulti.\nLa berta grigia \u00e8 a malapena riconoscibile dalla berta codacorta (\"A. tenuirostris\"), ma ha la testa meno rotonda e il becco pi\u00f9 lungo, nonch\u00e9 una grande macchia carpale bianca che contrasta con le grandi copritrici primarie e con la base delle primarie. Il colore del becco e le dimensioni generali permettono di distinguere la berta grigia dalla berta piedicarnicini, dalla berta minore e dalla berta delle Baleari.\nVoce.\nGeneralmente silenzioso in mare, questo uccello diventa rumoroso nei terreni di nidificazione. Il suo repertorio \u00e8 costituito soprattutto da tubati o da grugniti scontrosi. \u00c8 pi\u00f9 facile udire il richiamo della berta grigia quando \u00e8 a terra o vicino alla sua tana rispetto a quando \u00e8 in volo. Il suo grido principale \u00e8 una serie di \"wheeoohar\" miagolanti come quelli di un gatto, ma \u00e8 anche in grado di produrre attraverso inspirazioni ed espirazioni successive dei \"der-rer-ah\" gementi o dei \"coo-roo-ah\" pi\u00f9 stridenti. Durante i duetti nuziali il maschio emette grida pi\u00f9 acute di quelle della \"partner\".\nBiologia.\n\u00c8 un uccello gregario. In mare \u00e8 possibile incontrare centinaia o migliaia di esemplari che volano in linee molto lunghe o posati sulla superficie. Le colonie raccolgono decine di migliaia o talvolta anche milioni di individui. Queste, oltre alle berte grigie, comprendono molte altre specie, quali uccelli delle tempeste facciabianca (\"Pelagodroma marina\"), prioni beccolargo (\"Pachyptila vittata\"), petrelli tuffatori comuni (\"Pelecanoides urinatrix\"), uccelli delle tempeste dorsogrigio (\"Garrodia nereis\") e petrelli delle Chatham (\"Pterodroma axillaris\").\nMalgrado le modeste dimensioni, alcuni esemplari sono in grado di percorrere pi\u00f9 di 60.000 chilometri durante il loro lungo viaggio di vari mesi attraverso l'oceano Pacifico. Assieme alla sterna codalunga, \u00e8 l'uccello che effettua la pi\u00f9 grande migrazione del mondo animale. Il percorso di questo migratore trans-equatoriale non \u00e8 noto con certezza: sappiamo solo che suoi differenti punti di passaggio sono la Papua Nuova Guinea, la Nuova Caledonia, Tonga, Samoa, le Figi, Kiribati, le isole Cook, le isole della Societ\u00e0 e le isole Marchesi. I limiti pi\u00f9 settentrionali del loro itinerario si estendono alla Kam\u010datka, allo stretto di Bering, all'Europa settentrionale e all'Islanda, che vengono raggiunti tra settembre e ottobre. Il ritorno verso il sud e i siti di nidificazione per i pi\u00f9 ritardatari avviene durante gli ultimi due mesi dell'anno civile.\nPrima di partire, queste berte si rimpinzano di krill per formare riserve di grasso che servano come scorte per il viaggio. Alcuni maschi effettuano prestazioni eccezionali, essendo in grado di percorrere oltre 7500\u00a0km in 34 giorni. La distanza minima percorsa da una femmina \u00e8 di 3700\u00a0km in 16 giorni. Le migrazioni avvengono per classi di et\u00e0 e la partenza viene effettuata a categorie scaglionate: i giovani di et\u00e0 superiore a un anno partono per primi, seguiti dagli adulti nidificanti e infine dagli adulti non nidificanti e dai giovani dell'anno. Non vi \u00e8 una migrazione di massa: essa viene eseguita da sola od occasionalmente in piccoli gruppi.\nAlimentazione.\nLe berte grigie si nutrono principalmente di piccoli pesci che vivono sui banchi di sabbia poco profondi, di cefalopodi, di meduse (\"Hyperiella antarctica\") e di crostacei (gamberi, krill), con proporzioni variabili a seconda della stagione o della regione.\nNella categoria dei pesci figurano acciughe (\"Engraulis\"), capelani comuni (\"Mallotus villosus\"), giovani scorfani (\"Neosebastes\") e luccisauri del Pacifico (\"Cololabis saira\"). Durante il periodo di riproduzione la dieta \u00e8 dominata dai crostacei, soprattutto dai \"Nyctiphanes\", che vengono catturati dopo spedizioni pi\u00f9 o meno lunghe.\nLe berte grigie mettono in atto varie strategie di pesca: si tuffano e nuotano sott'acqua spingendosi con le loro lunghe ali. Possono anche \u00abspigolare\u00bb il loro cibo dalla superficie. A volte si associano ad altri uccelli marini, ma anche a delfini e balene che svolgono il ruolo di battitori che spezzano l'integrit\u00e0 dei banchi dei pesci. Possono seguire i pescherecci per approfittare dei pesci scartati che vengono gettati fuori bordo.\nRiproduzione.\nLa stagione di nidificazione inizia alla fine di settembre o all'inizio di ottobre. All'arrivo della colonia nel sito di nidificazione segue immediatamente un periodo pre-riproduttivo che dura circa due settimane. La deposizione delle uova pu\u00f2 quindi avere luogo. Essa viene effettuata tra la met\u00e0 di novembre e l'inizio di dicembre in Nuova Zelanda. Nelle isole Snares i due terzi delle deposizioni avvengono tra il 20 e il 24 novembre. La schiusa delle uova pu\u00f2 avvenire in un arco di tempo abbastanza lungo, da met\u00e0 gennaio a fine aprile.\nGli ultimi giovani si involano all'inizio di maggio.\nLe berte grigie sono uccelli monogami, ma i legami coniugali durano di solito un solo anno. Probabilmente le relazioni che uniscono le coppie si interrompono con l'inizio della migrazione. I nuovi compagni vengono sicuramente cercati all'inizio della stagione successiva. Questi uccelli sono molto coloniali. La densit\u00e0 dei nidi varia a seconda che siano costruiti tra le graminacee o tra i cespugli. Essa viene generalmente stimata tra 0,3 e 0,9 per metro quadrato. Entrambi i genitori uniscono le forze per scavare una tana che pu\u00f2 essere profonda fino a 3 metri e che viene rivestita con piante sparse. Pu\u00f2 anche essere utilizzata allo scopo una cavit\u00e0 naturale. La femmina depone un unico uovo bianco che pesa 95 grammi e viene covato alternativamente da entrambi i genitori per 53-56 giorni.\nAlla nascita i pulcini presentano un piumino grigio-fuligginoso con parti inferiori pi\u00f9 chiare. Sono nidicoli e rimangono nel nido per un periodo medio di cento giorni. Alla fine della loro crescita, vale a dire a 70 giorni di et\u00e0, la loro massa corporea raggiunge i 750 grammi e hanno acquisito abbastanza muscoli e grasso per sopravvivere e affrontare i rigori degli spostamenti su lunga distanza.\nI giovani raggiungono la maturit\u00e0 sessuale tra i 5 e i 9 anni.\nDistribuzione e habitat.\nLa berta grigia \u00e8 presente e pu\u00f2 essere osservata in tutti i grandi oceani, ad eccezione della parte settentrionale dell'oceano Indiano. Si riproduce nel sud del Cile, fino a capo Horn, nell'arcipelago delle Falkland e a Tristan da Cunha, in pieno Atlantico meridionale. Nel settore sud-orientale del globo, nidifica nell'Australia sud-orientale e intorno alla Nuova Zelanda.\nQuesta specie pelagica si incontra generalmente in acque fredde situate a considerevole distanza dalla costa.\nUno studio condotto per due anni consecutivi nelle acque americane al di fuori della stagione riproduttiva ha dimostrato che questa berta trascorre tra il 46 e il 68% del suo tempo sulla piattaforma continentale, prolungamento diretto del continente sotto la superficie del mare, e tra il 37 e il 43% sulla scarpata continentale, tra 200 e 1000 metri. Nei punti in cui la scarpata continentale digrada rapidamente, la specie tende ad avvicinarsi alla costa. Il breve tempo rimanente (dal 5 all'11%) viene trascorso sulla salita continentale o sulla piana abissale.\nLa berta grigia nidifica su ripidi pendii ricoperti da una vegetazione piuttosto fitta; apprezza in particolare i ciuffi di erbe della famiglia delle graminacee caratterizzate da uno stelo cilindrico cavo. Mostra anche una certa attrazione per le piante di \"Olearia\" disposte in ciuffi o pi\u00f9 raramente in cespugli o piccoli gruppi di alberi. Quando si riproduce, si insedia nelle vicinanze del mare, ma anche nell'entroterra fino a 1500 metri di altitudine. Le isole costituiscono spesso il suo \"habitat\" preferito, cos\u00ec come punte e promontori.\nConservazione.\nSecondo \"Handbook of the Birds of the World\" la specie non \u00e8 minacciata a livello globale. \u00c8 numerosa e ampiamente diffusa con una popolazione complessiva costituita da diversi milioni di individui. La popolazione viene stimata in 4 milioni di coppie in Nuova Zelanda e in circa 20 milioni di esemplari in totale. Censimenti recenti effettuati sulle isole Snares hanno determinato una popolazione di 2.750.000 uccelli nel 1970 e di 2.060.000 nell'anno 2000, registrando una diminuzione del 37%. Anche le colonie della Nuova Zelanda hanno visto diminuire le loro popolazioni e le 17 colonie presenti in Australia sono relativamente modeste, essendo costituite in tutto dalle 1300 alle 2500 coppie. Le colonie delle isole Falkland sono di medie dimensioni - 10.000-20.000 coppie riproduttrici. Le fluttuazioni della popolazione possono essere considerevoli. In California gli uccelli presenti al di fuori della stagione riproduttiva sono diminuiti del 90% negli ultimi 20 anni.\nQuesto uccello, chiamato anche \"muttonbird\" (\u00abuccello montone\u00bb) dai locali, viene catturato in gran numero dai m\u0101ori. Gli uccelli vengono prelevati all'interno delle loro tane, spennati e preparati per essere cucinati. Ogni anno vengono catturati in questo modo 250.000 esemplari. Questa attivit\u00e0 sociale e culturale \u00e8 di grande importanza economica, specialmente per i m\u0101ori dell'isola di Stewart."}
{"id": "2175899", "revid": "729019", "url": "https://it.wikipedia.org/wiki?curid=2175899", "title": "Immunodeficienza comune variabile", "text": "L'immunodeficienza comune variabile (CVID) \u00e8 una categoria clinico-diagnostica che comprende un gruppo eterogeneo di soggetti, in genere adulti, che presentano una serie di manifestazioni cliniche comuni dovute ad un difetto di produzione delle classi pi\u00f9 importanti di immunoglobuline.\nEpidemiologia.\nL'immunodeficienza comune variabile \u00e8 la seconda pi\u00f9 comune immunodeficienza primitiva. Ha una prevalenza di circa 1:50,000, interessa soprattutto soggetti dai 20 ai 40 anni e colpisce indifferentemente entrambi i sessi. La diagnosi viene posta nel 20% dei casi in et\u00e0 infantile.\nEziologia e patogenesi.\nL'immunodeficienza comune variabile \u00e8 una categoria diagnostica; in questo senso, esistono molteplici terreni genetici che pur condividendo le stesse manifestazioni cliniche, sono differenti sia per i geni coinvolti sia per le tappe patogenetiche che portano all'immunodeficienza. Il destino comune \u00e8 un'alterazione, pi\u00f9 o meno profonda, della capacit\u00e0 di produzione di anticorpi da parte dei linfociti B, che rimangono in grado di riconoscere l'antigene ma non di maturare in cellule mature. La malattia da deficit di IgA rappresenta un estremo clinico, con analogo substrato patogenetico, della CVID.\nClinica.\nLa CVID \u00e8 caratterizzata da una serie di manifestazioni cliniche tipiche di immunodeficienza anticorpale, con maggiore predisposizione a infezione da germi piogeni (\"Staphylococcus aureus\", \"Haemophilus influenzae\" e \"Streptococcus pyogenes\") e possibile ricorrenza delle malattie esantematiche (morbillo, varicella, rosolia). I soggetti colpiti dimostrato una precipua incapacit\u00e0 (spesso diagnostica) di rispondere alla vaccinazione con tossoide tetanico, difterico e pertussico. Altre manifestazioni cliniche sono:\nTali manifestazioni cliniche sono dovute ad una polarizzazione patologica del sistema immunitario che, in assenza di un'adeguata risposta umorale, va incontro a fenomeni iperplastici nel tentativo di compensare il deficit. La manifestazione tipica \u00e8 la linfoadenopatia cervicale, ma che pu\u00f2 coinvolgere anche linfonodi profondi quali quelli splenici o intestinali con conseguente alterazione del transito e sindrome da malassorbimento. Il maggior rischio di linfoma \u00e8 dovuto alla presenza di attiva proliferazione delle cellule del sistema immunitario, con aumento relativo dei fenomeni di mutazione genica.\nDiagnosi.\nIn un contesto anamnestico ed obiettivo compatibile, la diagnosi viene confermata grazie a reperti di laboratorio e strumentali. I primi devono documentare la mancanza o l'assenza di immunoglobuline nel siero del soggetto; i secondi possono documentare tramite radiografia polmonare e intestinale dopo pasto baritato le alterazioni tipiche descritte in clinica. Particolare rilievo assume la biopsia in grado di documentare l'iperplasia in pi\u00f9 distretti linfonodali in assenza di alterazioni di tipo neoplastico.\nTerapia.\nI vari presidi terapeutici devono essere volti verso la risoluzione delle manifestazioni organo-specifiche; sono necessari antibiotici, antimicotici, antivirali o antiparassitari in base alla documentata infezione sottostante. In alcuni soggetti, pu\u00f2 rendersi necessaria la terapia continua con somministrazione di immunoglobuline endovena."}
{"id": "2175905", "revid": "438678", "url": "https://it.wikipedia.org/wiki?curid=2175905", "title": "Pieve di Montebelluna", "text": ""}
{"id": "2175912", "revid": "125064825", "url": "https://it.wikipedia.org/wiki?curid=2175912", "title": "Colby e i suoi piccoli amici", "text": " \u00e8 un anime giapponese prodotto da Tokyo Shinsha Film, Top Kraft, TOHO e Cinar Animation, incentrato su un piccolo koala e sulla sua vita insieme agli altri animali australiani, tutti umanizzati. La serie \u00e8 simile, per diversi aspetti, a \"Maple Town - Un nido di simpatia\". La gran parte della popolazione \u00e8 costituita da koala, ma non mancano pinguini, talpe e altri. \nStoria.\nNel 1984, la Zoo Tama nella parte occidentale di Tokyo, cominci\u00f2 ad accogliere i primi koala e il governo dell'Australia invi\u00f2 sei koala in Giappone, come segno di buona volont\u00e0 per la riuscita del progetto. Come risultato in Giappone si dest\u00f2 un grande interesse e popolarit\u00e0 per i koala e per tutto quanto avesse a che fare con questi animali. L'anime \"Colby e i suoi piccoli amici\" \u00e8 stato prodotto durante questa \"koala-mania\", cos\u00ec come l'altrettanto noto \"Fushigi na koala Blinky\" della Nippon Animation, entrambi trasmessi da Fuji TV."}
{"id": "2175914", "revid": "1695956", "url": "https://it.wikipedia.org/wiki?curid=2175914", "title": "Si salvi chi pu\u00f2! Arriva Dennis", "text": "Si salvi chi pu\u00f2! Arriva Dennis (\"Dennis and Gnasher\") \u00e8 una serie televisiva a cartoni animati prodotta da Collingwood O'Hare Studios e Hong Ying Animation e basato ai personaggi dei fumetti di The Beano."}
{"id": "2175915", "revid": "709565", "url": "https://it.wikipedia.org/wiki?curid=2175915", "title": "Episodi di Batman (serie animata) (prima stagione)", "text": "La prima stagione della serie animata Batman (\"Batman: The Animated Series\"), composta da 65 episodi, \u00e8 stata trasmessa sul canale statunitense Fox Kids dal 6 settembre 1992 al 17 settembre 1993."}
{"id": "2175916", "revid": "228587", "url": "https://it.wikipedia.org/wiki?curid=2175916", "title": "Episodi di Batman (serie animata) (seconda stagione)", "text": "La seconda e ultima stagione della serie animata Batman (\"Batman: The Animated Series\"), nota anche come Le avventure di Batman &amp; Robin (\"The Adventures of Batman &amp; Robin\") e composta da 20 episodi, \u00e8 stata trasmessa sul canale statunitense Fox Kids dal 2 maggio 1994 al 15 settembre 1995.\nBaby Doll.\nTrama.\nQualcuno sta rapendo, uno dopo l'altro, tutti i membri del cast della fortunata sit-com \"Baby Doll\", la cui protagonista era Mary Dahl, un'attrice affetta da ipoplasia sistemica congenita, una rara malattia che le impediva di crescere d'altezza (a trent'anni sembra ancora una bambina di cinque), che interpretava Baby Doll, una bambina combinaguai che, quando veniva rimproverata dai genitori, rispondeva sempre con la frase: \u00abMa io non l'ho fatto apposta!\u00bb.\nBatman e Robin ritengono che la responsabile sia la stessa Dahl, che vuole di nuovo la gloria e la fama che le spettavano e che lei stessa lasci\u00f2 andare per intraprendere una carriera drammatica con scarsi risultati. Con uno stratagemma riescono ad introdursi nel nascondiglio di Baby Doll. Qui mettono KO la guardia del corpo di Mary e, mentre Robin libera gli altri membri del cast, Batman insegue Baby Doll verso un luna-park. Durante l'inseguimento Batman e Baby Doll si ritrovano in una sala degli specchi dove lei ha una visione di se stessa nella sua forma naturale ma, con le lacrime agli occhi, inizia a sparare agli specchi e quando termina i colpi Batman la raggiunge e lei piangendo in mezzo alle gambe, rispondendo: \u00abNon l'ho fatto apposta...\u00bb.\nL'inflessibile Bolton.\nTrama.\nLyle Bolton, capo della sicurezza dell'Arkham Asylum, tormenta e tortura i suoi detenuti, e arriva a rapire il commissario Gordon ed il sindaco Hill poich\u00e9, secondo lui, responsabili dell'ascesa del crimine in citt\u00e0; quando Batman e Robin intervengono, Bolton stesso finisce rinchiuso ad Arkham."}
{"id": "2175921", "revid": "1442080", "url": "https://it.wikipedia.org/wiki?curid=2175921", "title": "Anne Golon", "text": "Biografia.\nAnne Golon nacque come Simone Changeux il 17 dicembre 1921 a Tolone, un porto nel sud-est della Francia. Era la figlia di Pierre Changeux, uno scienziato e un capitano della Marina francese. Interessata alla pittura e alla scrittura fin dalla prima infanzia, ha pubblicato il suo primo romanzo, \"Au pays de derri\u00e8re mes yeux\", quando aveva 18 anni sotto lo pseudonimo Jo\u00eblle Danterne. Poi ha iniziato a lavorare come giornalista.\nNell'estate del 1940, quando la Francia fu occupata dai nazisti, la famiglia si trasfer\u00ec a vivere a Versailles. Simone lasci\u00f2 la Francia occupata in bicicletta e si trasfer\u00ec in Spagna. Tornata in patria al termine della guerra, riprese a scrivere usando diversi pseudonimi, ha fondato la rivista \"France 1947\" (divenuta in seguito \"France Magazine\") e ha ricevuto un premio letterario per il romanzo \"La Patrouille des saints-innocents\".\nRecatasi in Africa come giornalista freelance, nel 1947 conobbe il suo futuro marito, Vsevolod Serge\u00efvich Goloubinoff, meglio conosciuto come Serge Golon. Sposatisi a Pointe-Noire, la coppia ha avuto quattro figli: Cyrille (n. 1950), Nadine (n. 1955), Pierre (n. 1957) e Marina (n. 1961). La vita in Congo, tuttavia, divenne sempre pi\u00f9 difficile e la coppia decise di tornare in Francia, stabilendosi a Versailles.\nNel 1952, aiutata per le ricerche storiche dal marito, la scrittrice inizi\u00f2 la scrittura di un romanzo storico ambientato nel XVII secolo con protagonista una eroina immaginaria Angelica, soprannominata la Marchesa degli Angeli, contemporanea di Luigi XIV. Il romanzo intitolato \"Angelica la Marchesa degli Angeli\" venne editato per la prima volta nel 1956 in Germania ed accreditato ad Anne Golon. Quando venne pubblicato in Francia l'anno seguente venne invece accreditato ad Anne e Serge Golon. I due loro nomi vennero successivamente combinati in \"Sergeanne Golon\" dagli editori britannici quando il romanzo venne tradutto in lingua inglese. Tredici volumi di questa storica saga sono stati pubblicati tra il 1953 e il 1985. La popularit\u00e0 dei romanzi di \"Angelica\" port\u00f2 negli anni '60 alla realizzazione di una serie di cinque film diretti da Bernard Borderie. In essi l'attrice Mich\u00e8le Mercier interpret\u00f2 il ruolo di Angelica e Robert Hossein quello di suo marito, Joffrey de Peyrac.\nNel 1959 la famiglia Golon si trasfer\u00ec a Crans-Montana in Svizzera.\nNel 1972 Anne e Serge si trasferirono in Canada per compiere alcune ricerche per un romanzo della serie \"Angelica\". Il 12 luglio di quello stesso anno Serge mor\u00ec nel Qu\u00e9bec. Dopo la morte del marito Anne ha per\u00f2 continuato a scrivere realizzando altri quattro volumi della serie e terminando la serie nel 1985 con il romanzo \"La vittoria di Angelica\".\nNegli anni '90 Anne ha ha intentato una causa contro l'editore francese Hachette per abuso di copyright e diritti d'autore non pagati. Nel 1995, il tribunale di Parigi ha ordinato alla societ\u00e0 di cederle il 50% e non il 30% dei suoi diritti. La controversia legale si \u00e8 conclusa nel 2005 e non ha riacquistato i suoi diritti fino al 2006.\nAnne Golon \u00e8 morta il 14 luglio 2017 di peritonite a Le Chesnay, comune alle porte di Versailles. Il suo funerale ha avuto luogo il 25 luglio nella Cattedrale di San Luigi a Versailles, dove \u00e8 stata poi sepolta nel cimitero del quartiere di Montreuil. "}
{"id": "2175923", "revid": "1442080", "url": "https://it.wikipedia.org/wiki?curid=2175923", "title": "Serge Golon", "text": "Biografia.\nFiglio di un console, sfugg\u00ec alla rivoluzione del 1917 trovando rifugio in Francia.\nDurante uno dei suoi continui viaggi conobbe Anne Golon, una giornalista e scrittrice francese. Entrambi si applicarono alla stesura della serie di romanzi di Angelica."}
{"id": "2175924", "revid": "287204", "url": "https://it.wikipedia.org/wiki?curid=2175924", "title": "Alternaria", "text": "Alternaria Nees, Syst. Pilze, Suppl. (W\u00fcrzburg): 72 (1816).\nAlternaria \u00e8 un genere di funghi che comprende specie che causano un tipo di muffa, particolarmente diffusa in Italia, che cresce su frutta e verdura in decomposizione e in ambienti particolarmente umidi (caratterizzati da una temperatura che varia tra i 18\u00b0 e i 32\u00b0 ed un tasso di umidit\u00e0 superiore al 65%) rilasciando le sue spore soprattutto su carta da parati, tappeti e terriccio.\n\u00c8 una delle principali cause di reazioni allergiche quali asma, congiuntivite, rinite e dermatiti.\nL'insorgenza degli attacchi avviene principalmente tra met\u00e0 luglio e settembre, periodo nel quale si ha la massima concentrazione di spore nell'aria, ma in generale il rischio sussiste a temperature superiori ai 18\u00a0\u00b0C.\nSpecie.\nIl genere \"Alternaria\" comprende specie saprofite e specie parassite; queste ultime causano svariate patologie soprattutto su piante erbacee. Dal punto di vista fitopatologico le specie pi\u00f9 importanti di questo fungo sono:\nPatologia.\nLe spore di \"Alternaria\" sono di ridottissime dimensioni e, similarmente ai pollini, vengono inalate facilmente provocando allergia in soggetti intolleranti.\nSintomatologia.\nLe affezioni da \"alternaria\" provocano:"}
{"id": "2175928", "revid": "767487", "url": "https://it.wikipedia.org/wiki?curid=2175928", "title": "A Bucket of Blood", "text": "A Bucket of Blood \u00e8 un film tv del 1995 diretto da Michael McDonald: \u00e8 il remake del film \"Un secchio di sangue\" (1959) di Roger Corman, qui in vece di produttore."}
{"id": "2175929", "revid": "767487", "url": "https://it.wikipedia.org/wiki?curid=2175929", "title": "Un secchio di sangue", "text": "\"Un secchio di sangue (A Bucket of Blood)\" \u00e8 un film del 1959 diretto da Roger Corman. \u00c8 una commedia nera che trae spunto un po' alla lontana da una storia scritta nel 1930 da Charles Belden. Il lavoro di Belden era stato portato per la prima volta sullo schermo da Michael Curtiz nel 1933 con il film \"La maschera di cera\".\nTrama.\nWalter Paisley fa il cameriere allo Yellow Door, un popolare ritrovo beatnik frequentato dagli artisti. Un recital di poesia tenuto da Maxwell H. Brock colpisce profondamente Walter, che si sente attratto dall'ambiente e, soprattutto, da Carla, una disegnatrice. Ma Maxwell disprezza apertamente l'ingenuo cameriere che depresso, torna a casa, dove, nella sua stanzetta, cerca di modellare la creta per creare pure lui un'opera d'arte. I suoi tentativi vanno a vuoto e, in preda alla rabbia, scaglia il gatto della padrona di casa, uccidendolo. Inorridito, non sa che fare. Poi, per nascondere il misfatto, copre il cadaverino con la creta.\nIl giorno dopo, presenta allo Yellow Door la sua \"opera d'arte\". Tutti sono sorpresi e ammirati dalla qualit\u00e0 artistica di quel piccolo capolavoro: Leonard, il proprietario, espone il gatto e gli avventori, la sera, elogiano l'autore. Naolia, una delle clienti, giunge ad offrire un dono a Walter, regalandogli una fiala. Due frequentatori abituali del locale sono due poliziotti sotto copertura, alla ricerca di eventuali pusher. Uno dei due, Lou Raby, segue Walter a casa, dove gli chiede di mostrargli la fiala che \u00e8 piena di eroina. Sorpreso e confuso quando l'altro gli rivela di essere un poliziotto e fa per arrestarlo, Walter reagisce tirandogli in testa una padella che spacca la testa di Raby.\nAllo Yellow Door, intanto, Leonard ha scoperto con raccapriccio che sotto la creta c'\u00e8 della pelliccia di gatto: il giorno dopo, canzona Walter per il suo \"talento\" artistico, ma Carla lo difende. Walter allora prende coraggio e annuncia di avere un nuovo lavoro che ha intitolato \"L'uomo assassinato\". Ovviamente si tratta di Lou, anche lui ricoperto di creta come il gatto.\nLeonard, pur se titubante, suggerisce al cameriere di creare altre opere cos\u00ec da poter organizzare una mostra. \nLasciato il lavoro di cameriere, Walter diventa anche lui uno dei clienti del locale, aggregandosi alla brigata degli artisti. Un giorno Alice, una modella rimasta assente per qualche tempo, torna allo Yellow Door e tratta con sufficienza Walter, che per lei \u00e8 solo un aiuto cameriere. Lui si offende ma poi la segue, chiedendole di fare la modella per lui. La donna accetta. Quando per\u00f2 si reca a casa di Walter, quest'ultimo la strangola con una sciarpa. Anche lei finisce per diventare una delle sue statue che saranno esposte alla mostra.\nMaxwell, il giorno dopo, ammira il nuovo lavoro e lo omaggia con una poesia. Dopo una notte di bagordi, ubriaco, Walter \u00e8 preso dalla tristezza e dal timore che la sua popolarit\u00e0 potrebbe finire da un momento all'altro. Vedendo in una segheria un uomo che sta tagliando del legno, lo aggredisce e gli taglia la testa con una grande sega circolare. Quando porta il suo nuovo lavoro a Leonard, questo lo supplica di non portargli pi\u00f9 niente.\nLa sera della mostra, Carla gli confessa che, pur ammirando il suo talento, lei non \u00e8 innamorata di lui. Walter \u00e8 amareggiato per il rifiuto e chiede alla donna se \u00e8 disposta a fargli da modella. Anche se tutti i critici intervenuti lodano le sue opere, Walter pensa ad altro. Carla, intanto, guardando con attenzione la statua di Alice, scopre un dito umano che affiora dalla creta. Inorridita, affronta l'uomo che si difende citando la poesia di Maxwell e dicendole di aver dato l'immortalit\u00e0 a delle persone altrimenti senza valore. Altri invitati si rendono conto che quelle non sono sculture ma cadaveri. Walter, che ormai sente le voci delle sue vittime, fugge spaventato, rifugiandosi a casa. Qui, verr\u00e0 ritrovato dai suoi inseguitori, impiccato per disperazione.\nProduzione.\nIl film fu prodotto dalla Alta Vista Productions con il titolo di lavorazione \"The Living Dead\".\nDistribuzione.\nDistribuito dall'American International Pictures (AIP), il film usc\u00ec nelle sale USA il 21 ottobre 1959. Nel 1962, fu distribuito anche nella Germania Ovest (16 febbraio) e in Austria (giugno).\n\u00c8 stato pubblicato diverse volte in VHS e in DVD sia negli Stati Uniti sia sul mercato internazionale.\nLa pellicola \u00e8 entrata nel pubblico dominio negli Stati Uniti."}
{"id": "2175934", "revid": "31886", "url": "https://it.wikipedia.org/wiki?curid=2175934", "title": "Visione beatifica differita", "text": "La visione beatifica differita \u00e8 la concezione secondo la quale le anime vedranno Dio solo al momento della resurrezione. Fino a quel momento le anime dei morti possono essere in una condizione di veglia - teoria dello psicopannichismo - o dormire - \"sonno dell'anima\", teoria del condizionalismo - o anche morire con il corpo - mortalismo o tanatopsichia - salvo resuscitare nel giorno del giudizio.\nLa dottrina cattolica e la maggior parte delle confessioni protestanti considerano eretica questa teoria, opponendole l'idea che subito dopo la morte del corpo l'anima sia soggetta al giudizio divino, accedendo alla visione beatifica nel Paradiso, o alla sua eterna punizione nell'Inferno.\nSecondo il cristianesimo ortodosso, le anime dei dannati soffrono nell'ombra e quelle dei salvati stanno nella luce, accedendo alla visione divina solo nel momento della resurrezione dei morti. Infine, alcune confessioni cristiane accettano la teoria dello psicopannichismo: tra queste, la Chiesa cristiana avventista del settimo giorno, i Testimoni di Geova e i cristadelfiani.\nStoria della dottrina.\nI Padri della Chiesa.\nA parte diversi passi dei vangeli canonici e delle lettere di Paolo, sui quali si esercita l'esegesi dei teologi, il primo ad aver ipotizzato la visione differita sembra essere stato, verso il 150, Giustino il quale, nel suo \"Dialogo con Trifone\", scrive che le anime dei giusti, dopo la morte, \u00abrimangono in un luogo migliore, mentre quelle dei peccatori stanno in uno peggiore, aspettando il giorno del giudizio. Quelle giudicate degne da Dio non moriranno, le altre saranno certamente punite per il tempo che Dio vorr\u00e0\u00bb. Verso il 180, Ireneo di Lione afferma che le anime dei santi si trovano in un luogo invisibile e godranno della visione di Dio nel giorno della resurrezione, quando saranno riunite al corpo.\nQuasi contemporanea \u00e8 la testimonianza di Tertulliano il quale nell'\"Adversus Marcionem\" sostiene che le anime dei giusti si trovano nel \u00abseno di Abramo\u00bb, una regione non celeste ma nemmeno infera, fino a quando, con la resurrezione, \u00abnon otterranno la ricompensa\u00bb. Nel \"De anima\" lo stesso Tertulliano specifica che le anime si trovano nell'Ade, gi\u00e0 consolate o punite, in attesa del premio definitivo o dell'eterna punizione, mentre nell'\"Apologeticum\" afferma che le anime dei giusti si trovano in paradiso, un luogo dove attendono la resurrezione, e nello \"Scorpiace\" descrive le anime dei martiri cristiani che riposano sotto gli altari: anche Vittorino di Poetovio commenta il passo dell'Apocalisse allo stesso modo, interpretando \u00absub altare\u00bb come \u00absub terra\u00bb. Per quanto non precisamente coerenti, tutte le affermazioni di Tertulliano precludono alle anime dei giusti la \u00abvisione beatifica\u00bb che viene rimandata al giorno della risurrezione.\nIl poeta cristiano Prudenzio crede che le anime dei santi riposino nel \u00abseno di Abramo\u00bb, che il ricco Epulone pu\u00f2 vedere mentre brucia all'inferno mentre anche Origene rimanda la visione di Dio al giorno del giudizio, e in due scritti Ambrogio afferma che \u00able anime aspettano che maturino i tempi e le ricompense meritate, per le une la gloria, per le altre le pene\u00bb: intanto, esse attendono nell'invisibilit\u00e0 dell'Ade. La stessa opinione \u00e8 accolta da Lattanzio nelle sue \"Divinae Institutiones\" e Ilario di Poitiers commenta il \"Salmo\" 138, sostenendo che tutte le anime dei morti devono necessariamente scendere nell'inferno, dal momento che anche Ges\u00f9 vi \u00e8 disceso.\nSofronio Eusebio Girolamo riferisce che Vigilanzio avrebbe sostenuto che le anime dei santi si trovavano nel \u00abseno di Abramo\u00bb, identificato con i Campi Elisi o con le leggendarie Isole Fortunate: da parte sua, lo stesso Girolamo sostiene, sulla scorta di \"Matteo\" 18, 10 che all'anima umana non \u00e8 permesso vedere direttamente Dio come \u00e8 permesso agli angeli, ma con la resurrezione le anime vedranno Dio \u00abfaccia a faccia\u00bb quando saranno trasformate in angeli, come scrive Paolo.\nAnche Agostino di Ippona si riferisce a Girolamo su questo punto, nella \"Epistola\" CXLVIII, citando \"Luca\" (20, 36) dov'\u00e8 scritto che con la resurrezione gli uomini \u00absono come gli angeli e sono figli di Dio\u00bb: Agostino chiarisce poi che le anime dei defunti possono vedere Dio anche prima della resurrezione, ma non allo stesso modo degli angeli, quali essi diventano rivestendo la carne. Inoltre le anime non vengono giudicate subito dopo la morte e riposano in luoghi segreti.\nTeodoreto di Cirro sostiene in pi\u00f9 passi dei suoi scritti l'ipotesi della visione differita: nelle \"Questiones et responsiones ad orthodoxos\" nega credibilit\u00e0 letterale alla parabola del ricco Epulone, perch\u00e9 a suo avviso i giusti potranno essere premiati solo dopo la resurrezione: allo stesso modo va intesa la promessa del paradiso fatta da Ges\u00f9 al buon ladrone, e Teodoreto ribadisce anche nella \"Interpretatio epistolae ad Hebraeos\" (XI, 39) che ancora al suo tempo i santi non hanno ricevuto alcun premio: del resto, Teodoreto afferma che anche se gli angeli vedono \u00abla faccia\u00bb di Dio, nemmeno loro possono penetrare l'essenza divina, secondo una interpretazione che si impone nella Patristica greca. Cos\u00ec, i pi\u00f9 tardi Teofilatto di Bulgaria (1090-1126) ed Eutimio Zigabeno seguono esattamente la sua interpretazione, ma gi\u00e0 Giovanni Crisostomo aveva sostenuto che perfino i cherubini conoscono Dio solo nella sua forma incarnata, rimanendo sconosciuta anche a loro la sua sostanza. Questa opinione \u00e8 del resto condivisa da Girolamo, che scrive che \u00abvedere Dio nella sua natura, l'occhio umano non pu\u00f2: non solo l'uomo, ma nemmeno gli Angeli, i Troni, le Potest\u00e0, le Dominazioni, nessuno\u00bb.\nLa tesi della visione differita era diffusa anche tra i cristiani di Armenia, secondo quanto attesta il carmelitano Guido Terreni di Perpignano (1270-1342), che la giudicava eretica perch\u00e9 in contrasto con la parabola del mendicante Lazzaro e del ricco Epulone, in cui il Terreni ritiene che dopo essere stato nel \u00abseno di Abramo\u00bb, l'anima di Lazzaro, alla resurrezione di Cristo, sia giunta in paradiso. Del resto, anche i Greci sostenenevano la stessa opinione della visione beatifica ritardata e ancora nel Concilio di Ferrara essi affermavano che le anime, in attesa della resurrezione, erano beate in modo imperfetto: poste in un luogo a parte, la loro beatitudine consisteva nella certezza del futuro ingresso nel paradiso.\nTommaso d'Aquino accenna ne \"In quatuor libri Sententiarum\" alla visione beatifica differita: convinto che Traiano sia stato assunto al cielo grazie alle preghiere di Gregorio Magno, spiega che era tuttavia gi\u00e0 previsto che l'anima dell'imperatore fosse solo temporaneamente all'inferno ma ammette anche che la sua pena abbia potuto essere \u00absospesa fino al giorno del giudizio\u00bb.\nLa posizione di papa Giovanni XXII.\nPapa Giovanni XXII sostenne, a partire dal 1\u00ba novembre 1331, la tesi della visione beatifica differita al giorno della resurrezione dei corpi, e cerc\u00f2 di imporre alla Facolt\u00e0 di teologia di Parigi l'insegnamento di questa dottrina: il re francese Filippo VI lo minacci\u00f2 di rogo, se non avesse ritrattato, secondo la testimonianza del cancelliere della Sorbona, il teologo Jean Gerson. Il Gerson aggiunse, nel suo sermone \"In festo Pasche\", che questa dottrina del papa fu condannata al suono \u00abdei corni e delle trombe\u00bb davanti a re Filippo, notizia poi ripresa da Erasmo da Rotterdam nella sua edizione dell'\"Adversus haereses\" di Ireneo.\nIn pi\u00f9 scritti Guglielmo di Occam accus\u00f2 il papa di eresia: negli appositi trattati \"Tractatus contra Ioannem\" e \"Compendium errorum Joannis Papae XXII\", oltre che nell'\"Opus nonaginta dierum\". Nel \"Contra Ioannem\" Occam sostiene che quell'eresia \u00abera stata un tempo condannata solennemente da un concilio generale\u00bb, senza per\u00f2 indicare di quale concilio si trattasse; ma Occam coglie anche l'occasione per riferire che in un altro sermone giovanneo, il \"Tolle puerum et matrem eius\", il papa avrebbe sostenuto anche l'altra eresia, correlata a quella della visione beatifica differita, secondo la quale nemmeno le anime dei dannati vengano punite nell'inferno fino al giorno del giudizio. Nel \"Compendium\" Occam rimprovera il papa di aver imposto ai teologi parigini che quelle \u00absue costituzioni erano sane e cattoliche\u00bb e non dovessero essere confutate, mentre nell'\"Opus nonaginta\" lo accusa nuovamente di eresia per non credere che \u00abla beata Vergine, gli Apostoli, i martiri e gli altri santi ora non vedano Dio in cielo\u00bb.\nAnche Marsilio di Inghen raccoglie la fama ereticale di Giovanni XXII ma afferma che il papa abbia poi rinnegato quell'opinione grazie alle pressioni della Sorbona, mentre nel XVI secolo le accuse di Occam furono ripetute dallo storico veronese Paolo Emili nella sua \"De rebus gestis Francorum\" e il dotto Adriaan Florisz, divenuto poi papa con il nome di Adriano VI, cita l'\u00aberrore pestifero\u00bb di Giovanni, anche a dimostrazione che i papi non sono infallibili.\nLa memoria di papa Giovanni XXII trov\u00f2 un difensore nell'arcivescovo di Aix Gilbert G\u00e9n\u00e9brard, il quale nella \"Chronographia\" riferiva che lo stesso Occam, nel suo\" Dialogus de Imperio et Pontificia Potestate\" testimoniava che Giovanni non aveva avuto \u00abintenzione di dire qualcosa contro la fede, e se questo fosse avvenuto\u00bb lo avrebbe senz'altro revocato. Anche Sisto da Siena giustific\u00f2 il papa, sostenendo che egli mor\u00ec prima di aver potuto, come voleva, discutere la materia. Una materia controversa e non definita, se \u00abun ingente numero di padri della chiesa\u00bb si era espressa a favore della visione differita, per non dire di Bernardo di Chiaravalle che su questo oggetto era stato accusato di eresia da Alfonso di Castro.\nIl benedettino Paul Lang (1460-1536), nel suo \"Chronicon Citizense\", giustifica l'eresia di papa Giovanni con la demenza senile che l'avrebbe colpito in vecchiaia ma che non gli avrebbe impedito di ritrattare poco prima di morire. Anche il cronista Christianus Masseeuw sostiene che Giovanni XXII abbia sostenuto quell'errore, tanto da far incarcerare nel 1333 il domenicano inglese Thomas Waleys che lo aveva attaccato, ma \u00e8 convinto che il papa abbia ritrattato il proprio errore, anche se si emend\u00f2 soprattutto grazie agli ammonimenti dei suoi amici.\nGiovanni Villani riporta nella sua \"Cronica\" l'atto di revoca dell'opinione sostenuta fatta dal papa il 3 dicembre 1334, il giorno prima della sua morte, su sollecitazione del cardinale dal Poggetto, suo nipote, e degli altri suoi parenti. La dichiarazione, tradotta in volgare, fu fornita al Villani dal fratello, allora alla corte di Roma: \u00abGiovanni vescovo, servo di servi di Dio, a perpetua memoria [...] dichiariamo, confessiamo certamente e crediamo che l'anime purgate partite da' corpi sono ne' cieli de' cieli e in paradiso con Cristo, e in compagnia delli angeli raunate, e veggiono Idio e la divina essenzia faccia a faccia chiaramente, in quanto lo stato e la condizione dell'anima partita dal corpo comporta. E se altre cose e quale o per altro modo intorno a questa materia per noi dette predicate, overo scritte fossono, per alcuno modo quelle cose abbiamo dette, predicate, overo scritte, recitando e disputando i detti della sacra Scrittura e de' santi, e cos\u00ec vogliamo essere dette, predicate, e scritte [...]\u00bb.\nIl successore di Giovanni XXII, Benedetto XII emise il 29 gennaio 1336 la costituzione \"Benedictus Dei\" con la quale stabiliva che i santi \u00abvidero e vedono l'essenza divina con visione intuitiva e anche facciale\u00bb e nel Concilio di Firenze, Eugenio IV eman\u00f2 il 6 luglio 1439 la bolla \"Laetentur coeli\" nella quale si riafferma che le anime dei santi vedono Dio uno e trino; anche il Concilio di Trento decret\u00f2 il 3 dicembre 1563 che i santi \u00abgodono in cielo con eterna felicit\u00e0\u00bb. La decisione del Concilio fiorentino aveva, a giudizio di Silvestro Syropoulos (XV secolo), autore di una \"Storia del Concilio fiorentino\" consumato il tradimento della tradizione della Patristica, tanto greca che latina, del rinvio della glorificazione delle anime dei giusti al giorno della risurrezione e della loro attesa \u00abin luoghi nascosti e in atrii esterni\u00bb al paradiso.\nRoberto Bellarmino si occup\u00f2 a fondo del problema: riguardo a Giovanni XXII, citando il Villani, egli rileva che se il papa certamente sostenne quell'opinione, tuttavia si ravvide e non pu\u00f2 essere considerato eretico perch\u00e9 a quel tempo la Chiesa non si era ancora pronunciata. Ma l'intento del Bellarmino \u00e8 un altro e pi\u00f9 urgente: \u00e8 la polemica anti-protestante.\nLutero.\nBellarmino, infatti, nel \"De Ecclesia Triumphante\", accusa insieme Lutero e il Cornelio Agrippa del \"De occulta philosophia\" di aver sostenuto l'eresia del sonno delle anime: a sostegno, il cardinale gesuita si limita a citare, senza entrare in dettagli, la \"Theologiae Martini Lutheri trimembris epitome\" del teologo, gi\u00e0 luterano ma convertito al cattolicesimo, Friedrich Staphylus (1512-1564), che indicava nelle \"Lezioni sul Genesi\" del riformatore tedesco l'espressione della visione beatifica differita.\nLutero, riferendo della morte di Abramo, e della parabola lucana di Lazzaro e del ricco Epulone, afferma che il \u00abseno di Abramo\u00bb \u00e8 stato sostituito dal \u00abseno di Cristo\u00bb, dove le anime dormono in pace, come \u00e8 detto, fino al giorno del giudizio. Non ci \u00e8 dato sapere altro se non che \u00able anime non soffrono delle pene dell'inferno, ma \u00e8 a loro preparato un cubicolo nel quale dormano in pace\u00bb, mentre la \u00abstoltezza dei papisti\u00bb ha inventato addirittura cinque diversi luoghi per le anime dei morti.\nIl teologo luterano Johann Gerhard (1582-1637), che non condivide l'ipotesi del sonno delle anime, nega che Lutero l'abbia mai sostenuta: nel trattato \"De novissimis in genere\", che si divide in due parti, il \"De morte\" e il \"De mortuorum resurrectione\" Gerhard afferma la posizione, in via generale, probabilistica di Lutero, che in un passo del suo commento al \"Genesi\" scrive anche \u00abl'anima non dorme ma \u00e8 sveglia e vede e ascolta le parole degli angeli e di Dio\u00bb. Nello stesso commento, Lutero aggiunge che le anime di coloro che sono morti prima di Cristo riposano nel \u00abseno di Abramo\u00bb - il luogo equivalente al limbo dei cattolici - senza che si possa tuttavia descrivere la loro reale condizione. Quanto alla promessa fatta da Ges\u00f9 al buon ladrone crocifisso con lui, va intesa nel senso che la sua anima avrebbe riposato nel \u00absuo seno\u00bb - che ha ormai sostituito quello di Abramo - non gi\u00e0 che essa abbia ancora accesso al regno: mentre Cristo regna, \u00abi santi dormono e non sanno quello che succede\u00bb.\nL'ambiguit\u00e0 della sua posizione su questo problema espose Lutero a successive accuse: un ex-calvinista, il cardinale Jacques Davy Du Perron (1556-1618), afferma che il riformatore tedesco abbia sostenuto la tesi della tanatopsichia - la morte dell'anima con il corpo, fatta salva la sua resurrezione con il corpo nel giorno del giudizio - allo scopo di impedire la pratica del culto dei santi. Scrive infatti il cardinale che \u00abLutero neg\u00f2 l'immortalit\u00e0 dell'anima e disse che essa moriva con il corpo e che poi Dio avrebbe resuscitato l'una e l'altro, anche se, secondo la sua opinione, non avrebbe goduto della presenza visibile di Dio, traendo di qui un'argomentazione contro la preghiera dei santi, per dimostrare che i santi non ascoltano le nostre preghiere\u00bb.\nAnche il teologo anglicano Francis Blackburne (1705-1787) ritiene che Lutero considerasse l'immortalit\u00e0 dell'anima una \u00abfola basata soltanto sui decreti del papa\u00bb, come risulta nella \"Assertio\" in risposta alla condanna di Leone X, in cui Lutero definisce l'immortalit\u00e0 dell'anima \u00abuna delle infinite fole del letamaio dei decreti romani\u00bb. Commentando l\"'Ecclesiaste\" (IX, 10) - \u00abnel soggiorno dei morti dove vai, non c'\u00e8 lavoro, pensiero, conoscenza o sapienza\u00bb - Lutero deduce che i morti dormano e nulla sentano ma giacciano finch\u00e9, risvegliati, crederanno di aver dormito un solo istante. Mentre i corpi dormono nel loro sepolcro, l'anima va in un particolare luogo, che contiene tutte le anime, quasi un sepolcro fuori dal nostro mondo materiale, cos\u00ec come la terra \u00e8 invece la tomba del corpo.\nIn ogni caso, sul problema del sonno delle anime Lutero si era espresso in modo specifico in una lettera inviata al teologo Nicolaus Amsdorf il 13 gennaio 1522: in essa dichiarava \u00abdi non saperne abbastanza per poter rispondere\u00bb e nella letteratura biblica si potevano trovare esempi contrastanti sulla questione, cos\u00ec che \u00abnessuno sa che cosa Dio faccia delle anime separate\u00bb. Alla fine della sua vita, secondo la testimonianza di Johann Sleidan, Lutero avrebbe sostenuto che, nell'altra vita, riconosceremo i nostri parenti \u00abquando saremo rinnovati per Cristo\u00bb, espressione che rimanda la coscienza delle anime al giorno della resurrezione.\nCornelio Agrippa.\nAnche Cornelio Agrippa si occup\u00f2, nel suo \"De occulta philosophia\", del problema del sonno delle anime, citando i passi ricordati di Ireneo, Tertulliano, Ambrogio, Agostino, Lattanzio. Riporta anche il passo di una lettera pseudo-clementina attribuita all'apostolo Pietro nel quale si sostiene che Dio ha portato presso di s\u00e9 in paradiso i giusti: \u00abInvece i corpi di coloro che non hanno potuto soddisfare interamente alla legge di giustificazione e le cui carni hanno serbato qualche avanzo di malizia, cadono in dissoluzione. Le loro anime vengono per\u00f2 accolte in luoghi in cui abbonda il tripudio affinch\u00e9, riprendendo nel giorno della resurrezione i corpi purificati dalla dissoluzione, possano godere del retaggio eterno\u00bb.\nDa parte sua, l'Agrippa ritiene che \u00abtali problemi restano troppo misteriosi per poter essere affrontati con successo\u00bb e, citando Agostino, conclude che \u00abval meglio dubitare delle cose nascoste che fantasticare su quelle incerte\u00bb.\nCalvino.\nCalvino scrisse, intorno al 1535, quando non aveva ancora aderito apertamente alla Riforma protestante, una \"Psycopannychia\", pubblicata nel 1542, nella quale rifiutava le tesi anabattiste del sonno delle anime dei giusti fino al giorno della resurrezione. Bellarmino, che non cita quest'opera giovanile del teologo francese, ricorda invece che nella \"Institutio Christianae religionis\" si troverebbero espressioni proprie dell'eresia psicopannichista: Cristo, \u00abessendo entrato nel Santuario del cielo, pu\u00f2 solo presentare le preghiere del popolo che sta a distanza nell'atrio\u00bb.\nEsiste tuttavia in Calvino una contraddizione tra questa convinzione dell'attesa delle anime e le affermazioni da lui fatte, combattendo il culto dei santi, secondo le quali \u00abse qualcuno pretende che sia impossibile che le anime non mantengano la stessa carit\u00e0 che ebbero da vive, cos\u00ec come esse sono congiunte a noi dalla comune fede, io risponderei piuttosto: chi ci ha rivelato che esse abbiano orecchie cos\u00ec lunghe da estenderle fino alle nostre parole?\u00bb. E ancora, mettersi a indagare in quale luogo si trovino le anime dei giusti e se ottengano la visione di Dio prima o dopo la resurrezione dei corpi, \u00e8 \u00abfollia e temerariet\u00e0\u00bb, poich\u00e9 la Scrittura non ci illumina: essa dice certamente che i puri di cuore vedranno Dio e che i reprobi subiranno le pene meritate, ma qui \u00absi arresta e non va oltre. Chi sar\u00e0 il maestro o il dottore che ci insegner\u00e0 quel che Dio ci ha nascosto?\u00bb.\nInfine, commentando la lettera ai Filippesi, dove Paolo afferma di essere \u00abstretto da due lati: il desiderio di partire e di essere con Cristo\u00bb o di \u00abrimanere nella carne\u00bb, Calvino considera questo passo la confutazione del \u00abdelirio di coloro che sognano che le anime divise dai corpi dormano. Paolo testimonia apertamente che noi godremo della presenza di Cristo, quando saremo dissolti\u00bb.\nIl mortalismo nell'Inghilterra del Seicento.\nIn Inghilterra il dibattito sul mortalismo emerse gi\u00e0 negli anni della Riforma. Nel 1530 William Tyndale, in risposta a Thomas More, riaffermava la resurrezione come la speranza della vita oltre la morte, come anche John Frith.\n\"Man's mortality\" (1643) di Richard Overton pu\u00f2 essere considerato la prima difesa del mortalismo pubblicata in Inghilterra. Dopo Tyndale e Overton vengono John Milton con la sua \"De doctrina christiana\", Thomas Hobbes, Thomas Browne, John Locke e Isaac Newton.\nThomas Burnet.\nIl teologo anglicano inglese Thomas Burnet (1635-1715) affront\u00f2 il problema dello stato delle anime dopo la morte nel trattato \"De statu mortuorum et resurgentium\", pubblicato postumo per la prima volta a Londra nel 1720, con successive ristampe londinesi nel 1723, nel 1726, nel 1727, fino all'edizione di Rotterdam del 1729.\nL'essenza dell'anima, secondo Burnet, \u00e8 il pensiero, che non ha una natura materiale e, in quanto tale, non essendo soggetto a corruzione, \u00e8 immortale. Dunque, l'anima \u00e8 incorporea e immortale, come Dio e altri enti. Nel Vecchio Testamento Burnet trova riscontri dell'irriducibilit\u00e0 dell'anima spirituale con il corpo materiale: gi\u00e0 nel \"Genesi\" \u00e8 descritta la formazione dell'uomo, il cui sorpo \u00e8 di fango, ma la cui anima \u00e8 un soffio divino. Quello poi ritorna alla terra, mentre l'anima ritorna a Dio, come ricorda l'\"Ecclesiaste\". Nel Nuovo Testamento, la distinzione di anima e corpo \u00e8 affermata da Ges\u00f9 pi\u00f9 volte, come quando afferma di non temere \u00abcoloro che uccidono il corpo, ma non possono uccidere l'anima\u00bb, o morendo rimette al Padre il suo spirito, o richiam\u00f2 l'anima di Lazzaro e della figlia di Giairo e con altri \u00abdetti, fatti e in ogni modo, Cristo testimoni\u00f2 che le anime sono distinte dal corpo e sopravvivono alla sua morte\u00bb.\nNelle Scritture, sostiene Burnet, \u00e8 detto che i morti si addormentano e con ci\u00f2 non viene pregiudicata l'immortalit\u00e0 dell'anima: \u00abcos\u00ec, l'anima non muore nel sonno, n\u00e9 perde tutte le sue facolt\u00e0 ma, priva di sensibilit\u00e0, non ha rapporti con il mondo esterno. Cos\u00ec diviene nello stato della morte o, come si dice, nello \"stato separato\"; si vive con Dio e con il mondo dell'intelletto: fino a quando non ci risveglieremo nella resurrezione e riassunto l'aspetto visibile e corporeo, non riprenderemo i rapporti con il mondo esterno\u00bb.\n\u00c8 da rilevare che il corpo riassunto dall'anima nella resurrezione non sar\u00e0, secondo Burnet, quello primitivo fatto di carne, sangue ed ossa, ma \u00absar\u00e0 di quella forma che viene detta \"gloriosa\" e \"celeste\", di luce liquida e di aria stellare, secondo la sua dignit\u00e0 divina e delle ragioni eteree dove Cristo risiede\u00bb. La resurrezione sar\u00e0 accompagnata da uno sconvolgimento universale con il ritorno allo stato del caos originario, cui far\u00e0 seguito la nuova Terra dell'Eden, \u00absenza mari, monti, rocce e dirupi\u00bb, al mite clima di un'eterna primavera. Una tale rappresentazione corrisponde a quella gi\u00e0 descritta dal Burnet nella sua \"Telluris theoria sacra\", pubblicata nel 1681.\nQuesto stato intermedio - osserva Burnet - fu negato da \u00abnon pochi teologi riformati\u00bb, per timore di reintrodurre l'ipotesi del Purgatorio, \u00abche, come \u00e8 noto, \u00e8 un'invenzione degli umani pontefici per ingannare il popolo e mantenere il potere dei preti\u00bb. Mantenere la dottrina della immediata visione beatifica dopo la morte del corpo, significa anche giustificare la dottrina cattolica del culto dei santi, come affermava persino il cardinale Bellarmino: \u00abnotava giustamente il Bellarmino che questa dottrina \u00e8 il fondamento di tutte quelle altre che riguardano i santi e cio\u00e8 il culto dei santi, la loro \"canonizzazione\", le \"immagini\" e le \"reliquie\" dei santi, i \"pellegrinaggi\" e i \"voti\". Vedi che catena, pesante d'oro e d'argento, trascina con s\u00e9 questo dogma\u00bb. Anche \u00able innumerevoli quantit\u00e0 di favole\u00bb raccontate dai monaci riguardanti le apparizioni in terra delle anime sotto forma di spettri e di visioni servono a \u00abintrodurre e a confermare la fede nel Purgatorio\u00bb.\nInvece, molti passi delle lettere di Paolo confermano, secondo Burnet, che non vedremo Dio subito dopo la nostra morte. Nella I \"Corinzi\" (XIII, 12) Paolo scrive che ora vediamo come per mezzo di uno specchio, in modo oscuro, ma allora - \u00abquando sar\u00e0 venuta la perfezione\u00bb - vedremo faccia a faccia. Nella stessa lettera Paolo scrive che i morti, \u00abquelli che dormono in Cristo\u00bb, sarebbero perduti se non ci fosse la resurrezione, e annuncia un mistero: \u00abnon tutti dormiremo, ma tutti saremo mutati\u00bb quando suoner\u00e0 la tromba e \u00abi morti risusciteranno incorruttibili e noi saremo mutati\u00bb. Anche in I \"Tessalonicesi\" (IV, 15-16) si esprime la convinzione che solo con la seconda venuta di Cristo \u00absaremo sempre con il Signore\u00bb, quando \u00abegli discender\u00e0 dal cielo e quelli che sono morti in Cristo risusciteranno per primi; poi noi viventi [...] saremo rapiti con loro sulle nuvole, per incontrare il Signore nell'aria\u00bb. Lo stesso concetto Paolo esprime scrivendo che \u00abnoi soffriamo in noi stessi, aspettando intensamente l'adozione, la redenzione del nostro corpo\u00bb, e nel \u00abdisfacimento della tenda\u00bb, che corrisponde al nostro corpo materiale, corrisponder\u00e0 un'eterna abitazione in cielo.\nUna difficolt\u00e0 sembra per\u00f2 essere nella interpretazione dei due omologhi passi paolini di \"Filippesi\" I, 23: \u00abil desiderio di partire e di essere con Cristo\u00bb e di II \"Corinzi\" V, 8: \u00ababbiamo pi\u00f9 caro di partire dal corpo e di andare ad abitare con il Signore\u00bb, ove non si parla di sonno dell'anima e alla morte del corpo sembra immediatamente congiunta la sua presenza con Cristo. Secondo Burnet, Paolo alluderebbe a una presenza corporea con Cristo e allora egli avrebbe presupposta la resurrezione dei corpi come gi\u00e0 avvenuta.\nLa dottrina dello stato intermedio e i contemporanei.\nIl teologo cattolico Karl Rahner in \"Teologia dall'esperienza dello Spirito\" sostiene l'inaccettabilit\u00e0 della visione differita, come nulla di pi\u00f9 di un semplice \u00abmodello rappresentativo\u00bb. Analizzando alcune formulazioni di papa Benedetto XII sulla resurrezione dei morti, Rahner, pur accettando un libero dibattito teologico sull'argomento, crede pi\u00f9 plausibile l'ipotesi che la resurrezione universale sia coincidente con la stessa morte individuale, che porta l'anima direttamente alla fine del tempo.\nKarl Barth \u00e8 dell'opinione che il momento della trasfigurazione del corpo fisico sia coincidente con quello della morte mentre il luterano Oscar Cullmann sostiene che i morti \u00absi avvicinino di pi\u00f9\u00bb al Cristo proprio in virt\u00f9 del \"sonno\" del loro stato intermedio, secondo un dettato paolino. L'idea del sonno dei morti viene ripresa anche dal cattolico Sergio Quinzio, che considera questa visione come pi\u00f9 aderente e fedele al tessuto biblico e alla predicazione apostolica in particolare.\nL'intera questione della visione beatifica \u00e8 stata recentemente riconsiderata in un saggio del filosofo Andrea Vaccaro."}
{"id": "2175937", "revid": "767487", "url": "https://it.wikipedia.org/wiki?curid=2175937", "title": "Licantropia Evolution", "text": "Licantropia Evolution (\"Ginger Snaps\") \u00e8 un film del 2000 diretto da John Fawcett: ha avuto due seguiti, Licantropia Apocalypse del 2004 e Licantropia (2004, prequel).\nTrama.\nGinger e Brigitte sono due sorelle molto particolari. Rifiutano di integrarsi con i loro coetanei, disprezzano la societ\u00e0 in generale, hanno uno spiccato gusto per il macabro (portano a scuola una serie di foto che le ritraggono morte), e sono unite tra loro da un legame quasi morboso, che le ha portate a fare persino un patto: morire insieme. Proprio la notte in cui Ginger ha il menarca, le due ragazze vengono aggredite da un licantropo e Ginger viene morsa. In pochi giorni la ragazza inizia a cambiare: il rapporto tra le due sorelle sembra incrinarsi e Ginger diventa sempre pi\u00f9 aggressiva, passando dall'essere timida all'essere promiscua. La licantropia non si manifesta solo nelle notti di luna piena, ma comporta una graduale mutazione da donna a lupo. Brigitte la vuole aiutare e con l'aiuto di Sam, un giovane pusher, distilla l'essenza di aconito, un fiore che sembra avere l'effetto di rallentare la maledizione. Ma \u00e8 troppo tardi: Ginger, ormai trasformata in lupo, uccide Sam, ma viene ferita a morte dalla sorella al termine di una violenta colluttazione nella fase finale del film.\nDistribuzione Italiana.\nNonostante il successo del film in patria e all'estero, il film \u00e8 stato distribuito in Italia con molto ritardo. Prima fu trasmesso dalla Rai con il titolo originale \"Ginger Snaps\". Poi, nel 2007, fu distribuita direttamente in Home-video l'intera saga, con un titolo completamente diverso. \"Ginger Snaps Back: The Beginning\" (2004) terzo capitolo e prequel della serie, venne cambiato in Licantropia, come se fosse il primo della serie. \"Ginger Snaps\" cambi\u00f2 titolo in: \"Licantropia Evolution - Ritorno al presente\", molto probabilmente un rimando alla fortunata saga di \"Underworld\" (il sequel si intitola \"\") con in pi\u00f9 il sottotitolo \"Ritorno al presente\". Infine \"Ginger Snaps: Unleashed\", secondo capitolo della serie, divenne \"Licantropia Apocalypse\".\nProgetti Futuri.\nGrant Harvey, produttore sia del secondo che del terzo film, ha pensato che una Serie TV sarebbe probabilmente il modo migliore per estendere questo fortunato Franchise, anche se non \u00e8 detto che le protagoniste saranno ancora Ginger e Brigitte.\nSteve Hoban, altro produttore della trilogia, ha comunque messo in chiaro che per ora non ci sono piani per una nuova saga. Anche se ha lasciato qualche speranza ai fans, affermando che c'\u00e8 una buona possibilit\u00e0 di un qualche tipo di progetto futuro riguardo a Ginger Snaps. Affermando che, sia che si tratti di un quarto film o di una serie TV, la storia ripartir\u00e0 dal finale di Licantropia Apocalypse. Nel dicembre 2009 Le attrici Emily Perkins e Katharine Isabelle, durante una promozione della trilogia a Chicago, hanno risposto alle domande di alcuni fans di Ginger Snaps in merito al fatto se avrebbero ripreso i ruoli delle sorelle licantropo in ulteriori sequels, rilasciando la seguente dichiarazione:\n\"Ci dispiace dare tale notizia, ma \u00e8 improbabile che Ginger e Brigitte abbiano ancora qualcosa da raccontare, malgrado la storia si sia conclusa con un finale aperto. Per noi \u00e8 stata un'esperienza fantastica durata quasi cinque anni e che non dimenticheremo mai.\"\nA distanza di diversi anni non si hanno pi\u00f9 ulteriori informazioni o novit\u00e0 riguardo alla serie Ginger Snaps ed \u00e8 ormai chiaro che il progetto sia stato abbandonato."}
{"id": "2175938", "revid": "1543377", "url": "https://it.wikipedia.org/wiki?curid=2175938", "title": "Zero-insieme", "text": "In matematica, uno zero-insieme di una funzione \u00e8 l'insieme formato dai punti in cui la funzione assume valore nullo. Pi\u00f9 precisamente, data una funzione formula_1, dove formula_2 \u00e8 un gruppo additivo, lo zero insieme di formula_3 \u00e8 la controimmagine dell'elemento neutro:\nI punti dello zero insieme corrispondono alle radici dell'equazione formula_5; l'insieme complementare di uno zero insieme \u00e8 detto cozero-insieme, e corrisponde ai punti in cui la funzione assume valore non nullo. Gli zero insiemi sono utilizzati in molti settori della geometria e della topologia; a seconda dell'ambito di applicazione, vengono considerati in relazione a diversi tipi di funzione.\nSolitamente l'insieme zero di una trasformazione lineare \u00e8 detto nucleo.\nTopologia.\nIn topologia vengono considerati gli zero insiemi delle funzioni continue, che possiedono alcune importanti caratteristiche: in particolare, gli zero insiemi sono sempre insiemi chiusi, mentre in generale non vale il viceversa; tramite gli zero insiemi \u00e8 possibile caratterizzare i seguenti assiomi di separazione:\nGeometria differenziale.\nIn geometria differenziale si considerano gli zero insiemi di funzioni lisce formula_9; se zero non \u00e8 un punto critico della funzione, allora lo zero insieme di formula_3 definisce una variet\u00e0 di dimensione formula_11.\nGeometria algebrica.\nIn geometria algebrica, lo zero insieme di una famiglia di polinomi \u00e8 una variet\u00e0 affine, mentre la proiettivizzazione degli zero insiemi di una famiglia di polinomi omogenei \u00e8 una variet\u00e0 proiettiva."}
{"id": "2175940", "revid": "599013", "url": "https://it.wikipedia.org/wiki?curid=2175940", "title": "O\u013cegs Blagonade\u017edins", "text": "Carriera.\nClub.\nDopo aver esordito da professionista nel P\u0101rdaugava R\u012bga, nel 1992 passa allo Skonto R\u012bga, squadra con cui disputa e vince il primo campionato lettone dopo l'indipendenza del paese. Veste la divisa dello Skonto anche nelle 10 stagioni successive, conquistando ogni volta il titolo nazionale, e per sette volte la Coppa di Lettonia. In undici stagioni disputa 194 gare e segna 19 reti in campionato.\nNel gennaio 2003 passa in prestito all'Alania Vladikavkaz, squadra russa. Totalizza solo 4 presenze, ritornando allo Skonto a met\u00e0 anno, per vincere anche il titolo 2003. Nel 2004 conquista il tredicesimo titolo lettone consecutivo, mentre l'anno dopo la squadra arriva seconda interrompendo la striscia record.\nNel 2006 Blagonade\u017edins si trasferisce al J\u016brmala, giocandovi per quell'anno e per quello successivo. Al termine della stagione 2007 abbandona il calcio giocato. Poco dopo viene assunto come allenatore del JFC Skonto, la squadra riserve dello Skonto R\u012bga.\nNazionale.\nHa fatto il proprio esordio in Nazionale lettone il 10 luglio 1992, in una gara contro l' valida per la Coppa del Baltico.\nNel 2004 \u00e8 stato uno dei 23 lettoni a prendere parte per la prima volta al campionato d'Europa, giocato quell'anno in Portogallo e chiusosi per loro al primo turno. In Nazionale ha totalizzato 70 presenze e 2 reti."}
{"id": "2175944", "revid": "287204", "url": "https://it.wikipedia.org/wiki?curid=2175944", "title": "Olegs Blagonadezdins", "text": ""}
{"id": "2175945", "revid": "235890", "url": "https://it.wikipedia.org/wiki?curid=2175945", "title": "Cozero insieme", "text": ""}
{"id": "2175946", "revid": "235890", "url": "https://it.wikipedia.org/wiki?curid=2175946", "title": "Cozero-insieme", "text": ""}
{"id": "2175949", "revid": "1718925", "url": "https://it.wikipedia.org/wiki?curid=2175949", "title": "Le tigri di Mompracem", "text": "Le tigri di Mompracem \u00e8 un romanzo dello scrittore veronese Emilio Salgari. Apparve per la prima volta a puntate sulla rivista \"La Nuova Arena\" di Verona, fra la fine del 1883 e i primi mesi del 1884, con il titolo La tigre della Malesia, per poi esser pubblicato in volume nel 1900 con il titolo definitivo. \u00c8 una delle opere facenti parte del \"ciclo indo-malese\" di Salgari, che ha per protagonista Sandokan, pirata dalle nobili origini, appunto soprannominato \u201cLa Tigre della Malesia\u201d.\nIl ciclo di Sandokan non \u00e8 frutto di un progetto organico e originariamente studiato a tavolino, ma di un'intuizione dello scrittore veneto, che ebbe l'idea di legare tra loro due diversi piani narrativi. Il primo appartiene al filone malese, orbitante attorno al personaggio di Sandokan, che fa il suo esordio proprio ne \"Le Tigri di Mompracem\"; il secondo \u00e8 il filone indiano, caratterizzato da altri personaggi, per certi versi simili a quelli comparsi nelle prime avventure di Sandokan. Salgari getta i seminali del filone indiano in un romanzo pubblicato a puntate su \"Il Telegrafo\" di Livorno nel 1887, con il titolo de \"Gli strangolatori del Gange\" (poi divenuto \"Gli amori di un selvaggio\" e, infine, nel 1895, pubblicato in volume come \"I misteri della jungla nera\"). \nIl fatto che l'intero ciclo non sia del tutto organico ha sempre reso complesso capire quale dei due romanzi possa considerarsi quello \"apripista\"; tuttavia, le date di pubblicazione, la \"comodit\u00e0 di studio\", nonch\u00e9 la datazione dei fatti raccontati nelle due storie suggerirebbe di considerare \"Le tigri di Mompracem\" quale primo tassello della saga, nonch\u00e9 dell'intero \"Primo ciclo di Sandokan\".\nTrama.\nDicembre 1849. Il giovane pirata Sandokan, soprannominato la Tigre della Malesia, lancia dallo scoglio di Mompracem una lotta senza quartiere agli invasori europei, e giura di vendicare tutta la sua famiglia, in quanto \u00e8 ora l'unico superstite e discendente di regnanti del Borneo ormai spodestati dai bianchi. A seguirlo, c'\u00e8 un folto drappello di pirati provenienti da tutto il Sud-est asiatico, soprannominati i \"tigrotti\", per via del coraggio e della sfrontata ferocia che li contraddistingue. Tra di loro, c'\u00e8 il suo luogotenente e amico Yanez de Gomera, un giovane avventuriero portoghese, che la Tigre considera un fratello. \nNelle prime pagine del romanzo, nonostante l'opinione contraria di Yanez, Sandokan muove verso Labuan (territorio in via di militarizzazione da parte degli inglesi) per una missione esplorativa; il pirata, per\u00f2, s'imbatte in un incrociatore inglese, che affonda il suo \"praho\" e distrugge il suo equipaggio. Caduto in mare gravemente ferito, Sandokan si spiaggia in preda al delirio proprio sulle sponde della vicina Labuan, dove ricoverato e curato in casa di Lord James Guillonk, capitano di vascello e notabile dell'isola. Entrato nelle grazie di Lord James, Sandokan conquista pure l'amore di sua nipote Marianna, una sedicenne italo-inglese nativa di Napoli soprannominata dai malesi \"La Perla di Labuan\", per via dello straordinario candore della sua pelle e della sua incredibile bellezza.\nTuttavia, durante una cena in casa Guillonk, il baronetto William Rosenthal, presente al momento dell'attacco al \"praho\" del pirata, lo riconosce e innesca il tradimento. Sandokan \u00e8 costretto a fuggire, ma promette a Marianna di ritornare a Labuan per riprenderla e portarla via con s\u00e9; puntualmente, mantiene la promessa, ma anche stavolta \u00e8 costretto alla fuga, rendendo quindi necessario l'intervento da vero trasformista del suo amico Yanez per permettergli di ricongiungersi con la sua bella.\nAl ritorno nel loro covo, Sandokan e Yanez scoprono per\u00f2 che, in loro assenza, i pirati sono stati duramente attaccati dagli inglesi; solo una pausa dai combattimenti consente il matrimonio con Marianna. Tuttavia, al successivo scontro, i tigrotti sono sonoramente sconfitti e i due capi della pirateria finiscono prigionieri degli inglesi. Solo nelle ultime pagine, Sandokan riuscir\u00e0 in maniera rocambolesca a liberare i suoi prodi e a ritirarsi a Giava con l'amata. Il libro si conclude proprio con la sua drastica dichiarazione di voler ritirarsi per sempre dalla lotta armata contro gli inglesi invasori.\nPersonaggi.\nSandokan.\n\u00c8 il capo di un gruppo di pirati provenienti da tutto il sud-est asiatico e insediatisi sull'isola di Mompracem. Ha nobili origini, in quanto la sua famiglia regnava in uno degli stati del Borneo, ma gli inglesi, che temevano la potenza emergente del reame, si allearono con gli olandesi e sterminarono tutta la sua famiglia; Sandokan, unico sopravvissuto, si diede cos\u00ec alla pirateria, alla ricerca della vendetta.\nLady Marianna Guillonk.\nNata nel Golfo di Napoli da madre italiana e padre inglese, rimase orfana a 11 anni e fu adottata dallo zio Lord James, con il quale impar\u00f2 la vita di mare ed i combattimenti. Quando lo zio si ferma a Labuan, lei rimarr\u00e0 con lui, reprimendo gli istinti di combattimento.\nYanez de Gomera.\nUn portoghese di circa trentatr\u00e9 anni che tratta Sandokan come un fratello e gli \u00e8 molto leale. Ha dei lunghi baffi ed ama fumare sigarette. Ha quasi sempre un'espressione beffarda ed \u00e8 sempre divertito, ma ha una volont\u00e0 ferrea e sa essere assai freddo. Tra le sue qualit\u00e0 migliori, c'\u00e8 quella di trasformarsi, vestendo spesso i panni del nemico.\nLord James Guillonk.\nFratello del padre di Marianna e capitano di vascello. Persona solitamente tranquilla e caritatevole, odia per\u00f2 i pirati e sarebbe capace di uccidere la nipote pur di non vederla sposata con Sandokan."}
{"id": "2175952", "revid": "1718925", "url": "https://it.wikipedia.org/wiki?curid=2175952", "title": "Angels' share", "text": "La Angels' share (lett.: \"la parte degli angeli\", o '\"la parte destinata agli angeli\", da \"share\", parte, porzione, e \"angels\", angeli) \u00e8 la quantit\u00e0 di whisky che evapora dai barili in legno durante la maturazione.\nDi norma, si attesta intorno al 1-2% annuo del totale contenuto nella botte.\nLa \"angel share\" determina l'invecchiamento: whisky con coefficiente di \"angel share\" pi\u00f9 elevato invecchiano prima mentre per quelli caratterizzati da un \"angel share\" medio-basso occorre il normale periodo d'invecchiamento (8, 10, 12 o 15 anni). Ad esempio, il whisky indiano Amrut, dato il clima del subcontinente, ha un \"angel share\" elevatissimo (12,5%) e invecchia velocemente: \u00e8 pronto al quarto anno.\nVi sono stati nel tempo dei tentativi, da parte di alcune distillerie, di trovare un modo per prevenire questa perdita, ma l'evaporazione sembra essere essenziale per la realizzazione di un buon whisky."}
{"id": "2175954", "revid": "288031", "url": "https://it.wikipedia.org/wiki?curid=2175954", "title": "Breeders", "text": ""}
{"id": "2175957", "revid": "21880", "url": "https://it.wikipedia.org/wiki?curid=2175957", "title": "Berta grigia", "text": ""}
{"id": "2175958", "revid": "308552", "url": "https://it.wikipedia.org/wiki?curid=2175958", "title": "Long-Term Capital Management", "text": "Il fondo Long Term Capital Management (LTCM) era un fondo speculativo nel cui board figuravano grandi protagonisti del mondo economico.\nFu istituito nel 1994 da John Meriwether e il suo team proveniente dalla Salomon Brothers e si bas\u00f2 sui modelli matematici creati dagli associati gi\u00e0 premi Nobel Robert C. Merton e Myron Scholes. Compiva, perlopi\u00f9, operazioni di arbitraggio economico.\nVi lavorarono anche Eric Rosenfeld, Greg Hawkins, Larry Hilibrand, William Krasker, Dick Leahy, Victor Haghani, James McEntee, Robert Shustak, David W. Mullins Jr..\nPossedeva un capitale gestito di 4 miliardi di dollari ma, tramite leve finanziarie molto ampie, oper\u00f2 con esposizioni in alcuni casi sino a 1200 miliardi di dollari. Nei primi anni riusc\u00ec a produrre rendimenti netti annui di circa il 40%.\nNumerosi erano i gestori che replicavano le strategie di investimento di LTCM, col risultato che alcuni errori commessi dal fondo sono stati effettuati anche da chi utilizzava le medesime strategie. \nTutto questo, unitamente alla crisi della Russia e al grande utilizzo della leva finanziaria da parte di LTCM, ha reso il suo collasso drammatico nel 1998, richiedendo l'intervento diretto della Federal reserve a sostegno, al fine di evitare il peggio.\nDopo LTCM, Meriwether nel 2000 ha lanciato JWM partners, insieme ad Haghani, Hilibrand, Leahy, e Rosenfeld, operando con gli stessi modelli matematici sebbene con esposizioni finanziarie minori."}
{"id": "2175964", "revid": "125035798", "url": "https://it.wikipedia.org/wiki?curid=2175964", "title": "Gianfrancesco Guarnieri", "text": "Biografia.\nNel 1936 i suoi genitori, il maestro Edoardo Guarnieri e l'arpista Elsa Martinenghi, entrambi antifascisti, decisero di trasferirsi in Brasile, stabilendosi quindi a Rio de Janeiro.\nNel 1981 interpret\u00f2 il film \"Non portano lo smoking\", tratto da un suo lavoro teatrale di diversi anni prima: la pellicola vinse il Leone d'Argento alla Mostra del Cinema di Venezia.\nRecit\u00f2 in diverse telenovele, tra cui \"Doppio imbroglio\" (nella quale fu protagonista insieme a Fernanda Montenegro), \"Terra nostra\" e \"Terra nostra 2 - La speranza\".\nFu anche paroliere per cantanti acclamati come Adoniran Barbosa, Carlos Lyra, Edu Lobo, Toquinho e S\u00e9rgio Ricardo; scrisse inoltre un libretto d'opera.\nImpegnato in politica, fu per due anni (1984-86) \"segretario della cultura\" a San Paolo nella giunta comunale di M\u00e1rio Covas.\nIl 2 giugno 2006 Guarnieri, mentre registrava nel Teatro Oficina a San Paolo la telenovela \"Bel\u00edssima\", dove interpretava il personaggio di Pepe, accus\u00f2 un malore: ricoverato d'urgenza nell'Ospedale S\u00edrio-Liban\u00eas a San Paolo, mor\u00ec di insufficienza renale cronica, cinquanta giorni dopo, il 22 luglio.\nVita privata.\nSi spos\u00f2 due volte: la sua prima moglie fu la giornalista Cecilia Thompson, dalla quale ebbe due figli, gli attori Flavio Guarnieri e Paulo Guarnieri. Dal secondo matrimonio nacquero gli altri tre suoi figli."}
{"id": "2175965", "revid": "1418004", "url": "https://it.wikipedia.org/wiki?curid=2175965", "title": "Premio Robert-Cliche", "text": "Il premio Robert-Cliche \u00e8 un riconoscimento che viene assegnato annualmente a un libro inedito in Qu\u00e9bec entro il 2 marzo dell'anno in corso. Dal 1979 \u00e8 organizzato e gestito da VLB \u00e9diteur.\nOrigini.\nFondato nel 1979 e intitolato all'uomo politico scomparso l'anno precedente, il premio Robert Cliche \u00e8 il pi\u00f9 prestigioso premio letterario in Qu\u00e9bec e ha contribuito a lanciare una brillante carriera di alcuni dei pi\u00f9 importanti autori della letteratura quebecchese.\nModalit\u00e0 di premiazione.\nSono ammessi a partecipare gli autori che abbiano almeno 17 anni di et\u00e0, che risiedano nel Qu\u00e9bec e che non abbiano mai pubblicato un romanzo."}
{"id": "2175972", "revid": "729019", "url": "https://it.wikipedia.org/wiki?curid=2175972", "title": "Dornier Do 32", "text": "Il Dornier Do 32 era un elicottero leggero monoturbina realizzato dall'azienda tedesca Dornier-Werke GmbH negli anni sessanta e rimasto a livello sperimentale.\nStoria.\nSviluppo.\nIl progetto nacque per rispondere ad una richiesta da parte del Bundeswehr, l'esercito dell'allora Germania Ovest, di dotarsi di un elicottero leggero monoposto a scopo di collegamento. Doveva rispondere all'esigenza di poter essere ripiegato per essere portato al traino di un mezzo leggero motorizzato e rimontato, se necessario, con facilit\u00e0. Inoltre, fattore fondamentale, doveva essere di facile pilotaggio per evitare una lunga formazione specifica, per cui il rotore, realizzato con mozzo e pale cave, doveva venire messo in rotazione per reazione facendo uscire l'aria compressa dall'estremit\u00e0 delle pale. Una tale configurazione non necessitava dell'adozione di un rotore anticoppia permettemdo un ulteriore risparmio potenziale di peso e della minor complessit\u00e0 del mezzo. L'istruzione prevista sulla conoscenza della navigazione aerea era limitata all'utilizzo da parte dell'eventuale pilota di strade e ferrovie per l'orientamento.\nDopo un primo appalto in cui si richiedeva una fornitura di 1\u00a0000 elicotteri il numero degli esemplari richiesti venne abbassato pi\u00f9 volte fino alle 350 unit\u00e0 per poi rinunciare del tutto al progetto. Non seguirono altri programmi di ricerca n\u00e9 ordini successivi e la Dornier-Werke GmbH, che aveva deciso di sviluppare un mezzo che rispondesse alle richieste decise di continuarne comunque lo sviluppo su propria iniziativa.\nConclusa la possibilit\u00e0 di avere come committente l'esercito il progetto venne presentato alla Luftwaffe sviluppandolo in versione paracadutabile in scatola di montaggio per consentire ai piloti abbattuti dietro le linee nemiche di ritornare, ma non super\u00f2 la fase iniziale di sviluppo quando ci si rese conto che erano necessarie due persone per il montaggio."}
{"id": "2175979", "revid": "466539", "url": "https://it.wikipedia.org/wiki?curid=2175979", "title": "Football League Championship 2008-2009", "text": "L'edizione 2008-09 della Football League Championship (detta Coca-Cola League per ragioni di sponsorizzazione) \u00e8 stato il 106\u00ba campionato di calcio inglese di seconda divisione, il diciassettesimo sotto il formato attuale.\nAvvenimenti.\nIl campionato che prese avvio il 9 agosto 2008 vide l'iniziale supremazia dell'appena retrocesso Birmingham City, a punteggio pieno dopo tre giornate, e il prosieguo della crisi del Derby County, che ottenne la sua prima vittoria alla quinta giornata, dopo quasi un anno di astinenza. In vetta, nel turno precedente, il Wolverhampton aveva intanto affiancato, grazie ad una larga vittoria contro il neopromosso Nottingham Forest, il Birmingham City. I \"Wolves\", primi grazie alla miglior differenza reti nei confronti dei \"Blues\", presero il comando solitario della classifica alla settima giornata, approfittando di una sconfitta esterna del Birmingham a Blackpool.\nIl Birmingham riprese la vetta solitaria al decimo turno, mantenendola per quattro giornate. A partire dalla quattordicesima giornata i \"Wolves\" furono infatti di nuovo primi, incrementando il proprio vantaggio sulla seconda nei due turni. Intanto, in zona retrocessione un Charlton in crisi si sostitu\u00ec al Southampton nell'ultima posizione, per rimanervici definitivamente. Il 29 novembre ci fu in programma lo scontro diretto tra il Wolverhampton e il Birmingham: il pareggio (1-1) tra le due squadre non cambi\u00f2 il quadro della situazione, che vide il Reading terzo a -13 sulla seconda e il Burnley quarto.\nLa settimana successiva il Birmingham, approfittando della sconfitta del Wolverhampton contro il Queens Park Rangers, si avvicin\u00f2 alla vetta, ma una crisi all'inizio del girone di ritorno (due sconfitte consecutive) la ricacci\u00f2 indietro, cosicch\u00e9 il Wolverhampton pot\u00e9 rimanere saldamente al comando della classifica fino all'ultima giornata. I verdetti in chiave promozione arrivarono con due turni di anticipo: assieme al Wolverhampton, fu promosso direttamente in Premier League il Birmingham City si assicur\u00f2 la promozione diretta, grazie ad una sconfitta dello Sheffield United ad opera del Burnley.\nSi decisero in quel turno anche i verdetti per la zona-playoff: sconfiggendo nettamente (6-0) il Cardiff City, il Preston North End si assicur\u00f2 la partecipazione ai playoff, assieme allo Sheffield United, al Reading e al Burnley. Il verdetto finale dei playoff sar\u00e0 in seguito favorevole al Burnley che, battendo in finale lo Sheffield United grazie ad un gol di Wade Elliott si assicur\u00f2 la promozione tornando quindi in massima serie dopo trentatr\u00e9 anni di assenza.\nIn zona retrocessione, caddero in League 1 il Charlton, che alz\u00f2 bandiera bianca con qualche giornata di anticipo, un Southampton in crisi finanziaria (fattore che gli procur\u00f2 una penalizzazione di 10 punti: il gap, inizialmente applicato immediatamente, fu poi revocato con la retrocessione e spostato al campionato successivo) e il Norwich City."}
{"id": "2175980", "revid": "125409483", "url": "https://it.wikipedia.org/wiki?curid=2175980", "title": "Sanremofestival.59", "text": "Sanremofestival.59 \u00e8 stata una manifestazione canora che si \u00e8 svolta online dal 14 gennaio al 19 febbraio 2009 collegata alla cinquantanovesima edizione del Festival della canzone italiana di Sanremo.\nRegolamento.\nPartecipano 90 interpreti o gruppi musicali aventi et\u00e0 compresa tra i 18 ed i 36 anni ed in possesso di contratto in vigore con un'etichetta discografica, che hanno presentato un video relativo ad un brano musicale inedito da loro eseguito dal vivo.\nI vari filmati sono stati resi disponibili sul web dal 14 gennaio 2009 e sottoposti a votazione tramite televoto a partire dal 19 gennaio successivo.\nIn base alle preferenze ricevute, tramite scremature con cadenza settimanale, il numero dei pezzi \u00e8 stato ridotto da 90 a 50, in seguito a 31 (avrebbero dovuto essere 30, ma si \u00e8 verificato un ex aequo) ed infine a 10.\nLe canzoni finaliste sono state votate fino al 19 febbraio 2009.\nLa vincitrice Ania si \u00e8 esibita durante la serata finale del Festival di Sanremo il 21 febbraio 2009."}
{"id": "2175982", "revid": "174925", "url": "https://it.wikipedia.org/wiki?curid=2175982", "title": "Sette tesori", "text": "Nel Buddhismo i Sette Tesori (sanscrito: \"sapta ratna\"; tibetano: \"Dz\u00f6 d\u00fcn\", Wylie: \"mdzod-bdun\"; cinese: \u4e03\u5bf6, \"q\u012bb\u01ceo\"; giapponese: \u4e03\u5b9d \"shichi-ho\" o \"shippo\"; coreano: \uce60\ubcf4, \"ch'ilbo\"; vietnamita: \"th\u1ea5t b\u1ea3o\") sono un insieme di sette valori spirituali dell'individuo e, contemporaneamente, un elenco di sette gioielli che li rappresentano.\nFonti.\n\"Questi, monaci, sono i sette tesori: il tesoro della convinzione, il tesoro della virt\u00f9,\"\n\"il tesoro della coscienza, il tesoro dell'altruismo, il tesoro dell'ascolto, il tesoro della\"\n\"generosit\u00e0 e il tesoro della saggezza come settimo tesoro.\" \n\"Chiunque, uomo o donna, abbia questi tesori non viene detto povero, n\u00e9 che abbia vissuto invano.\" \n\"Quindi convinzione, virt\u00f9, sicurezza e visione del Dharma devono essere coltivati dal\"\n\"saggio, ricordando le istruzioni del Buddha.\" \n\"Se una donna o un uomo riempiono con i sette tesori tanti universi quanti sono i grani di sabbia di quei fiumi Gange e li dessero come dono ai Tath\u0101gata, agli arhat e ai pienamente illuminati: che ne penseresti Subhuti? Quella donna o uomo rafforzerebbero i loro meriti?\"\nElenchi di gioielli.\nI diversi gioielli elencati derivano da diverse traduzioni in cinese dei termini sanscriti impiegati, non sempre comprensibili ai traduttori, nonch\u00e9 alla diversit\u00e0 degli elenchi in sutra diversi. \nSchematizzando si possono elencare:\nNelle varie traduzioni cinesi, avvenute dal periodo dei tre regni alla dinastia Tang, i due elementi iniziali rimasero fissi (oro, argento); il lapislazzuli fu spesso sostituito da un suo equivalente cromatico cos\u00ec come il cristallo col quarzo. Il corallo bianco fu invece talvolta preso per agata o giada. Maggiore variabilit\u00e0 tra gli ultimi due elementi: il penultimo scelto tra elementi rossi: rubini, corallo, perle rosse, l'ultimo tra varie materie preziose: perle, ambra, giada.\nTesori del \"chakravartin\".\nIl chakravartin, sovrano assoluto nel Buddhismo, Giainismo e Induismo, viene associato anch'esso a \"sette tesori\":\nNell'iconografia tibetana questi vengono spesso rappresentati, sotto forma di simboli, come offerte poste davanti a bodhisattva o a un lama.\nInterpretazione di Nichiren.\nPer Nichiren i vari gioielli, presi dall'elenco del Sutra del Loto anzich\u00e9 dal Sutra Sukh\u0101vat\u012bvy\u016bha, sono associati a virt\u00f9 diverse rispetto a quelle elencate dal Buddha Gautama. Ovvero:"}
{"id": "2175991", "revid": "1543377", "url": "https://it.wikipedia.org/wiki?curid=2175991", "title": "Zaalvoetbal Klub Koersel", "text": "Lo Zaalvoetbal Klub Koersel \u00e8 una squadra belga di calcio a 5 con sede a Koersel, frazione della citt\u00e0 di Beringen.\nStoria.\nLa societ\u00e0 \u00e8 stata fondata nel 1979 ma \u00e8 approdata nei campionati nazionali solamente nella stagione 1990-91. Grazie a due promozioni consecutive, nella stagione 1992-93 debutta nella massima serie. Eccetto il campionato 1995-96, trascorso nella Division 2, la squadra disputer\u00e0 la Division 1 fino alla stagione 2002-03. Al termine di questa, la societ\u00e0 unisce le forze con la dirigenza del . Nella fusione, il titolo sportivo del Cobra Primus Koersel viene trasferito ad Hasselt per proseguirne la tradizione sportiva come Cobra Primus Hasselt; il titolo sportivo del KST passa invece al rinato ZVK Koersel che si iscrive al girone B di Division 2 2003-04."}
{"id": "2176004", "revid": "767487", "url": "https://it.wikipedia.org/wiki?curid=2176004", "title": "Maotianshania cylindrica", "text": "La maotianshania (Maotianshania cylindrica) \u00e8 un animale vermiforme estinto, forse appartenente ai nematomorfi. Visse nel Cambriano inferiore e Cambriano medio (515-505 milioni di anni fa), e i suoi resti sono stati ritrovati in Cina, principalmente nel giacimento di Maotianshan (da cui prende il nome).\nDescrizione.\nGli esemplari di maggiori dimensioni raggiungevano i quattro centimetri di lunghezza e i due millimetri di larghezza; il corpo era allungato e piuttosto snello, con annulazioni leggermente convesse e ricoperte da numerosi piccoli fori, che suggeriscono la presenza di scleriti. Nella parte anteriore era presente una proboscide con numerose papillae e spine disposte in cerchi. La parte posteriore dell'animale, invece, terminava in un paio di uncini ricurvi. Strutture simili sono presenti anche in esemplari fossili di altri esseri vermiformi di Maotianshan, come \"Cricocosmia\" e \"Palaeoscolex\". L'intestino, conservatosi sotto forma di pellicola scura, era diritto e stretto. \nParentele.\nAlcuni studiosi ritengono che la maotianshania fosse un rappresentante primitivo dei nematomorfi, (Hou e Bergstrom, 1994). Altri, invece, hanno messo in risalto le caratteristiche che porrebbero questo animale tra i priapulidi (Chen &amp; Zhou 1997, Conway Morris 1997). \nHabitat.\nIn alcuni esemplari si \u00e8 conservato l'intestino ripieno di fango, a testimonianza che la maotianshania doveva nutrirsi di depositi di fondale. Nello stesso giaacimento sono state ritrovate tracce tubolari semplici, probabilmente prodotte dalla maotianshania o da animali simili. \nFossili.\nLa maotianshania \u00e8 conosciuta attraverso migliaia di esemplari fossili, molti dei quali mostrano dettagli delle parti molli. Gran parte di questi ritrovamenti sono stati effettuati nella provincia dello Yunnan, in particolare nella regione di Chengjiang, ma il genere Maotianshania \u00e8 stato ritrovato anche nel giacimento di Kaili, nella provincia di Guizhou, in strati del Cambriano medio. "}
{"id": "2176005", "revid": "767487", "url": "https://it.wikipedia.org/wiki?curid=2176005", "title": "The Faith", "text": "I The Faith sono stati un gruppo hardcore punk statunitense, formato nel 1981 a Washington DC, di grande importanza per la loro influenza per la scena hardcore locale e per il movimento emocore.\nStoria.\nIl gruppo si form\u00f2 nell'estate del 1981 con Alec MacKaye alla voce, gi\u00e0 componente degli Untouchables, Michael Hampton degli State of Alert alla chitarra elettrica. Dopo la registrazione di un demo, nel 1982 pubblicarono uno split assieme ai Void, pubblicato dalla Dischord Records, fondata dal fratello maggiore di MacKaye e cantante dei Minor Threat, Ian.\nNel 1983 i The Faith pubblicarono un EP dal titolo \"Subject to Change\", prodotto sempre da Ian MacKaye e con l'aggiunta di un secondo chitarrista nella formazione. Dopo pochi mesi dalla registrazione, il gruppo si sciolse, e alcuni componenti entrarono negli Embrace con Ian MacKaye alla voce. Il chitarrista Eddie Janney si un\u00ec ai Rites of Spring e si riun\u00ec con Michael Hampton nei One Last Wish. Alec MacKaye cant\u00f2 negli Ignition e, successivamente, nei The Warmers. L'ultimo concerto del gruppo, allo Space II Arcade di Washington, \u00e8 considerato un evento, grazie al successo riscosso dalle due pubblicazioni."}
{"id": "2176006", "revid": "666668", "url": "https://it.wikipedia.org/wiki?curid=2176006", "title": "ZVC Klein-Brabant", "text": "Il ZVC Klein-Brabant \u00e8 un club belga di calcio a 5 con sede ad Puurs. Partecipa al campionato belga di calcio a 5."}
{"id": "2176008", "revid": "338769", "url": "https://it.wikipedia.org/wiki?curid=2176008", "title": "Klein Brabant", "text": ""}
{"id": "2176011", "revid": "1746590", "url": "https://it.wikipedia.org/wiki?curid=2176011", "title": "Francesco Musotto (politico 1947)", "text": "Biografia.\nIl nonno, suo omonimo, \u00e8 stato Alto Commissario per la Sicilia, deputato alla Camera, sia del Regno d'Italia che della Repubblica, come il padre Giovanni, docente di Diritto Penale ed esponente del Partito Socialista Italiano. \nNel 1965 ha conseguito il diploma di maturit\u00e0 classica presso l'Istituto Gonzaga (dove fu compagno del futuro Ministro Enrico La Loggia, del futuro Sindaco di Palermo Leoluca Orlando e del futuro Presidente della Regione Siciliana Giuseppe Provenzano). \nLaureatosi in giurisprudenza presso l'Universit\u00e0 degli Studi di Palermo, ha svolto l\u2019attivit\u00e0 di avvocato ed imprenditore agricolo.\n\u00c8 stato consigliere comunale di Cefal\u00f9 (PA) e deputato all'ARS nella IX legislatura (1981-1986) per il Partito Socialista Italiano. \u00c8 stato poi componente del Consiglio di giustizia amministrativa.\nAderente a Forza Italia dalla sua fondazione nel 1994, viene eletto alla carica di Presidente della Provincia di Palermo una prima volta nel giugno 1994, dimettendosi dopo il suo arresto nel novembre 1995 con l'accusa di concorso esterno in associazione mafiosa e bancarotta fraudolenta, accusa dalla quale fu assolto nel 1998, con sentenza confermata anche in Corte di Cassazione nel 2001.\nRitorna cos\u00ec a coprire la stessa carica vincendo le elezioni nel maggio 1998 e viene rieletto nel 2003 (con il 60,3% dei voti), sempre alla guida di coalizioni di centro-destra.\nMusotto \u00e8 stato deputato al Parlamento europeo, eletto nel 1999 e nel 2004 per la lista di Forza Italia nella circoscrizione isole. Musotto ha ricevuto 84\u00a0000 preferenze. Era iscritto al gruppo parlamentare del Partito Popolare Europeo. \u00c8 stato membro della Commissione per lo sviluppo regionale; della Commissione per i trasporti e il turismo; della Commissione per la pesca; della Commissione temporanea sulle sfide e i mezzi finanziari dell'Unione allargata nel periodo 2007-2013; della Delegazione per le relazioni con i paesi del Mashrek; della Delegazione per le relazioni con i paesi del Maghreb e l'Unione del Maghreb arabo (compresa la Libia).\nNel 2001 si \u00e8 candidato a Sindaco di Palermo, contro il volere del suo partito, Forza Italia, sostenuto da liste civiche, ma non \u00e8 stato eletto. Si \u00e8 dimesso dal parlamento europeo nel febbraio 2008 per candidarsi all'ARS, dove viene eletto, nella lista del Popolo della Libert\u00e0 con oltre 17.000 voti di preferenza. \u00c8 stato Presidente della Commissione legislativa UE. Ha poi abbandonato il PDL per transitare al Movimento per l'Autonomia, di cui \u00e8 poi divenuto Capogruppo all'ARS fino al termine della XV legislatura (2008-2012)."}
{"id": "2176017", "revid": "144796", "url": "https://it.wikipedia.org/wiki?curid=2176017", "title": "Guido Marini", "text": "Biografia.\n\u00c8 nato a Genova, citt\u00e0 capoluogo di provincia e sede arcivescovile, il 31 gennaio 1965.\nFormazione e ministero sacerdotale.\nDopo la maturit\u00e0 classica, conseguita nel 1983 presso il Liceo classico Cristoforo Colombo di Genova, \u00e8 entrato nel locale seminario arcivescovile durante l'episcopato del cardinale Giuseppe Siri. Ha terminato gli studi in teologia e ha ottenuto il baccalaureato.\nIl 4 febbraio 1989 \u00e8 stato ordinato presbitero dal cardinale Giovanni Canestri.\nHa proseguito gli studi a Roma presso la Pontificia Universit\u00e0 Lateranense dove ha ottenuto il dottorato \"in utroque iure\". Presso la Pontificia Universit\u00e0 Salesiana ha invece conseguito il baccellierato in psicologia della comunicazione.\nA partire dal 1987 ha svolto l'ufficio di segretario personale degli arcivescovi di Genova, i cardinali Giovanni Canestri e Dionigi Tettamanzi. Ha ricoperto inoltre il ruolo di maestro delle celebrazioni liturgiche sotto i cardinali Dionigi Tettamanzi, Tarcisio Bertone e Angelo Bagnasco. La sua cura era rivolta particolarmente alla stesura dei libretti liturgici e alla guida dell'Associazione di servizio d'accoglienza \"Collegium Laurentianum\".\nDal 1992 si \u00e8 occupato di insegnamento. In particolar modo \u00e8 stato docente di diritto canonico alla sezione di Genova della Facolt\u00e0 teologica dell'Italia settentrionale e anche di teologia dei ministeri all'Istituto superiore di scienze religiose della medesima arcidiocesi. Nel 2002 ha ricevuto la nomina a canonico e successivamente a prefetto, nel 2003, della cattedrale di San Lorenzo. Nel 2004 \u00e8 stato eletto direttore spirituale del seminario arcivescovile di Genova. Dal 2003 al 2005 ha invece assunto il ruolo di direttore dell'Ufficio diocesano per l'educazione, rivolgendo uno sguardo all'insegnamento della religione cattolica nell'ambito della scuola. Nel 2005 ha ricevuto la nomina a cancelliere arcivescovile ed \u00e8 divenuto cos\u00ec membro permanente del Consiglio episcopale.\nIl 29 settembre 2007 papa Benedetto XVI lo ha insignito del titolo di prelato d'onore di Sua Santit\u00e0 mentre il 1\u00ba ottobre lo ha nominato maestro delle celebrazioni liturgiche pontificie; \u00e8 succeduto all'arcivescovo Piero Marini, nominato presidente del Pontificio comitato per i congressi eucaristici internazionali.\nIl 12 marzo 2013 ha intimato l'\"extra omnes\" durante i riti di inizio del conclave del 2013 e dal 13 marzo successivo \u00e8 a servizio presso papa Francesco. In un articolo de \"Il Foglio\", che riporta alcune espressioni di papa Francesco in occasione della visita \"ad limina\" dei vescovi pugliesi, riferite in seguito da Domenico Padovano, vescovo di Conversano-Monopoli, e raccolte dal giornalista Sandro Magister, il pontefice ha dichiarato di aver sub\u00ecto alcune pressioni affinch\u00e9 sostituisse il maestro delle cerimonie, Guido Marini, additato come tradizionalista. Papa Francesco ha invece inteso rifiutare le richieste di cambiamento \u00abper fare tesoro della sua preparazione tradizionale\u00bb e per consentire a Marini \u00abdi avvantaggiarsi di una formazione pi\u00f9 emancipata\u00bb, tanto che in seguito l'ha riconfermato alla scadenza del suo secondo mandato nell'ottobre 2017.\nIl 17 gennaio 2019 papa Francesco lo nomina responsabile della Cappella musicale pontificia sistina, contestualmente inserita nell'Ufficio delle celebrazioni liturgiche del sommo pontefice, e gli affida anche il compito di redigere un nuovo statuto che aggiorni quelli precedentemente approvati.\nMinistero episcopale.\nIl 29 agosto 2021 papa Francesco lo ha nominato vescovo di Tortona; \u00e8 succeduto a Vittorio Francesco Viola, precedentemente nominato segretario della Congregazione per il culto divino e la disciplina dei sacramenti.\nHa ricevuto l'ordinazione episcopale il 17 ottobre, nella basilica di San Pietro in Vaticano, insieme all'arcivescovo Andr\u00e9s Gabriel Ferrada Moreira, per imposizione delle mani dello stesso pontefice, co-consacranti gli arcivescovi Marco Tasca, arcivescovo di Genova, e Vittorio Francesco Viola, emerito di Tortona.\nHa preso possesso della diocesi il 7 novembre.\nGenealogia episcopale.\nLa genealogia episcopale \u00e8:"}
{"id": "2176022", "revid": "729019", "url": "https://it.wikipedia.org/wiki?curid=2176022", "title": "Miosite da corpi inclusi", "text": "Per miosite da corpi inclusi in campo medico, si intende una forma di miosite di tipo infiammatorio.\nEpidemiologia.\nColpisce prevalentemente i maschi in et\u00e0 adulta, le zone del corpo pi\u00f9 interessate sono i muscoli delle gambe.\nSintomatologia.\nFra i sintomi e i segni clinici ritroviamo atrofia, disfagia, debolezza.\nEziologia.\nLe cause sono sconosciute.\nDiagnosi.\nLa diagnosi di tale forma si ottiene spesso per esclusione e grazie ai dati anamnestici. All'EMG si riscontrano anomalie elettriche, come potenziali polifasici e presenza di potenziali patologici a riposo. La biopsia mostra infiltrati linfocitari a livello dell'endomisio; tali cellule sono soprattutto linfociti T CD8. L'interessamento perivascolare \u00e8 minimo; a differenza della polimiosite e dermatomiosite la componente plasmacellulare \u00e8 poco rappresentata. Riscontrare i caratteristici corpi inclusi nelle fibrocellule muscolari \u00e8 un importante elemento diagnostico per tale sindrome."}
{"id": "2176023", "revid": "729019", "url": "https://it.wikipedia.org/wiki?curid=2176023", "title": "IAR 81", "text": "Lo IAR 81 era un cacciabombardiere/bombardiere in picchiata monomotore ad ala bassa prodotto dall'azienda rumena Industria Aeronautic\u0103 Rom\u00e2n\u0103 (IAR) negli anni quaranta\nSviluppo del precedente caccia IAR 80, venne utilizzato dalla For\u021bele Aeriene Regale ale Rom\u00e2niei, la forza aerea del Regno di Romania, durante le fasi finali della seconda guerra mondiale.\nStoria del progetto.\nLo IAR 81 vide la luce come variante da attacco dello IAR 80 e non risulta che il costruttore abbia messo in atto particolari processi di sperimentazione prima di avviarne la costruzione in serie. Questa ebbe inizio dopo il completamento del novantesimo esemplare (nello specifico uno IAR 80A) e non presentava sostanziali differenze strutturali. La sola modifica di rilievo riguardava l'installazione di un attacco ventrale per una bomba, disposto nella parte inferiore della fusoliera.\nLa realizzazione del primo lotto di quindici esemplari non trova una precisa collocazione temporale, tuttavia un riferimento utile viene fornito dall'indicazione dell'impiego in operazioni belliche: lo IAR 81 non risultava equipaggiare reparti operativi all'inizio dell'Operazione Barbarossa (il 22 giugno 1941), ma la stessa fonte conteggia il medesimo modello tra le perdite subite entro la fine dell'anno.\nUn secondo lotto produttivo di IAR 81, dieci esemplari, usc\u00ec dalle catene di montaggio dopo il completamento del 230\u00b0 IAR 80 ed anche in questo caso manteneva le caratteristiche costruttive corrispondenti a quelle della versione \"A\" del caccia.\nIl primo passo evolutivo secondo alcuni vide la luce con l'esemplare numero 212, che introduceva due mitragliatrici alari di calibro maggiorato rispetto alla versione originaria. Secondo altri, invece, la versione IAR 81A vide la luce solo a partire dal 291\u00ba esemplare prodotto.\nLa versione IAR 81B risulta essere una sorta di ritorno al passato, quanto meno per il ruolo cui i velivoli di questa serie erano destinati: si trattava infatti di una variante da caccia \"a lungo raggio\", dotata di serbatoi di carburante supplementari subalari (sganciabili); occorre tuttavia evidenziare che parte delle fonti indica questi velivoli come IAR 80C.\nL'ultimo sviluppo del progetto IAR 80/81 \u00e8 costituito da una nuova variante \"cacciabombardiere\" e, definita IAR 81C, comprende gli esemplari con numero progressivo di produzione superiore a 300; ne sarebbero stati costruiti 161 ed ancora una volta sarebbero caratterizzati da differenze nell'armamento ma identici ai velivoli precedenti dal punto di vista strutturale.\nNel dopoguerra vide la luce un'ultima versione dello IAR 80/81: utilizzando esemplari sopravvissuti alle ostilit\u00e0, la \"Atelierele de reparatii material volant\" (A.R.M.V.) realizz\u00f2 una versione biposto del velivolo; denominata IAR 80DC era caratterizzata dalla presenza di un secondo abitacolo nella parte anteriore della fusoliera ed era dotata di doppi comandi, per l'impiego in funzione di aereo da addestramento.\nTecnica.\nCellula.\nCos\u00ec come lo IAR 80, anche lo IAR 81 era un monoplano dalla struttura interamente metallica con rivestimento in duralluminio; dotato di fusoliera dalla sezione circolare, si caratterizzava per la disposizione delle ali nella parte anteriore della carlinga, tra il motore e l'abitacolo. Quest'ultimo era completamente chiuso al di sotto di un cupolino a goccia, interamente trasparente con apertura a scorrimento verso il posteriore.\nL'ala era disposta in posizione bassa con bordo d'entrata perpendicolare alla fusoliera ed estremit\u00e0 arrotondate; lungo il bordo d'uscita era dotata di superfici di controllo. Nello spessore alare trovavano alloggio l'armamento ed il carrello d'atterraggio, dall'ampia carreggiata e dal movimento di ritrazione diretto verso l'interno del velivolo. Gli impennaggi erano di tipo classico, con l'equilibratore posizionato alla base della deriva. Tutte le superfici di controllo erano realizzate in metallo e rivestite in tela.\nMotore.\nMonomotore, lo IAR 81 era equipaggiato con lo stesso tipo di motore gi\u00e0 adottato per il suo progenitore: si trattava dello IAR 14 K, un radiale a 14 cilindri (disposti su doppia stella) raffreddati ad aria, nella versione K 14-1000A (da 1\u00a0000\u00a0CV).\nUna recente pubblicazione riporta di un tentativo, effettuato sull'esemplare di IAR 81C numero 326, di adattare la cellula dello IAR 81 al V-12 tedesco Daimler-Benz DB 605: l'aereo fu portato in volo per la prima volta nel giugno del 1943, dimostrando buon comportamento e prestazioni considerevoli; in ogni caso l'esperimento non port\u00f2 a sviluppi produttivi poich\u00e9 il costruttore del motore dichiar\u00f2 impossibile avviare la fornitura delle unit\u00e0 necessarie a sostenere la produzione in serie dell'aereo.\nArmamento.\nLa prima serie dello IAR 81 era equipaggiata con sei mitragliatrici Browning FN calibro 7,92\u00a0mm: si trattava di una versione realizzata dall'azienda belga Fabrique Nationale de Herstal della mitragliatrice Browning M1919, la cui produzione prosegu\u00ec sotto l'occupazione da parte del Terzo Reich.\nSul carico di caduta le fonti non appaiono concordi: secondo alcuni questo prevedeva una singola bomba da 225 o da 250\u00a0kg in un attacco ventrale al di sotto della fusoliera; secondo solo alcune delle fonti reperite questa sarebbe stata integrata da altre due o quattro bombe da 50\u00a0kg in rastrelliere subalari.\nLa variante IAR 81A ebbe, come la 80B, quattro mitragliatrici calibro 7,92\u00a0mm e due di calibro 13,2\u00a0mm mantenendo inalterato il carico offensivo di caduta, che (al contrario) venne abbandonato nella versione IAR 81B (che funse da caccia a lungo raggio), a sua volta armata con quattro mitragliatrici calibro 7,92\u00a0mm e due cannoni Oerlikon calibro 20\u00a0mm, realizzati su licenza in loco.\nLa variante IAR 81C ebbe nuovamente le rastrelliere per le bombe, le quattro mitragliatrici calibro 7,92\u00a0mm e due cannoni, che in questo caso furono gli MG 151/20 prodotti dalla tedesca Mauser.\nImpiego operativo.\nLo IAR 81 fece la propria comparsa nelle file dell'aviazione rumena nell'inverno tra il 1941 ed il 1942: con il nuovo modello vennero rimpiazzati i PZL P.24 del \"Grupul 6 v\u00eenatoare\" (6\u00ba Gruppo caccia), che divenne pertanto \"Grupul 6 bombardament in picaj\", citato anche con la contrazione \"Grupul 6 bopi\", (6\u00ba Gruppo bombardamento in picchiata). Due squadriglie, la 61 e la 62, equipaggiate con il cacciabombardiere facevano parte della forza schierata nelle zone di combattimento che diedero inizio alla battaglia di Stalingrado alla fine di agosto del 1942.\nLe fonti reperite non scendono nel dettaglio ad elencare le operazioni in modo distinto, ma riportano genericamente l'impiego dei velivoli IAR 80/81 nel teatro operativo orientale; allo IAR 81, nominalmente versione da attacco al suolo, viene attribuita anche la partecipazione ad azioni di contrasto dei velivoli nemici in genere appannaggio dei reparti da caccia, come la difesa delle installazioni petrolifere di Ploie\u0219ti in occasione dell'Operazione Tidal Wave del 1\u00ba agosto del 1943.\nCon l'avanzare del conflitto la specificit\u00e0 del ruolo d'attacco dello IAR 81 venne meno, tanto che all'aprile del 1944 risultano equipaggiate con esemplari di questo modello due squadriglie (la 63 e la 64) del \"Grupul 1 v\u00eenatoare\" (1\u00ba Gruppo caccia).\nNel successivo mese di agosto il Regno di Romania firm\u00f2 l'armistizio con l'Unione Sovietica cui fece seguito la dichiarazione di guerra alla Germania; venne pertanto formato il \"Corpul 1 Aerian Rom\u00e2n\" (1\u00ba corpo aereo rumeno) i cui 2\u00ba e 6\u00ba Gruppo caccia (rispettivamente squadriglie 65 e 66 e squadriglie 59,61 e 62) erano equipaggiate con gli ormai obsoleti IAR 80/81.\nL'impiego dei velivoli superstiti si protrasse, sotto le insegne della neocostituita For\u0163ele Aeriene ale Republicii Populare Rom\u00e2n\u0103, fino al 1949 quando ai reparti furono assegnati gli Yakovlev Yak-9 di produzione sovietica. Gli ultimi esemplari rimasti vennero tuttavia utilizzati per dare vita ad una nuova variante biposto, denominata IAR 80DC: il secondo abitacolo venne ricavato nella fusoliera, al posto di uno dei serbatoi di carburante, e gli aerei vennero utilizzati per l'addestramento dei piloti fino al 1952."}
{"id": "2176024", "revid": "204012", "url": "https://it.wikipedia.org/wiki?curid=2176024", "title": "Miosite a corpi inclusi", "text": ""}
{"id": "2176026", "revid": "729019", "url": "https://it.wikipedia.org/wiki?curid=2176026", "title": "4\u00ba Reggimento bersaglieri", "text": "Il 4\u00ba Reggimento bersaglieri \u00e8 stato un'unit\u00e0 militare del Regio Esercito che ha preso parte alle guerre risorgimentali alle guerre coloniali italiane e alle due guerre mondiali.\nStoria.\nLe origini del reggimento risalgono nel XXVI Battaglione costituito a Ravenna nell'agosto del 1859, che, per la valorosa condotta tenuta a Castelfidardo ricevette una Medaglia di bronzo al valor militare.\nIl reggimento venne costituito il 31 dicembre 1861, sciolto nel 1864 e ricostituito il 31 dicembre del 1865 per rinumerazione del 6\u00ba reggimento, partecipando alla terza guerra d'indipendenza ed alla presa di Roma e successivamente ha fornito personale per le campagne di Eritrea, per il Corpo Internazionale in Cina e per la conquista della Libia. Nel corso della sua vita operativa il reggimento ha subito diverse trasformazioni ordinative finch\u00e9 venne formato il IV Battaglione ciclisti e nel maggio del 1912 vennero inviati a Rodi due suoi battaglioni che conseguirono una Medaglia di bronzo al valor militare per la condotta tenuta nel combattimento di Psitos.\nAll'entrata in guerra dell'Italia nel primo conflitto mondiale poich\u00e9 il XXVI e il XXXI battaglione erano stanziati a Rodi, al 4\u00ba Reggimento bersaglieri venne assegnato dal deposito di Asti il XLIII battaglione che, rinominato XXVI bis, partecip\u00f2 in sua vece alla Grande Guerra, ed il 25 ottobre 1917, a Globokak, venne decorato della Medaglia di Bronzo al Valor Militare per l'eroico comportamento tenuto sulla Bainsizza, mentre il suo IV Battaglione ciclisti a Monfalcone guadagn\u00f2 una Medaglia d'argento al valor militare.\nAvendo perduto quasi tutti i suoi effettivi il reggimento venne sciolto in zona di guerra il 9 dicembre 1917; il IV battaglione ciclisti, che il 2 novembre 1917 era passato alle dipendenze del Corpo d'armata speciale \"Di Giorgio\" prese parte ale operazioni fino alla fine del conflitto.\nNel corso del conflitto il reggimento ha combattuto sull'Isonzo, a Monfalcone, sulla Bainsizza, poi sul Piave e a Vittorio Veneto.\nRicostituito l'11 gennaio 1919 per trasformazione del 19\u00ba Reggimento bersaglieri, per effetto della circolare ministeriale n\u00b0 3.760 del 7 luglio 1924 viene tutto trasformato in ciclisti. L'11 marzo 1926, con la legge n\u00b0 396, il Reggimento viene costituito su Comando, Deposito e due Battaglioni, il XXVI e XIX.\nIl reggimento prese parte alla campagna d'Etiopia del 1935-1936 con l'invio di complementi e con la costituzione di una Compagnia motociclisti.\nAll'entrata in guerra dell'Italia nel secondo conflitto mondiale, venne assegnato al Raggruppamento Celere della 4\u00aa Armata e impegnato nella breve campagna contro la Francia nel giugno del 1940, per essere poi destinato a partire dal mese di novembre del 1940 sul fronte greco-albanese e in Jugoslavia fino all'8 settembre 1943, quando viene sciolto nella zona di Spalato in seguito allevicende che seguirono la firma dell'armistizio con gli alleati. Venne ricostituito il 1\u00ba febbraio 1944 con i battaglioni XIX e XXXIII assegnato al 1\u00ba Raggruppamento e passando poi alla I Brigata del Corpo Italiano di Liberazione.\nIl 24 settembre del 1944 viene sciolto mantenendo in vita il Battaglione bersaglieri \"Goito\" che inquadrato nel reggimento fanteria speciale del Gruppo di Combattimento \"Legnano\" guadagn\u00f2 una Medaglia d'argento al valor militare.\nSciolto alla fine della guerra, il reggimento non verr\u00e0 pi\u00f9 ricostituito.\n26\u00ba Battaglione bersaglieri \"Castelfidardo\".\nIl 1\u00ba novembre 1975, sulla base del XII Battaglione del disciolto 8\u00ba Reggimento bersaglieri venne formato costituito a Pordenone il 26\u00ba Battaglione bersaglieri \"Castelfidardo\", inquadrato nell'8\u00aa Brigata meccanizzata \"Garibaldi\" della Divisione corazzata \"Ariete\", al quale venne affidata la Bandiera di guerra del 4\u00ba Reggimento bersaglieri.\nNel 1976-77 ha partecipato, distinguendosi particolarmente, agli aiuti alla popolazione a seguito del grande terremoto del Friuli, per il quale ha meritato la Medaglia d'argento al valore dell'esercito.\nDopo aver prestato un reparto di formazione al 3\u00ba Battaglione bersaglieri \"Cernaia\", impegnato in Libano, venne sciolto il 29 maggio 1998 e la sua Bandiera versata al Vittoriano.\nStemma Araldico.\nCon Decreto del 2 ottobre 1976 (aggiornato in base a quanto disposto dallo SME con circolare 121 in data 9 febbraio 1987 - Giornale Ufficiale del 14 febbraio 1987) viene attribuito al 4\u00ba Reggimento Bersaglieri lo stemma araldico come di seguito descritto."}
{"id": "2176034", "revid": "123200885", "url": "https://it.wikipedia.org/wiki?curid=2176034", "title": "Parassitologia vegetale", "text": "La Parassitologia vegetale studia i parassiti minori delle piante, cio\u00e8 gli organismi animali che vivono a spese delle piante ma che rivestono una minore importanza rispetto ai parassiti maggiori, costituiti dagli insetti e dai nematodi e studiati rispettivamente dall'Entomologia agraria e dalla Nematologia. Oggetto della parassitologia vegetale sono gli acari, i molluschi, gli uccelli e i mammiferi dannosi alle piante. \nGli acari fitoparassiti vivono a spese della pianta ospite succhiandone la linfa e producono vari danni a livello delle foglie e dei frutti. \nI molluschi dannosi alle piante appartengono alla classe dei gasteropodi; in particolare si tratta di chiocciole appartenenti al genere \"Helix\" e lumache appartenenti ai generi \"Limax\" e \"Arion\" e provocano danno rosicchiando le foglie. \nGli uccelli che provocano danni ai vegetali coltivati appartengono all'ordine dei passeriformi; le specie maggiormente dannose sono il tordo, lo storno e il passero. I danni si verificano in genere a livello dei frutti. \nI mammiferi dannosi alle piante sono principalmente i lagomorfi e i roditori. All'ordine dei lagomorfi appartengono la lepre e il coniglio, mentre i roditori che nelle campagne provocano i maggiori danni alle piante sono il topo selvatico (\"Apodemus sylvaticus\"), l'arvicola campestre o topo campagnolo (\"Microtus arvalis\") e l'arvicola agreste (\"Microtus agrestis\"), che mangiano con grande voracit\u00e0 bulbi, semi, radici e perfino scorze di alberi giovani."}
{"id": "2176035", "revid": "767487", "url": "https://it.wikipedia.org/wiki?curid=2176035", "title": "Urokodia aequalis", "text": " \nL'urokodia (Urokodia aequalis) \u00e8 un misterioso animale estinto, appartenente agli artropodi. Visse nel Cambriano inferiore (circa 515 milioni di anni fa), e i suoi resti sono stati ritrovati in Cina, nel giacimento di Maotianshan.\nDescrizione.\nLa forma di questo animale era allungata e relativamente appiattita; di norma non doveva superare i 3,5 centimetri di lunghezza. Il corpo era costituito da una serie di segmenti (tergiti), di solito in numero di 14, che lo rendevano simile a quello di un millepiedi. Alle due estremit\u00e0 del corpo erano presenti due grandi aree spinose, che proteggevano capo e coda. La testa era fornita di due spine anteriori e tre paia di spine in posizione laterale; la coda era dotata di una struttura quasi identica, a tal punto che gli studiosi ritennero che le due strutture fossero morfologicamente identiche. Un esemplare scoperto successivamente e conservato in modo migliore ha mostrato che in realt\u00e0 la coda era dotata di due coppie di grandi spine e numerose spine pi\u00f9 piccole; in ogni caso, non \u00e8 certo se questo esemplare appartenesse o meno alla stessa specie. L'unica parte molle conosciuta \u00e8 una struttura simile a un'antenna corta e forte. \nClassificazione.\nNon \u00e8 facile riconoscere le possibili affinit\u00e0 di un animale come \"Urokodia\"; l'aspetto bizzarro e, soprattutto, la mancanza di esemplari in cui si siano conservate parti molli impediscono una corretta classificazione. \u00c8 comunque ragionevole supporre un'appartenenza agli artropodi, visto il tipo di organizzazione corporea, anche se non sono note le classiche appendici biramate. In tutto sono stati ritrovati una quindicina di esemplari. \nHabitat.\nDal momento che non sono conosciute appendici di alcun tipo, \u00e8 impossibile supporre con ragionevolezza la dieta di questo animale. Il modo di nutrirsi dell'urokodia rimane pertanto un mistero. La forma del corpo, in ogni caso, indica che probabilmente questo animale viveva sul fondale marino. "}
{"id": "2176036", "revid": "22356", "url": "https://it.wikipedia.org/wiki?curid=2176036", "title": "Maotianshania", "text": ""}
{"id": "2176039", "revid": "599013", "url": "https://it.wikipedia.org/wiki?curid=2176039", "title": "Sindrome di Felty", "text": "Per sindrome di Felty in campo medico, si intende una variante dell'artrite reumatoide, che per alcune caratteristiche \u00e8 stata ritenuta essere patologia a parte.\nEpidemiologia.\nLa sua diffusione \u00e8 rara\nStoria.\nSi deve il suo nome allo scopritore, Augustus Roi Felty (1895-1964).\nSintomatologia.\nFra i sintomi e i segni clinici ritroviamo: artropatie con deformazioni articolari, splenomegalia, epatomegalia, trombocitopenia, leucopenia (neutropenia), linfoadenomegalia, febbre, ulcere cutanee distali e infezioni ricorrenti.\nSi pu\u00f2 riscontrare, inoltre, positivit\u00e0 del FR ad alto titolo, ANA ad alto titolo ed espansione dei LGL (large granular lymphocytes).\nI pazienti colpiti da questa sindrome presentano un rischio molto elevato (circa 40 volte) di contrarre linfoma non Hodgkin.\nEziologia.\nLe cause sono sconosciute in quanto i pochi casi riscontrati non hanno portato ad una corretta eziologia.\nDiagnosi.\nOccorrono esami di laboratorio, per misurare i livelli sierici."}
{"id": "2176040", "revid": "21358576", "url": "https://it.wikipedia.org/wiki?curid=2176040", "title": "Lloyd Triestino", "text": ""}
{"id": "2176042", "revid": "260215", "url": "https://it.wikipedia.org/wiki?curid=2176042", "title": "Sede titolare di Aleria", "text": ""}
{"id": "2176047", "revid": "2110845", "url": "https://it.wikipedia.org/wiki?curid=2176047", "title": "Rodolfo Llin\u00e1s", "text": "Nel 2006 fu consegnato il discorso di apertura del 50 anni di Intelligenza Artificiale - Campus Multidisciplinare in Percezione e Intelligenza 2006 che celebrava i 50 anni dell intelligenza artificiale, cd.conferenza di Darmouth."}
{"id": "2176048", "revid": "92723", "url": "https://it.wikipedia.org/wiki?curid=2176048", "title": "Diocesi di Aleria", "text": "La diocesi di Aleria (in latino: \"Dioecesis Aleriensis\") \u00e8 una diocesi soppressa e sede titolare della Chiesa cattolica.\nTerritorio.\nLa diocesi si estendeva nella parte centro-orientale della Corsica. Era la pi\u00f9 vasta tra le diocesi isolane, composta da 23 pievi, di cui due enclavi, la pieve di Aregno nella diocesi di Mariana e la pieve di Carbini nella diocesi di Ajaccio.\nPrimitiva sede vescovile era la citt\u00e0 di Aleria, nell'attuale dipartimento francese dell'Alta Corsica. Nel basso medioevo la citt\u00e0, dapprima distrutta dai Saraceni e poi diventata un covo di pirati, fu abbandonata e la regione si spopol\u00f2. I vescovi perci\u00f2 posero la loro residenza episcopale in diverse localit\u00e0, finch\u00e9, a partire dal 1578, si stabilirono a Cervione, dove fu eretta a cattedrale la chiesa di Sant'Erasmo.\nStoria.\nIncerte sono le origini della diocesi di Aleria, probabilmente nel VI secolo. La prima menzione della sede \u00e8 in una lettera di Gregorio Magno del 591 a Martino vescovo di Taina (Tanata ?), il quale, dopo un lungo governo su questa antica sede ridotta oramai in rovina, viene trasferito ad Aleria, che da lungo tempo \u00e8 vacante. Successore di Martino fu Pietro, al quale il pontefice ordina nel 596 di continuare la conversione dei pagani e di quei fedeli passati all'idolatria. Un'altra lettera del medesimo pontefice infine informa che nel 601 la diocesi era \"\u00abdiu sine episcopo\u00bb\".\nIn seguito, per i successivi cinque secoli, scarsissime sono le notizie sulla diocesi di Aleria e le sue istituzioni. A causa delle incursioni dei Goti, dei Longobardi e poi dei Saraceni, la serie episcopale sub\u00ec numerose interruzioni; in questo periodo sono noti i nomi di soli tre vescovi, Bonoso al sinodo romano del 649, Petronio in una carta dell'813 e Ambrogio in un altro documento del 981.\nFino all'XI secolo, come tutte le diocesi corse, Aleria era immediatamente soggetta alla Santa Sede. Il 27 aprile 1092 entr\u00f2 a far parte della metropolia di Pisa in forza della bolla \"Cum universis\" di papa Urbano II.\nLa situazione religiosa e disciplinare della diocesi, come la maggior parte di quelle corse, lasciava molto a desiderare; le lettere dei papi del basso medioevo rivelano che i vescovi dell'epoca erano per lo pi\u00f9 analfabeti e non sapevano n\u00e9 leggere n\u00e9 predicare; il malcostume era diffuso nel clero, cos\u00ec come il concubinato, anche tra i vescovi; sotto papa Gregorio XI si dovette fare ricorso all'inquisizione per estirpare l'eresia e la superstizione ovunque diffusi.\nTra i principali vescovi si ricorda la figura di sant'Alessandro Sauli che resse le sorti della diocesi dal 1570 al 1591 dando notevole impulso ad una diocesi di ridotte dimensioni. Egli fece erigere la nuova cattedrale a Cervione, ricostruita nel Settecento, ed applic\u00f2 le disposizioni del concilio di Trento, tra le quali l'istituzione del seminario. L'opera riformatrice di Sauli fu ripresa una ventina d'anni dopo da Decio Giustiniani (\u2020 1642), che lasci\u00f2 il ricordo di uno zelante missionario e di benefattore delle chiese e dei poveri.\nNel 1768 la Corsica divenne francese; il re nomin\u00f2 il primo vescovo francese, Jean-Joseph-Marie de Guernes, nel 1770, che fu anche l'ultimo vescovo di Aleria. Infatti, in seguito al concordato, la diocesi fu soppressa con la bolla \"Qui Christi Domini\" di papa Pio VII del 29 novembre 1801 e il suo territorio incorporato in quello della diocesi di Ajaccio.\nDal 2002 Aleria \u00e8 annoverata tra le sedi vescovili titolari della Chiesa cattolica; dal 21 giugno 2002 il vescovo titolare \u00e8 Guido Fiandino, gi\u00e0 vescovo ausiliare di Torino."}
{"id": "2176051", "revid": "599013", "url": "https://it.wikipedia.org/wiki?curid=2176051", "title": "Sindrome di Caplan", "text": "Per sindrome di Caplan in campo medico, si intende una variante di artrite reumatoide, che per alcune caratteristiche \u00e8 stata ritenuta essere patologia a parte, in particolare tale sindrome \u00e8 una forma di pneumopatia nodulare, complicanza dell'artrite stessa. Si evidenzia in pazienti con artrite reumatoide, in pazienti con pneumoconiosi, in contatto con polveri di asbesto, carbone e silice.\nStoria.\nLa sindrome deve il suo nome al suo scopritore nel 1953, quando teneva in cura i minatori che lavoravano in una cava di carbone. In seguito in altri lavoratori sottoposti ad inalazioni di altre polveri furono evidenziati gli stessi segni clinici.\nSintomatologia.\nFra i sintomi e i segni clinici ritroviamo la comparsa di noduli di grandi dimensioni (rispetto a quelli soliti delle malattie reumatiche), tosse e respiro corto, all'auscultazione rantoli presenti in tutto l'ambito senza interruzione con gli atti respiratori, oltre a segni e sintomi di un'eventuale artrite reumatoide sottostante."}
{"id": "2176052", "revid": "349054", "url": "https://it.wikipedia.org/wiki?curid=2176052", "title": "Insediamento presidenziale di Barack Obama", "text": "L'insediamento presidenziale di Barack Obama \u00e8 consistito in una cerimonia culminata alle ore 12.00 del 20 gennaio 2009, di fronte all'ala ovest del Campidoglio di Washington, col giuramento di Barack Obama come 44\u00ba Presidente degli Stati Uniti e Joe Biden come Vicepresidente.\nUn numero record di spettatori, ufficialmente di 1,8 milioni di persone ma da altre fonti pare fossero di pi\u00f9, circa 2 milioni di persone, hanno partecipato alle celebrazioni. L'amministrazione della citt\u00e0 di Washington ha preparato questo grande avvenimento con diversi mesi di anticipo. \u00c8 stato scelto come nome ufficiale delle cerimonie di insediamento \"\"A New Birth of Freedom\"\" (una nuova nascita della libert\u00e0), per commemorare il 200\u00ba anniversario della nascita di Abraham Lincoln.\nProgramma delle manifestazioni.\nLe manifestazioni, secondo un cerimoniale messo a punto dal \"Joint Congressional Committee on Inaugural Ceremonies\", nominato dal Congresso degli Stati Uniti, sono iniziate il 17 gennaio a Filadelfia con un viaggio in treno che ha fatto sosta a Wilmington e a Baltimora prima di arrivare il 18 gennaio a Washington.\nIl giuramento di Barack Obama come 44\u00ba Presidente degli Stati Uniti \u00e8 stato amministrato da John G. Roberts, giudice capo della Corte Suprema degli Stati Uniti, alle ore 12.05 del 20 gennaio (ora di Washington). Il giuramento \u00e8 stato fatto sulla stessa bibbia sulla quale giur\u00f2 Abramo Lincoln nel 1861 come 16\u00ba Presidente degli Stati Uniti. \u00c8 stata Michelle Obama a sorreggere la bibbia. Nell'indicare le parole del giuramento il giudice ha inavvertitamente scambiato l'ordine di due frasi, ci\u00f2 che ha causato l'esitazione di Obama nel ripeterle. In seguito ai dubbi sollevati da alcuni costituzionalisti il giudice Roberts si \u00e8 recato il giorno successivo alla Casa Bianca per ripetere il giuramento, che \u00e8 avvenuto questa volta senza intoppi. Il giuramento del Vice Presidente Joe Biden era stato amministrato circa mezz'ora prima da John Paul Stevens, giudice associato della Corte Suprema.\nTra gli ospiti d'onore presenti al giuramento gli ex-presidenti Jimmy Carter, George Bush senior, Bill Clinton e l'ex-segretario di stato Colin Powell. Secondo una tradizione consolidata, dovuta soprattutto a ragioni di sicurezza, non erano stati invitati capi di stato o di governo stranieri . Erano invece presenti gli ambasciatori a Washington di moltissimi paesi.\nDopo il giuramento c'\u00e8 stato il primo saluto delle Forze Armate al nuovo presidente con 21 salve di cannone, con la banda militare che ha intonato l'inno \"Hail to the Chief\" \u00a0 , dopodich\u00e9 il Presidente ha pronunciato il discorso inaugurale. C'\u00e8 stato poi un pranzo in Campidoglio nella \"Capitol Statuary Hall\" del Campidoglio, offerto dal Congresso.\nAlle ore 14 \u00e8 iniziata la parata inaugurale, che si \u00e8 snodata lungo la Pennsylvania Avenue fino alla Casa Bianca. Per tradizione questo percorso viene fatto dal nuovo Presidente a piedi, ma per motivi di sicurezza era stato previsto che il Presidente Obama lo avrebbe fatto in automobile. Il Presidente e la moglie Michelle sono per\u00f2 usciti due volte dalla limousine per fare qualche tratto a piedi in mezzo alla folla festante. La parata \u00e8 proseguita poi nel pomeriggio per oltre due ore con la partecipazione di circa 15.000 persone, 240 cavalli e diverse bande musicali.\nSi sono svolti vari concerti ed esibizioni ai quali hanno partecipato Aretha Franklin, Mariah Carey, Bruce Springsteen, Bono, la cantante emergente filippina Charice, la cantante Demi Lovato, il violinista Itzhak Perlman, il violoncellista Yo-Yo Ma, la pianista Gabriela Montero e il clarinettista Anthony McGill. Oprah Winfrey, una grande sostenitrice di Obama durante la campagna elettorale, il 19 gennaio ha registrato il suo famoso \"Oprah Winfrey Show\" dal Kennedy Center Opera House di Washington anzich\u00e9 da Chicago come di consueto.\nI coniugi Obama hanno preso parte a 10 feste inaugurali il 20 gennaio. La principale \u00e8 stata la \"Neighborhood Inaugural Ball\", organizzata nel \"Washington Convention Center\", iniziata nella prima serata del giorno dell'insediamento. Questo edificio pu\u00f2 ospitare oltre 5.000 persone. I biglietti di ingresso, del costo di 25 dollari, erano tutti stati da tempo venduti. Anche i 240.000 biglietti che davano diritto a posizioni preferenziali per assistere al giuramento erano stati venduti con grande anticipo.\nAltri dettagli.\nIl costo delle cerimonie inaugurali \u00e8 stato stimato dal comitato per l'inaugurazione in circa 40 milioni di dollari, mentre l'amministrazione della citt\u00e0 di Washington prevede sar\u00e0 di circa 50 milioni di dollari. Per l'inaugurazione di George W. Bush del 2005 molte societ\u00e0 americane donarono ciascuna 250.000 dollari, mentre per il 2009 il comitato inaugurale ha fissato un limite di 50.000 dollari per ciascuna donazione. Sono stati raccolti fino al 6 gennaio oltre 27 milioni di dollari. Entro tale data sono state fatte 378 donazioni con questo importo massimo, tra esse quelle di George Soros, Halle Berry, Jamie Foxx, Sharon Stone, Ron Howard, George Lucas, Steven Spielberg, Robert Zemeckis.\nIl 4 dicembre 2008 il Comitato di inaugurazione presidenziale ha annunciato che in occasione dell'inaugurazione del 2009 l'intera lunghezza del National Mall (circa 3\u00a0km) sar\u00e0 aperta al pubblico, mentre in precedenza solo il tratto compreso tra la 7a strada e la 14ma strada era disponibile. Si stima che in tal modo questa grande area verde potr\u00e0 ospitare oltre un milione di persone. Saranno predisposti numerosi schermi televisivi giganti in vari punti del National Mall.\nSi prevede che l'organico della polizia del Distretto della Columbia raddoppier\u00e0 a circa 8.000 agenti col contributo di\nmolte forze di polizia provenienti da diverse parti degli Stati Uniti. Circa 5.000 soldati parteciperanno alla parata inaugurale con divisa da cerimonia e 1.300 agenti della Guardia Nazionale daranno man forte alle forze di polizia di Washington per garantire la sicurezza della manifestazione.\nGli hotel e i ristoranti di Washington saranno messi a dura prova per i giorni dal 17 al 21 gennaio. Il Marriott Wardman Park Hotel, il pi\u00f9 grande della citt\u00e0, si \u00e8 attrezzato per servire 49.000 pasti in tale periodo. L'hotel a 5 stelle Ritz-Carlton offre pacchetti di soggiorno per tre o quattro giorni a 50.000 dollari. Si prevede che almeno 500 venditori ambulanti di generi di ristoro e gadgets si apposteranno in varie zone della citt\u00e0."}
{"id": "2176059", "revid": "26630", "url": "https://it.wikipedia.org/wiki?curid=2176059", "title": "Legnetti", "text": "I legnetti (o claves) sono uno strumento a percussione della famiglia degli idiofoni, formato da un paio di cilindretti (20-30 cm), tradizionalmente di legno ma che possono anche essere costruiti in fibra di vetro o plastica, data la pi\u00f9 lunga resistenza di questi materiali.\nQuando vengono percossi tra loro, i legnetti producono un suono abbastanza brillante, secco e breve. Sono facili da costruire anche con canne di bamb\u00f9 e manici di scopa. La forma \u00e8 regolarmente appiattita o cilindrica, in legno pieno, ma occasionalmente possono essere usate altre forme (scavati al centro o resi concavi), per amplificare il suono.\nLe claves sono molto importanti nella musica afro-cubana, come nel son e nella salsa. Esse sono spesso usate per suonare una figura ritmica ripetitiva all'interno del pezzo, conosciuta come il ritmo della clave, del quale si conoscono molte differenti variazioni, ciascuna usata per un differente stile musicale.\nI legnetti in molte brani accompagnano il didjeridoo.\nTecnica.\nIl principio alla base dell'uso delle claves \u00e8 di permettere che almeno uno dei legnetti possa risuonare. La tecnica classica \u00e8 quella di tenerne uno debolmente tra il pollice e i polpastrelli della mano non dominante, con il palmo rivolto verso l'alto. Ci\u00f2 conferisce alla mano una forma che ricrea una camera di risonanza per la clave. Tenendo la clave sulla punta delle unghie viene prodotto un suono pi\u00f9 chiaro. L'altro legnetto \u00e8 tenuto dalla mano dominante con fermezza, quasi come una normale bacchetta da tamburo. Con l'estremit\u00e0 di questa clave, il suonatore batte al centro dell'altra clave. "}
{"id": "2176061", "revid": "287204", "url": "https://it.wikipedia.org/wiki?curid=2176061", "title": "Aleksandrs Kolinko", "text": ""}
{"id": "2176064", "revid": "486946", "url": "https://it.wikipedia.org/wiki?curid=2176064", "title": "Pasqualino Rossi", "text": ""}
{"id": "2176088", "revid": "1504506", "url": "https://it.wikipedia.org/wiki?curid=2176088", "title": "Castello di Halbturn", "text": "Il castello di Halbturn \u00e8 un complesso barocco a Halbturn nel Burgenland.\nIl castello fu costruito dal 1701 al 1711 da Johann Lucas von Hildebrandt come residenza di caccia per l'imperatore Carlo VI. Sotto sua figlia Maria Teresa fu ricostruito dal Hofbaumeister Franz Anton Hillebrandt e divenne la residenza estiva di Alberto di Sassonia-Teschen e di sua moglie l'arciduchessa Maria Cristina come governatori d'Ungheria. Di questo periodo sono anche gli affreschi di Franz Anton Maulbertsch.\nIl castello \u00e8 di propriet\u00e0 dal 1955 del barone Paul Waldbott-Bassenheim (un discendente degli Asburgo). Le sale del castello sono note anche come luogo di mostre e per l\"'Halbturner Schlosskonzerte\". L'impresa, incluse la viticoltura e la cantina, viene gestite dal nipote del proprietario, il conte di K\u00f6nigsegg-Aulendorf Markus, e sua moglie Philippa, nata Waldburg-Zeil-Hohenems."}
{"id": "2176092", "revid": "51032", "url": "https://it.wikipedia.org/wiki?curid=2176092", "title": "Quarto potere (film)", "text": ""}
{"id": "2176094", "revid": "585241", "url": "https://it.wikipedia.org/wiki?curid=2176094", "title": "Liceo Tasso", "text": ""}
{"id": "2176098", "revid": "767487", "url": "https://it.wikipedia.org/wiki?curid=2176098", "title": "Provaci ancora Ethan", "text": "Provaci ancora Ethan (\"The Mostly Unfabulous Social Life of Ethan Green\") \u00e8 un film del 2005 diretto da George Bamber, e basato sull'omonimo fumetto di Eric Orner, pubblicato nel 1992.\nTrama.\nEthan, ventiseienne omosessuale, vive ad Hollywood con l'amica lesbica Charlotte, nella casa del suo ex fidanzato Leo. Quando quest'ultimo decide di vendere l'appartamento, la vita di Ethan subisce una scossa: il giovane, infatti, frequenta da parecchi mesi Kyle, un ex giocatore di baseball, ma la loro storia \u00e8 bloccata dal fatto che Kyle non si sente ancora pronto per convivere col suo fidanzato. Quando Kyle finalmente si decide a proporre la convivenza a Ethan, questi lo lascia senza motivo.\nIl giovane deve cos\u00ec trovare uno stratagemma per impedire a Leo di vendere la casa in cui abita. In suo aiuto arriva Punch, un agente immobiliare di soli 19 anni che inizia una relazione con Ethan e contemporaneamente fa di tutto per mettere i bastoni tra le ruote a Leo, affidando la vendita dell'appartamento all'incapace e depressa Sunny, che per\u00f2 ritrova coraggio grazie a Charlotte.\nLe coppie sembrano formate: Ethan continua la sua relazione con Punch, mentre Leo \u00e8 prossimo al matrimonio con lo scrittore Chester Baer, ma un triangolo amoroso tra Kyle, Leo e Punch rimette tutto in gioco. Punch lascia Ethan, giudicandolo troppo infantile, mentre Chester perdona Leo, ma quest'ultimo proprio sull'altare cambia idea, rendendosi conto che il suo vero amore \u00e8 Ethan."}
{"id": "2176101", "revid": "230929", "url": "https://it.wikipedia.org/wiki?curid=2176101", "title": "Onda smorzata", "text": "Un'onda smorzata (\"Damped Wave\", DW, in inglese) \u00e8 un'onda elettromagnetica la cui ampiezza di oscillazione decresce con il tempo, fino ad arrivare a zero. \nQuesto termine si riferisce anche ai primi metodi di trasmissioni radio di trasmettitori a spinterometro o altri tipi di trasmettitori aventi decrementi caratteristici simili ai trasmettitori a scintilla, in cui un'onda portante \u00e8 accesa e spenta. Ci\u00f2 \u00e8 generalmente riferito come una emissione di \"Classe B\". L'informazione \u00e8 ritmata e spaziata con ci\u00f2 con cui il segnale \u00e8 spedito. Le onde smorzate erano usate in forma di digitazione acceso-spento (On-Off Keying - OOK). Comunque, questi trasmettitori erano molto rumorosi ed emettevano con una larghezza di banda ampia.\n\u00c8 attualmente vietato a livello internazionale l'uso di emissione di onde smorzate. Questo divieto fa parte delle regole dell'Unione Internazionale delle Telecomunicazioni e risale ai tempi in cui i trasmettitori a spinterometro erano usati. Il divieto era motivato dal prevenire l'uso di tecniche di trasmissione inefficienti. Comunque, ironicamente, non c'\u00e8 pi\u00f9 una chiara definizione di emissione di classe B a onde smorzate."}
{"id": "2176109", "revid": "181699", "url": "https://it.wikipedia.org/wiki?curid=2176109", "title": "I guardiani della notte (film)", "text": "I guardiani della notte (\"\u041d\u043e\u0447\u043d\u043e\u0439 \u0434\u043e\u0437\u043e\u0440\", \"No\u010dnoj Dozor\") \u00e8 un film fantasy del regista di origini kazake Timur Bekmambetov.\nIl film \u00e8 vagamente ispirato all'omonimo romanzo di Sergej Luk'janenko . \u00c8 stato seguito da \"I guardiani del giorno\" nel 2006 .\nTrama.\nIn una Mosca di oggi alcuni umani con superpoteri e vampiri hanno deciso di mantenere una tregua tra le forze della luce e quelle delle tenebre. Dopo secoli di combattimenti, le due parti hanno stretto un accordo: le forze della luce faranno la guardia alla notte, quelle delle tenebre al giorno. Esiste tuttavia un'antica leggenda che considera l'arrivo di un eletto che porter\u00e0 scompiglio tra l'equilibrio dei due poteri.\nPoi l\u2019azione si svolge a Mosca nel 1992: un giovane Anton Gorodetsky arriva da una strega per far ritornare da lui la moglie che lo ha lasciato. La strega gli rivela che la moglie aspetta un bambino, che non \u00e8 di Anton, e gli assicura di essere in grado di farlo morire nel grembo materno con la stregoneria. Cos\u00ec facendo la moglie torner\u00e0 da lui e Anton accetta e la strega inizia la procedura, ma prima che finisca arrivano i Guardiani della Notte, persone con poteri soprannaturali, che impediscono l\u2019uccisione del feto. Questi sono anche detti \u201cgli Altri\u201d, come del resto la strega, e scoprono che anche Anton lo \u00e8, sebbene solo potenzialmente, non ancora iniziato.\nPassano 12 anni, adesso Anton \u00e8 un Guardiano della Notte, adepto della Luce, e un giorno riceve via telefono l\u2019incarico di rintracciare una vittima che sta per essere iniziata dalla fazione avversaria. Per riuscire nella missione deve sintonizzarsi sulle onde della vittima; per aiutarsi berr\u00e0 sangue di maiale, procuratosi da amici, padre e figlio vampiri, vicini di casa. La vittima \u00e8 Yegor, un adolescente che Anton riesce a rintracciare in metropolitana, ma esso si accorge del fatto e scappa tra la folla raggiungendo il luogo della chiamata dove sono ad attenderlo due vampiri, Andrey e la sua ragazza che stanno per azzannarlo facendolo diventare uno di loro. Anton chiede rinforzi e ingaggia una lotta con Andrey cosicch\u00e9 il giovane Yegor riesce a liberarsi e scappare. I rinforzi pur partendo a tutta velocit\u00e0 (quasi investendo Zavulon, il capo dei Guardiani del Giorno), arrivano quando la lotta \u00e8 ormai terminata con Andrey il vampiro morto e Anton in fin di vita. Quest\u2019ultimo viene portato alla Societ\u00e0 della Luce Elettrica dove il capo dei Guardiani della Notte, il saggio Geser, lo guarisce e durante il trattamento i due si confidano dell\u2019avvistamento in metropolitana di una ragazza con un gorgo malefico che vorticava sopra di lei. Geser preoccupato cerca di conoscere meglio cosa sta accadendo e se questo \u00e8 un pericolo per la citt\u00e0: sembra di essere la vergine di una antica leggenda bizantina la quale ha una maledizione su se stessa e tutto quello che tocca muore. Ad Anton intanto viene affiancata Olga, una ragazza imprigionata per molto tempo in un corpo di gufo, che dovrebbe proteggerlo dai Guardiani del Giorno, visto che ormai \u00e8 stata violata la tregua uccidendo uno di loro.\nIntanto L\u00e1rissa, la ragazza del vampiro morto, vuole vendicarsi e su ordine della maga Alice, compagna di Zavulon, va alla ricerca di Yegor. Al quartier generale dei Guardiani della notte riescono a scoprire chi sia la ragazza maledetta: si chiama Svetlana, dottoressa al poliambulatorio e abita vicino all\u2019aeroporto di Vnukovo. Infatti si sta creando un vortice nelle vicinanze in cui viene attratto un aereo proveniente da Antalya. L\u00e1rissa \u00e8 arrivata a casa di Yegor, lasciato dalla madre solo nell\u2019appartamento, ma anche Anton e Olga sono nei pressi e riuscendo a salvarlo si accorgono che anche lui \u00e8 uno degli Altri. Spiegando al ragazzino chi \u00e8 e i suoi poteri soprannaturali, Olga gli fa capire che dovr\u00e0 scegliere se stare dalla parte della Luce o da quella delle Tenebre. Intanto da una foto nella casa del ragazzo Anton ha capito che Yegor \u00e8 figlio della sua ex-moglie e suo, quindi la strega lo ha ingannato 12 anni prima dicendogli che era di uno sconosciuto.\nIntanto il vortice su Mosca si sta sviluppando, mettendo in pericolo anche la centrale elettrica della citt\u00e0, per cui il quartier generale dei Guardiani della Notte viene momentaneamente spostato verso la casa di Svetlana, quindi vicino al centro di richiamo del vortice. Anton ed Olga vengono chiamati a raggiungere questa nuova base per capire da dove \u00e8 partita la maledizione; altri due guardiani Orso e Tigrotto si occuperanno di Yegor. Qua trovano Geser che ha invitato il capo della fazione opposta, Zavulon, per donare un amuleto ad Anton atto a proteggerlo dai Guardiani del Giorno, mentre andr\u00e0 a scoprire chi ha gettato la maledizione: dovr\u00e0 uccidere chi la porta. Con la citt\u00e0 in black-out va a casa di Svetlana fingendosi un paziente malato, ma lei visitandolo si accorge che \u00e8 sano e lo prega di andarsene.\nIntanto la vampira L\u00e1rissa, approfittando di un momento di disattenzione di Orso e Tigrotto, riesce a catturare Yegor attirando con un richiamo al quale il ragazzo non pu\u00f2 resistere. Anton viene a conoscenza di questo proprio mentre sta riuscendo a far togliere la maledizione dalla citt\u00e0: Svetlana maledice se stessa e il vortice scompare, anche lei \u00e8 una degli Altri. Poi si precipita sul tetto dove L\u00e1rissa tiene Yegor e con lei viene ingaggiata una trattativa durante la quale il ragazzo riesce a fuggire dalla stretta della vampira. A questo punto entra in scena Zavulon con un ascensore che sfondando il tetto uccide la vampira e rimangono solo Anton e il capo degli Oscuri. Il mondo entra nel Crepuscolo e fra i due inizia uno scontro, come un\u2019eterna battaglia fra le forze della Luce e quelle delle Tenebre.\nAnton sta quasi per soccombere, quando Yegor gli riporta l\u2019amuleto protettore che aveva dovuto togliersi poco prima, costretto dalla vampira. Con uno stratagemma Zavulon sostituisce il ragazzo a se stesso, cosicch\u00e9 Anton per poco non sferza un colpo mortale a Yegor, che domanda impaurito al padre se davvero volesse ucciderlo. Anton nega, ma a questo punto entra in scena Alice, la compagna di Zavulon, che rivela al ragazzo che gi\u00e0 12 anni prima il padre aveva tentato di farlo uccidere, quando ancora era feto, da una strega. Ci\u00f2 fa s\u00ec che Yegor, essendo anche lui uno degli Altri, passa dalla parte dei Guardiani del Giorno. Rendendosi conto che tutto questo \u00e8 un inganno di Zavulon cerca di batterlo inutilmente. Cos\u00ec \u00e8 apparso il Sommo Altro, che ha scelto il potere del male, e il mondo sprofonder\u00e0 nell'oscurit\u00e0. Ma finch\u00e9 ci sono quelli che credono nella Luce la speranza rimane."}
{"id": "2176113", "revid": "21360263", "url": "https://it.wikipedia.org/wiki?curid=2176113", "title": "Nic\u00e9phore Ni\u00e9pce", "text": ""}
{"id": "2176114", "revid": "21360264", "url": "https://it.wikipedia.org/wiki?curid=2176114", "title": "Nicephore Niepce", "text": ""}
{"id": "2176118", "revid": "272884", "url": "https://it.wikipedia.org/wiki?curid=2176118", "title": "Lira triestina", "text": "La lira triestina (in sloveno e croato: \"lira Trst\"; in serbo: \u041b\u0438\u0440\u0430 \u0422\u0440\u0441\u0442, \"lira Trst\") fu una valuta introdotta dal governatore militare jugoslavo, il colonnello Vladimir Lenac. Nonostante il nome non circol\u00f2 mai a Trieste, bens\u00ec nella zona di occupazione jugoslava della Venezia Giulia e a partire dal 16 settembre 1947, il giorno seguente la ratifica italiana del Trattato di pace di Parigi rimase in vigore solo nella zona B del Territorio Libero di Trieste fino al 1949. La valuta, introdotta in sostituzione forzata della lira italiana ebbe vita breve dal 29 ottobre 1945 fino al luglio 1949 quando l'uso del dinaro jugoslavo venne infine esteso anche in quest'area.\nStoria.\nL'improvvisa introduzione di questa moneta, spregiativamente chiamata \"\"jugolira\"\", gener\u00f2 panico nella popolazione istriana, riducendo molte famiglie alla povert\u00e0 e provocando una delle poche rivolte contro il governo della Zona B. Si tratt\u00f2 di una serrata dei negozianti di Capodistria, appoggiati da tutte le forze politiche e sociali della citt\u00e0. Esso si concluse con un'azione di forza degli jugoslavi, che organizzarono la calata di un paio di migliaia di uomini del contado, aizzandoli contro i capodistriani dipinti come inequivocabilmente nazionalisti e contrari ai nuovi poteri popolari. Decine di negozi vennero devastati, e due commercianti, Angelo Zarli e Francesco Reichstein, vennero uccisi in piazza, danzando infine il \"kolo\" attorno ai loro corpi.\nEconomicamente questa valuta non aveva potere d'acquisto al di fuori della zona B, ma venne resa obbligatoria la conversione da lire italiane a \"jugolire\", con un cambio forzoso di 1:1, delle valute in lira italiana portate da chi provenendo dalla zona A entrava nella zona B giuliana, permettendo in tal modo la raccolta, da parte delle autorit\u00e0 jugoslave, di valuta relativamente pregiata. Al contempo, si tronc\u00f2 il secolare rapporto fra l'Istria nordoccidentale e la citt\u00e0 di Trieste."}
{"id": "2176121", "revid": "1842072", "url": "https://it.wikipedia.org/wiki?curid=2176121", "title": "Export (Unix)", "text": "export \u00e8 un comando interno delle \"shell\" testuali dei sistemi operativi Unix e Unix-like, e pi\u00f9 in generale nei sistemi POSIX, che rende variabili d'ambiente una o pi\u00f9 variabili della \"shell\", con la possibilit\u00e0 nel contempo di assegnare loro dei valori (alcune \"shell\" testuali non supportano quest'ultima funzionalit\u00e0, ad esempio /bin/sh in Solaris).\nLe variabili cos\u00ec esportate, essendo anche variabili d'ambiente, sono automaticamente propagate ai programmi avviati in seguito dalla \"shell\" (per il meccanismo per cui un nuovo processo eredita una copia delle variabili d'ambiente del proprio processo padre).\n\"export\" pu\u00f2 anche essere usato per ottenere un elenco delle variabili correntemente esportate.\nDato che opera sulle variabili della \"shell\", normalmente non accessibili ad altri processi, il comando \"export\" \u00e8 tipicamente un comando interno della \"shell\", e non un programma esterno.\nSintassi.\nLa sintassi generale di \"export\" \u00e8 la seguente:\n export \"variabile1\"[=\"valore1\"] [\"variabile2\"[=\"valore2\"] \u2026]\nI parametri \"variabile\" indicano i nomi delle variabili da esportare. \nI parametri \"valore\" (facoltativi) indicano i valori da assegnare alle rispettive variabili. Se contengono spazi o altri caratteri che sono interpretati in maniera speciale dalla \"shell\", si possono racchiudere tra apici singoli (') o doppi (\").\nEsiste anche una seconda forma del comando, che \u00e8 la seguente:\n export -p\nIn questo caso viene prodotto sullo \"standard output\" un elenco delle variabili esportate e dei loro valori, sotto forma di una serie di comandi che possono essere ad esempio memorizzati in uno \"script\" ed essere eseguiti in un momento successivo per ripristinare l'insieme delle variabili d'ambiente e dei loro valori.\nEsempi.\nAssegna un valore alla variabile di \"shell\" amici e poi la rende una variabile d'ambiente:\n $ amici=\"Alice Bruno Carlo\"\n $ export amici\nCome sopra, ma usa un unico comando:\n $ export amici=\"Alice Bruno Carlo\"\nVisualizza un elenco delle variabili esportate con i loro valori:\n $ export -p\n export DISPLAY=\":0.0\"\n export HOME=\"/home/user\"\n export LANG=\"it_IT.UTF-8\"\n export OLDPWD\n export PATH=\"/usr/local/bin:/usr/bin:/bin:/usr/bin/X11:/usr/games\"\n export POSIXLY_CORRECT=\"1\"\n export PWD=\"/home/user\"\n export SHELL=\"/bin/bash\"\n export TERM=\"xterm\"\n export USER=\"user\"\n export USERNAME=\"user\"\nSalva l'elenco delle variabili esportate in uno \"script di shell\" chiamato variabili.sh (tramite la redirezione), imposta la variabile d'ambiente http_proxy ad un valore, esegue il comando wget e poi ripristina i valori precedenti delle variabili d'ambiente eseguendo lo script salvato:\n $ export -p &gt; variabili.sh\n $ export http_proxy=http://my.proxy:8080\n $ wget http://it.wikipedia.org\n $ . variabili.sh"}
{"id": "2176124", "revid": "253269", "url": "https://it.wikipedia.org/wiki?curid=2176124", "title": "Martin Kove", "text": "Vita personale.\nKove nasce a Brooklyn ed \u00e8 cresciuto con un'educazione ebraica. Si \u00e8 sposato nel 1981 con Vivienne Kove e nel 1990 ha avuto due gemelli, Jesse e Rachel.\nCarriera.\nApparizioni cinematografiche.\n\u00c8 conosciuto soprattutto per il ruolo del detective Victor Isbecky che ha interpretato nella serie televisiva \"Cagney &amp; Lacey\"; notevole \u00e8 forse ancor pi\u00f9 il ruolo del \"Sensei\" John Kreese nella trilogia Karate Kid (\"Karate Kid\", \"Karate Kid II\" e \"Karate Kid III\") e nella serie TV \"Cobra Kai\". Studi\u00f2 karate sotto l'importante maestro cintura nera Shinhan Gordon Doversola. Nel 1985 Kove interpret\u00f2 il ruolo di Ericson, lo sleale pilota di elicottero in \"Rambo 2 - La vendetta\".\nApparizioni televisive.\nKove recit\u00f2 nel ruolo di George Baker nella breve serie televisiva \"Codice R\" (1977), su un servizio di soccorso (antincendio, polizia e salvataggio in mare) nelle Channel Islands, in California, assieme a James Houghton, Tom Simcox e Joan Freeman.\nPartecip\u00f2 anche a \"Benvenuto sulla Terra\" e come guest star in numerosi programmi televisivi come \"Gunsmoke\", \"Kojak\", \"L'incredibile Hulk\", \"Hercules\", \"Le strade di San Francisco\", \"La Signora in Giallo\" e \"Black Scorpion\". Nel 2007 apparve nel video musicale della canzone \"Sweep the Leg\", dei No More Kings in una parodia del suo personaggio in \"Karate Kid\".\nDal 2018 in poi entra a far parte del cast della serie TV \"Cobra Kai\", sequel/spin-off della saga di \"Karate Kid\", riprendendo ad interpretare il ruolo del terribile John Kreese, come guest star nella prima stagione e come regolare dalla seconda in poi."}
{"id": "2176125", "revid": "98077", "url": "https://it.wikipedia.org/wiki?curid=2176125", "title": "Giovanbattista Spolverini", "text": ""}
{"id": "2176128", "revid": "21360745", "url": "https://it.wikipedia.org/wiki?curid=2176128", "title": "Solid Rocket Boosters", "text": ""}
{"id": "2176131", "revid": "124093963", "url": "https://it.wikipedia.org/wiki?curid=2176131", "title": "Giancarlo Lucariello", "text": "Editore, produttore, regista e autore di musica e teatro.\nGli esordi.\nNel 1968 arriv\u00f2 a Milano con l'ambizione di diventare un produttore. Fu sua la decisione della pubblicazione in Italia di \"All the Time in the World\" di Louis Armstrong, estrapolando il brano da un 33 giri e proponendolo come singolo. In brevissimo tempo divenne un successo. Entr\u00f2 a far parte dell'ufficio artistico della CGD con Franco Crepax.\nLucariello e i Pooh.\nNel 1971, ancora senza esperienza come produttore, inizia a occuparsi della produzione discografica dei Pooh, suoi coetanei; anche se il complesso non \u00e8 particolarmente noto, Lucariello li conosce e li apprezza gi\u00e0 dagli anni sessanta e li contatta promettendo di aprire per loro la strada del successo.\nCon l'uscita dei singoli \"Tanta voglia di lei\" e \"Pensiero\", la collaborazione dimostra di dare subito ottimi frutti commerciali: dopo il lungo periodo di tiepidi successi che precede l'incontro con Lucariello (1966-1970) il complesso raggiunge in gran fretta un'affermazione notevole e duratura; il primo album scaturito dalla collaborazione \u00e8 \"Opera prima\", ma quelli di maggior successo saranno indubbiamente \"Alessandra\" e \"Parsifal\".\nUn'importante idea di Lucariello \u00e8 quella di ricercare sonorit\u00e0 suggestive facendo suonare sistematicamente i Pooh insieme a una grande orchestra sinfonica diretta da Gianfranco Monaldi (anche di sessanta elementi) e di concentrare i loro testi sulle tematiche amorose. Cos\u00ec, l'orchestra finisce per accompagnare i Pooh addirittura in tourn\u00e9e, per esempio al teatro Petruzzelli (Bari), al Sistina (Roma), al Lirico (Milano).\nLucariello conduce innumerevoli battaglie con Valerio Negrini riguardo alla stesura dei testi. Quest'ultimo lascer\u00e0 presto la formazione, pur continuando a restare paroliere del gruppo.\nIn qualit\u00e0 di produttore artistico, Lucariello tende inoltre a privilegiare la voce di Dodi Battaglia a discapito di quella di Riccardo Fogli, che in precedenza aveva avuto per un breve periodo il ruolo di voce principale. Fogli lascia il gruppo nel 1973, anche in seguito al ridimensionamento del suo ruolo vocale. Cos\u00ec, nel giro di due anni, l'organico del complesso viene rinnovato per met\u00e0, raggiungendo per\u00f2 una composizione duratura.\nQuando, intorno al 1975, il sodalizio Pooh-Lucariello sembra volgere a un rapido calo di vendite (album \"Un po' del nostro tempo migliore\" e \"Forse ancora poesia\"), i Pooh fanno pressione per continuare a suonare senza grandi apporti da parte dell'orchestra sinfonica: dato che Lucariello non concorda, i quattro musicisti iniziano ad autoprodursi ponendo definitivamente fine a cinque anni di fruttuosa collaborazione, tornando a differenziare le tematiche dei loro testi e riducendo gradualmente il contributo dell'orchestra sinfonica.\nGi\u00e0 nel 1974, Lucariello aveva comunque cominciato a occuparsi di altri artisti, per esempio come produttore di Caterina Caselli, album \"Primavera\".\nSempre in quell'anno \u00e8 sua l'idea di \"Matteo\", opera progressiva interpretata da Riccardo Fogli; nel 1975 svolge il ruolo di produttore di Carla Bissi, (pi\u00f9 tardi Alice), album \"La mia poca grande et\u00e0\" e singolo \"Io voglio vivere\", raggiunge il primo posto nelle classifiche francesi.\nDopo il sodalizio con i Pooh.\nLucariello e i Pooh sono reciprocamente debitori di un grosso contributo alla loro affermazione. Comunque, anche senza l'appoggio di Lucariello, i Pooh riprendono la strada del gran successo con il singolo \"Linda\"; e anche dopo la separazione artistica dal celebre quartetto, Lucariello si occupa con buona riuscita di parecchi altri artisti:"}
{"id": "2176133", "revid": "21360885", "url": "https://it.wikipedia.org/wiki?curid=2176133", "title": "External Tank", "text": ""}
{"id": "2176140", "revid": "21361004", "url": "https://it.wikipedia.org/wiki?curid=2176140", "title": "Serbatoio Esterno", "text": ""}
{"id": "2176141", "revid": "1305772", "url": "https://it.wikipedia.org/wiki?curid=2176141", "title": "Roccolo", "text": "Il roccolo \u00e8 una piccola costruzione adibita all'attivit\u00e0 della caccia (uccellagione)."}
{"id": "2176142", "revid": "287204", "url": "https://it.wikipedia.org/wiki?curid=2176142", "title": "Alexandra Ripley", "text": "Frequent\u00f2 la rinomata scuola femminile Ashley Hall di Charleston, per passare poi al \"Vassar College\" di Poughkeepsie, New York.\nNel 1958 spos\u00f2 Leonard Ripley, dal quale divorzi\u00f2 nel 1963 e dal quale ebbe due figli. Spos\u00f2 in seconde nozze John Graham dal quale ebbe altri due figli.\nIl suo romanzo di debutto fu \"Who's the Lady in the President's Bed?\" del 1972. Il primo romanzo storico, \"Charleston\" del 1991 ebbe un buon riscontro, diventando un bestseller, come del resto i romanzi che lo seguirono. \"Rossella\", l'opera pi\u00f9 nota, fu accolta molto male dalla critica ma ottenne comunque un enorme successo di pubblico\n\u00c8 morta nel 2004 per cause naturali."}
{"id": "2176143", "revid": "123087361", "url": "https://it.wikipedia.org/wiki?curid=2176143", "title": "Maurizio Domizzi", "text": "Ottimo rigorista, in carriera ha messo a segno 12 calci di rigore su 13 calciati.\nCarriera.\nInizi.\nProdotto del vivaio della Lazio, che lo acquist\u00f2 dal Casalotti, passa nell'ottobre del 1998 in prestito al , dove quindi fa l'esordio da professionista nella Serie C1. Torna alla squadra biancoceleste nella stagione post-scudetto dove per\u00f2 non trova la possibilit\u00e0 di scendere in campo in campionato, rimandando cos\u00ec l'esordio in massima serie. Nel calciomercato del 2001 passa al Milan, il quale per\u00f2 lo gira prima al in Serie B in prestito per la stagione 2001-2002, e poi in compropriet\u00e0 alla Sampdoria per la stagione 2002-2003.\nLa stagione successiva la Sampdoria, tornata in Serie A, riscatta il giocatore dalla compagine rossonera e lo fa esordire nella massima divisione il 30 agosto 2003 in -Sampdoria. A met\u00e0 stagione viene mandato in prestito al dove gi\u00e0 aveva militato anni prima. Nelle stagioni successive Domizzi non vestir\u00e0 pi\u00f9 la maglia blucerchiata poich\u00e9 per la stagione 2004-2005 va in prestito al Brescia e per la stagione 2005-2006 all'.\nNapoli.\nIl 6 giugno 2006 viene ingaggiato dal Napoli che lo acquisisce in compartecipazione con la Sampdoria. Nella stagione 2006-2007 in Serie B con il Napoli ha segnato 2 gol.\nIl 18 giugno 2007 viene riscattato dal Napoli e messo sotto contratto fino al 2011.\nNella sua prima stagione in Serie A con il Napoli si \u00e8 messo in evidenza come rigorista realizzando ben 6 dei 7 rigori calciati, due dei quali segnati nella stessa partita al portiere della Juventus e della nazionale Gianluigi Buffon e altrettanti tra andata e ritorno contro il Milan. Con 8 gol in campionato (6 rigori) e 3 in Coppa Italia (tutti su azione) ha fatto registrare il proprio record personale di segnature in una stagione ed \u00e8 stato il difensore pi\u00f9 prolifico della stagione 2007-2008 e il miglior marcatore stagionale della squadra. Inizia la stagione 2008-2009 restando ai margini della squadra.\nUdinese.\nLa sua esperienza napoletana si chiude ufficialmente il 1\u00ba settembre 2008, a campionato iniziato, quando viene acquistato in compropriet\u00e0 dall'Udinese per 2,5 milioni di euro. Il 1\u00ba giugno 2009 l'Udinese rileva la seconda met\u00e0 del cartellino del giocatore, nell'ambito dell'operazione che porta Fabio Quagliarella al . Segna il primo gol in maglia bianconera l'11 gennaio 2009 contro la Sampdoria (1-1), mentre il secondo arriva pi\u00f9 di due anni dopo, il 23 gennaio 2011, nella prestigiosa vittoria interna per 3-1 dell'Udinese ai danni dell'Inter. Batte il proprio record di gol stagionali (2) in maglia friulana il 2 febbraio 2011, segnando l'1-1 ai danni del Bologna. Il 23 ottobre 2011 realizza la sua unica rete stagionale contro il Novara (3-0) di testa su corner di Di Natale. Il 5 luglio 2012 rinnova il suo contratto con la societ\u00e0 friulana fino al 30 giugno 2015 . Domizzi segna un importante gol nella prima parte di stagione del campionato 2012-2013, il 28 ottobre 2012, ai danni della Roma allo Stadio Olimpico dando il la alla rimonta dei friulani, che recuperano da 0-2 e si impongono per 3-2.\nIl 15 maggio 2016, nell'impegno di casa contro il Carpi, subentra a Widmer al 91', per la sua ultima apparizione in maglia bianconera, a 36 anni ancora da compiere (nella stessa partita lascia la squadra dopo 12 anni anche Antonio Di Natale).\nVenezia e ritiro.\nL'8 giugno seguente, in scadenza di contratto, si accorda firmando un biennale con il Venezia, club veneto neopromosso in Lega Pro. Il 15 aprile 2017 ottiene la promozione nel campionato cadetto con la maglia dei veneti.\nIl 30 settembre 2017 segna nei minuti di recupero la rete decisiva nella vittoria esterna per 3-2 dei lagunari contro la , in Serie B. Con i lagunari milita per tre stagioni.\nNell'estate 2019 si ritira dall'attivit\u00e0 agonistica. Nel settembre del 2020 inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B.\nAllenatore.\nPordenone.\nNella stagione 2020-2021 gli viene conferito l'incarico di allenatore della Primavera del .\nIl 3 aprile 2021 in seguito all'esonero del tecnico Attilio Tesser passa alla guida della prima squadra che si trova in quel momento al 15\u00ba posto in Serie B a due punti dalla zona play-out. Il 5 aprile seguente, al debutto sulla panchina neroverde, vince per 3-0 in casa contro la . Con tre vittorie, tra cui l\u2019ultima decisiva contro la diretta concorrente (2-0), due pareggi e tre sconfitte riesce a salvare il club friulano evitando i play-out con il 15\u00ba posto finale. Tuttavia a fine stagione non viene confermato.\nFermana.\nIl 19 giugno 2021 gli viene affidata la guida tecnica della , in Serie C. Il 20 settembre, dopo aver conquistato un punto in quattro giornate, si dimette.\nStatistiche.\nStatistiche da allenatore.\n\"Statistiche aggiornate al 8 maggio 2021\"."}
{"id": "2176144", "revid": "767487", "url": "https://it.wikipedia.org/wiki?curid=2176144", "title": "Demon (gruppo musicale)", "text": "I Demon sono una band heavy metal inglese della corrente New Wave of British Heavy Metal (NWOBHM). Si formano nel 1980 per volere del cantante Dave Hill e del chitarrista Mal Spooner, entrambi cresciuti a Leek nello Staffordshire; I due sono anche i principali autori dei brani .\nBiografia.\nDella prima formazione fanno parte anche tre ex membri del gruppo degli Hunter: Les Hunt (chitarra solista), Chris Ellis (basso) e John Wright (batteria). Debuttano con l'album Night of the Demon, nel 1981: il sound \u00e8 compatto e incisivo e spicca il songwriting diretto, esaltato dalla voce tagliente ed espressiva di Hill. Le loro esibizioni live dell'epoca si contraddistinguono per la scenografia e il trucco demoniaco, in linea anche con le tematiche horror proposte nei testi.\nNel successivo disco The Unexpected Guest, entra ufficialmente in formazione anche il tastierista Andy Richards; il sound e le composizioni si fanno pi\u00f9 mature, anche se non ci sono grandi innovazioni a livello stilistico. La canzone Don't Break The Circle verr\u00e0 reinterpretata dai Blind Guardian, e diventer\u00e0 un classico dell'Heavy Metal.\nLa vera svolta stilistica avviene nel 1983, con l'album The Plague. I Demon abbandonano il trucco horror e stilisticamente escono dagli stilemi prettamente Heavy Metal addentrandosi in territori Prog e New Wave, ma senza abbandonare lo stampo Hard &amp; Heavy. Anche le tematiche dei testi si orientano verso il sociale, lasciando definitivamente i temi demoniaci.\nCon British Standard Approved (1985) la formazione subisce un cambio radicale: subentrano Steve Watts (tastiere), Gavin Sutherland (basso) e John Waterhouse (chitarra ritmica). La band conferma l'attitudine Prog di quegli anni, lo stile ricorda i Pink Floyd e il distacco dal Metal \u00e8 ancora pi\u00f9 marcato. Questo \u00e8 l'ultimo disco con Mal Spooner; lo storico chitarrista della band muore nello stesso anno a causa di un blocco polmonare. Hill decide di mantenere la band, nonostante la perdita dell'amico e cofondatore continuando solo con John Waterhouse alle chitarre, ma molti fan perdono interesse per la band, che, commercialmente, sar\u00e0 sempre pi\u00f9 in declino.\nNel 1985 e 1987 escono rispettivamente Heart Of Our Time e Breakout, entrambi stilisticamente orientati verso un pop metal potente e melodico dal flavour epico: i dischi presentano ancora qualche spunto Prog e le tastiere sono spesso predominanti. Si consolidano come nucleo compositivo dei brani il duo Dave Hill-Steve Watts.\nCon Taking The Word By Storm (1989) I Demon si impadroniscono nuovamente del titolo di \"band metal\": questa volta con un sound pi\u00f9 pesante e pomposo rispetto agli esordi. Continuano su questa strada facendo uscire ancora diversi dischi (l'ultimo in studio \u00e8 \"Cemetry Junction\" del 2016), affermandosi definitivamente come cult-band di nicchia e come classico della NWOBHM."}
{"id": "2176146", "revid": "1652134", "url": "https://it.wikipedia.org/wiki?curid=2176146", "title": "D\u00e9sir\u00e9e Clary", "text": "Biografia.\nInfanzia e giovinezza.\nNacque a Marsiglia, figlia di Fran\u00e7ois Clary, ricco produttore e commerciante di sete, secondo scabino della citt\u00e0 di Marsiglia, e della sua seconda moglie Fran\u00e7oise Rose Somis, figlia del piemontese Giuseppe Ignazio, cavaliere di San Luigi.\nFran\u00e7ois Clary era vedovo di un precedente matrimonio con Gabrielle Fl\u00e9chon. La sorella maggiore, Julie Clary, spos\u00f2 nel luglio 1794 Giuseppe Bonaparte e, in seguito divenne regina di Napoli e di Spagna. Il fratello Nicholas Joseph Clary fu nominato conte di Clary e spos\u00f2 Anne Jeanne Rouyer, da cui nacque Z\u00e9na\u00efde Fran\u00e7oise Clary (1812 - 1884), moglie di Napol\u00e9on Alexandre Berthier de Wagram, II duca di Wagram (1810 - 1887), figlio del maresciallo Louis Alexandre Berthier, da cui ebbe figli.\nD\u00e9sir\u00e9e fu mandata in convento per essere educata come si conveniva alle ragazze appartenenti alle classi agiate della Francia pre-rivoluzionaria, ma a seguito della rivoluzione del 1789 i conventi vennero chiusi e D\u00e9sir\u00e9e ritorn\u00f2 in famiglia a vivere con i genitori. La sua educazione fu abbastanza superficiale, cos\u00ec come era in uso per le ragazze, ma, per tutta la vita, fu devota alla sua famiglia di origine. Nel 1794 il padre mor\u00ec, mentre il fratello venne arrestato dal governo rivoluzionario e poi rilasciato da Giuseppe Bonaparte per opera di D\u00e9sir\u00e9e stessa. Dopo tale evento, Giuseppe fu presentato alla famiglia Clary e spos\u00f2 la sorella di D\u00e9sir\u00e9e.\nD\u00e9sir\u00e9e conobbe Napoleone Bonaparte nel 1794 e i due si fidanzarono il 21 aprile 1795. Il fidanzamento s'interruppe di fatto pochi mesi dopo, poich\u00e9 Napoleone si trasfer\u00ec in agosto a Parigi, ove si rese conto che, con le sue ambizioni e la situazione politica del momento, il matrimonio con una \"provinciale\" non sarebbe stato opportuno.\nTra il 1795 e il 1797 D\u00e9sir\u00e9e visse a Genova con la madre. Nel 1797 and\u00f2 a vivere con la sorella Giulia e il cognato Giuseppe, ambasciatore francese, a Roma. Il rapporto con la sorella era sempre molto intenso e profondo. Fu per breve tempo promessa sposa del generale francese L\u00e9onard Duphot, che per\u00f2 fu ucciso durante alcuni disordini scoppiati a Roma nel dicembre del 1797, alla vigilia del loro matrimonio.\nMadame Bernadotte.\nDopo il suo ritorno in Francia, D\u00e9sir\u00e9e incontr\u00f2 il suo futuro marito, il generale francese Jean-Baptiste Jules Bernadotte. Si sposarono a Sceaux il 17 agosto 1798. La coppia ebbe un solo figlio, Oscar, nato nel 1799. Bernadotte era uno dei maggiori generali dell'esercito francese e per questa ragione di solito lontano da Parigi. D\u00e9sir\u00e9e aveva un buon rapporto di amicizia sia con la famiglia Bonaparte sia con l'imperatrice Giuseppina e si rifiut\u00f2 sempre di schierarsi nei conflitti di famiglia. Ebbe un ruolo nella cerimonia d'incoronazione nel 1804, in cui sostenne lo strascico dell'imperatrice e sembra che abbia sostenuto Giuseppina quando le sorelle Bonaparte, che sostenevano anche loro lo strascico, tentarono di farle perdere l'equilibrio. D\u00e9sir\u00e9e viveva un'agiata vita sociale a Parigi durante le lunghe assenze del marito, sebbene preferisse un'informale vita familiare a quella della corte imperiale. Dal 1804 al 1805 Bernadotte fu nominato governatore di Hannover. D\u00e9sir\u00e9e con il figlio si trasfer\u00ec ad Amburgo, ma presto ritorn\u00f2 a Parigi. Non era felice lontano da Parigi. Quando il marito fu nominato principe di Pontecorvo nel 1806, D\u00e9sir\u00e9e gli chiese preoccupata se sarebbe stato costretto a lasciare Parigi e fu felice quando fu certa che ci\u00f2 non sarebbe accaduto. Nel 1807, fece visita a Bernadotte a Spandau.\nD\u00e9sir\u00e9e non era interessata alla politica, ma le sue buone relazioni fecero di lei una incosapevole marionetta nelle mani del marito e di Napoleone, i quali la utilizzarono per influenzare diverse personalit\u00e0.\nNel 1810 suo marito fu nominato erede al trono di Svezia. D\u00e9sir\u00e9e inizialmente pens\u00f2 che questa situazione doveva essere simile alla posizione di principe di Pontecorvo, ma fu dispiaciuta quando scopr\u00ec che, a causa delle scelte del marito, doveva lasciare Parigi.\nPrincipessa ereditaria.\nD\u00e9sir\u00e9e visit\u00f2 la Svezia per la prima volta nel 1810, ma non riusc\u00ec ad adattarsi alle richieste dell'etichetta del cerimoniale di corte. Si diceva che a corte fosse trattata con un certo snobismo specialmente dalla regina, anche se la regina vedova era gentile con lei. Anche il clima fu uno shock: arrivata durante l'inverno, odiava tanto la neve al punto che pianse. Non aveva mai desiderato diventare regina e non voleva trasferirsi cos\u00ec lontano dalla sua famiglia. La regina la considerava viziata e indegna.\nLasci\u00f2 la Svezia nel 1811 sotto il nome di \"Contessa di Gotland\", ufficialmente per motivi di salute, e ritorn\u00f2 a Parigi. Vi rimase per dodici anni, lasciando in Svezia il marito e il figlio. Lei stessa disse che la nobilt\u00e0 svedese l'aveva trattata come se fossero di ghiaccio: \"\"Non parlare con me di Stoccolma, ho un raffreddore non appena sento la parola\". Soggiorn\u00f2 in incognito a Parigi, evitando in tal modo la politica durante il difficile periodo in cui la Svezia era in guerra con la Francia. Comunque la sua abitazione in Rue d'Anjou era sorvegliata dalla polizia, cos\u00ec come leggevano le sue lettere. Quando Napoleone fu sconfitto nel 1814, la sua casa divenne un rifugio per la sorella Giulia. Bernadotte la incontr\u00f2 a Parigi, ma ritorn\u00f2 in Svezia senza di lei. Era ridicolizzata dalla corte di Luigi XVIII come un'arrivista e aveva una propria piccola corte dove dava ricevimenti. Nel 1816 progett\u00f2 di ritornare in Svezia, ma desiderava portare con s\u00e9 la sorella Giulia; il marito pens\u00f2 che non fosse una saggia decisione, dato che Giulia era un membro della famiglia Bonaparte.\nNel 1817 il marito di D\u00e9sir\u00e9e assunse il conte di Montrichard come domestico per la sua casa di Parigi, ma in realt\u00e0 come spia per sorvegliare la moglie.\nRegina di Svezia e Norvegia.\nNel 1818 suo marito divent\u00f2 re di Svezia, ma lei rimase ancora a Parigi, ufficialmente per motivi di salute. Il marito, una volta in Svezia, ebbe come amante la nobildonna Mariana Koskull. D\u00e9sir\u00e9e dava ricevimenti a Parigi come \"regina di Svezia\" i gioved\u00ec e le domeniche, anche se continuava a usare il titolo di \"contessa\". S'innamor\u00f2 del primo ministro francese, il Duca di Richelieu, e lo segu\u00ec nei suoi viaggi fino alla sua morte nel 1822. Nel 1822 incontr\u00f2 suo figlio Oscar ad Aquisgrana.\nNel 1823 D\u00e9sir\u00e9e torn\u00f2 in Svezia con la promessa sposa di suo figlio, Giuseppina di Leuchtenberg. Il 21 agosto 1829 venne incoronata regina su sua richiesta. Parl\u00f2 anche di una incoronazione in Norvegia, ma i norvegesi lo considerarono impossibile a causa della sua religione. Infatti, nonostante non fosse religiosa, fu spinta a partecipare alla messa cattolica e alla confessione da sua nuora.\nEra la prima cittadina comune a diventare regina da quando lo era diventata Karin M\u00e5nsdotter nel 1568. Nel decennio 1830 fece del suo meglio per essere attiva come regina, un ruolo che non aveva mai voluto sostenere. Questo venne descritto come un periodo di balli e feste, il pi\u00f9 intenso che gosse stato visto presso la corte svedese fin dai tempi del re Gustavo III. Ma D\u00e9sir\u00e9e ben presto si stanc\u00f2 del suo status regale, desiderando tornare in Francia, ma il marito non glielo permise.\nNon vi \u00e8 nulla che indichi che lei abbia mai avuto alcuna influenza politica. Trascorreva le sue estati al castello di Drottningholm o al castello di Rosersberg e spesso visitava anche le terme svedesi, come ad esempio quelle di Raml\u00f6sa. Visit\u00f2 la Norvegia un paio di volte, la prima nel 1825. La corte era sbalordita dal suo atteggiamento informale. Ogni mattina faceva visita a suo marito in camicia da notte, atteggiamento scioccante per lui, a quel tempo solito discutere con i membri del Consiglio di Stato nei propri appartamenti. Altrimenti s'incontravano solo in occasioni formali: poich\u00e9 era sempre in ritardo a cena, lui smise di pranzare con lei dopo il 1826 e prefer\u00ec pranzare da solo. Non era raro, tra l'altro, che i nobili della corte si sedessero da soli a tavola, senza la coppia reale. Desideria andava a letto tardi e si svegliava tardi.\nNon divent\u00f2 mai popolare presso la corte reale, non riusc\u00ec mai a parlare lo svedese e molti sono gli aneddoti sui suoi tentativi d'imparare la lingua. Mantenne il suo entourage personale francese: sua nipote, la contessa Marcelle Tascher de la Pagerie, era la sua dama di compagnia. Tra le altre sue dame vi furono le norvegesi Kathinka Falbe e Jana Falbe; a causa delle abitudini eccentriche di D\u00e9sir\u00e9e, queste erano conosciute come \"Strapatsfr\u00f6knarna\", cio\u00e8 \"Signorine Calamit\u00e0\".\nVedovanza e morte.\nNel 1844 suo marito mor\u00ec. Nel 1853 avrebbe voluto fare ritorno a Parigi, ma la sua paura per i viaggi in mare non glielo permise. Dopo essere diventata vedova, divenne ancora pi\u00f9 eccentrica. Andava a letto la mattina, si alzava la sera, faceva colazione di notte, guidava una carrozza nelle strade o nel cortile e vagava nei corridoi del castello con una candela.\nUn aneddoto racconta che nel 1843 una guardia reale vide la regina tutta vestita sul balcone del palazzo nel cuore della notte. Quando torn\u00f2 a casa da sua moglie, le disse che era pigra in confronto alla regina, che era gi\u00e0 alzata ore prima dell'alba. Lui pensava che la regina D\u00e9sir\u00e9e si fosse alzata prima di chiunque altro in citt\u00e0, ma, in realt\u00e0, lei non era ancora andata a letto e si sarebbe svegliata alle 3 o 4 del pomeriggio.\nSi divertiva a fare visite a sorpresa e qualche volta portava i bambini di strada al palazzo per dar loro qualche dolcetto; non era in grado di sostenere alcuna conversazione in svedese, ma sapeva dire \"Kom, kom!\", che significa \"Venite, venite!\".\nCi sono altre storie di gente svegliata da lei quando scarrozzava per le strade di notte; ogni tanto fermava la carrozza per riposarsi un momento, per poi riprendere per la sua strada. A volte girava intorno al palazzo: quest'abitudine era chiamata \"Kring Kring\", una delle poche locuzioni svedesi che impar\u00f2, che significa \"intorno e intorno\"\". Nell'ultimo giorno di vita arriv\u00f2 nel posto a lei riservato alla Royal Swedish Opera quando lo spettacolo era finito. D\u00e9sir\u00e9e mor\u00ec a Stoccolma il 17 dicembre 1860 e venne sepolta nella chiesa di Riddarholmen.\nCinema e televisione.\nD\u00e9sir\u00e9e Clary \u00e8 stata la protagonista di due film:\n\u00c8 stata inoltre portata sugli schermi TV nella miniserie \"Napoleon and Love\" del 1978, interpretata dall'attrice Karen Dotrice."}
{"id": "2176154", "revid": "812213", "url": "https://it.wikipedia.org/wiki?curid=2176154", "title": "Dictionnaire philosophique", "text": ""}
{"id": "2176155", "revid": "121089073", "url": "https://it.wikipedia.org/wiki?curid=2176155", "title": "Bryophyta", "text": "Le Bryophyta sono un gruppo di embriofite prive di tessuto vascolare. Si tratta del gruppo pi\u00f9 diversificato tra le piante non vascolari, con circa 24.000 specie. Sono conosciute comunemente come muschi.\nLe briofite sono generalmente caratterizzate da tessuti vascolari non lignificati: l'assorbimento ed il trasporto dell'acqua e dei soluti necessari avviene generalmente per capillarit\u00e0 e interessa tutta la superficie della pianta. In alcune specie sono presenti dei cordoni di cellule con funzione conduttrice: queste strutture non sono molto efficaci e sono prive di funzione di sostegno. La mancanza di un sistema di conduzione impedisce lo sviluppo in altezza: le briofite sono piante di dimensioni piuttosto ridotte e con crescita generalmente orizzontale.\nI particolari adattamenti sviluppati dalle briofite sia a livello vegetativo che a livello riproduttivo sono di grande interesse per comprendere lo studio dell'evoluzione delle piante terrestri. Le briofite, che sembrano derivare dalle alghe verdi, sono suddivise in tre gruppi: \"Anthocerotopsida\" (o antoceri), \"Hepatopsida\" (o epatiche) e \"Bryopsida\" (o muschi). Studi molecolari hanno dimostrato che le briofite sono un gruppo monofiletico.\nCaratteristiche.\nDifferiscono dalle piante vascolari perch\u00e9 mancano di strutture vascolari completamente differenziate e lignificate. L'assorbimento e il trasporto dell'acqua e dei soluti avvengono soprattutto per capillarit\u00e0 e interessano tutta la superficie della pianta. In alcune specie sono presenti delle strutture (idroidi e leptoidi) analoghe ai tessuti vascolari xilema e floema ma comunque mai lignificati (quindi privi di funzione di sostegno) e meno efficaci nel trasporto idrico.\nIl ciclo ontogenetico \u00e8 aplodiplonte con prevalenza gametofitica. Lo sporofito non \u00e8 autonomo ma vive a spese del gametofito fotosintetizzante. Da una spora unicellulare aploide (meiospora) si sviluppa il protonema, con dimensioni diverse a seconda delle specie. Sul protonema, aploide, si formano delle gemme da cui si sviluppano i gametofiti che a maturit\u00e0 portano i gametangi (archegoni e anteridi) che contengono rispettivamente i gameti femminili e maschili. Grazie alla presenza di acqua i gameti maschili raggiungono il gamete femminile rimasto all'interno dell'archegonio. Qui avviene la gamia con conseguente sviluppo dell'embrione diploide. Dall'embrione, contenuto e nutrito nell'archegonio (che fa parte del gametofito) si sviluppa lo sporofito adulto di norma non autonomo. Sullo sporofito, all'interno dello sporangio, avviene la meiosi, con dimezzamento del numero cromosomico, e si originano le meiospore.\nLe Briofite presentano anche un inizio della cutinizzazione per limitare la traspirazione (stomi).\nSono importanti per la colonizzazione di nuovi ambienti, molto resistenti (reviviscenti). Le forme pi\u00f9 conosciute sono i muschi.\nLa mancanza di tessuti di trasporto limita le dimensioni delle briofite: l'altezza \u00e8 inferiore nella maggior parte delle specie a 6 centimetri. La pi\u00f9 grande briofita conosciuta \u00e8 un muschio dell'Australia e della Nuova Zelanda: \"Dawsonia superba\". Questa specie raggiunge i 75 centimetri di altezza. Le pi\u00f9 piccole briofite hanno invece dimensioni inferiori al millimetro.\nEcologia e distribuzione.\nRequisito fondamentale per la crescita delle briofite \u00e8 quindi la presenza di acqua o comunque di condizioni di umidit\u00e0 per lunghi periodi. Per la crescita le briofite necessitano inoltre di un substrato di crescita relativamente stabile, di un'adeguata esposizione al sole e di un range di temperature favorevole. Molte briofite riescono a sopravvivere a periodi di siccit\u00e0 o congelamento attraverso un meccanismo non ancora chiaramente compreso.\nIl substrato di crescita preferito \u00e8 rappresentato dal terreno, dove spesso le briofite crescono sui resti di loro precedenti generazioni o di altre piante; altri substrati comuni sono le rocce nude, gli ambienti acquatici e i divani. Alcune briofite crescono su resti di animali in decomposizione, sulla superficie delle foglie, nelle saline, alla base di ciottoli di quarzo o in ambienti ricchi di rame. Altre, come le specie del genere \"Funaria\", sono in grado di crescere su terreni bruciati in seguito ad incendi.\nI modelli di distribuzione delle briofite sono simili a quelle delle piante vascolari. Alcune specie sono cosmopolite, molte crescono in zone limitate. Le briofite sono distribuite in tutto il mondo: uniche eccezioni le regioni aride, dove per\u00f2 possono crescere in microambienti umidi, e gli ambienti con acqua salata. Alcune briofite vivono nella zona intertidale. Le briofite sono pi\u00f9 abbondanti nelle regioni con clima costantemente umido regioni tropicali e subtropicali; nelle regioni artiche o alpine si possono formare tappeti molto estesi che influenzano la tipologia di vegetazione e le sue dinamiche.\nRiproduzione sessuata e ciclo vitale.\nLa fase dominante del ciclo vitale delle briofite \u00e8 rappresentata dal gametofito. Questo \u00e8 in grado di svolgere la fotosintesi clorofilliana ed \u00e8 quindi indipendente da un punto di vista nutrizionale. Lo sporofito pu\u00f2 invece essere fotosintetico o meno: in ogni caso \u00e8 sempre dipendente dal gametofito e rimane stabilmente attaccato ad esso.\nLo sporofito produce per meiosi delle spore unicellulari aploidi (\"meiospore\"). Queste spore possono restare quiescenti per lungo tempo prima in attesa delle condizioni ottimali per la germinazione. Al momento della germinazione dalle spore si sviluppa una struttura filamentosa e scarsamente differenziata detta protonema. Successivamente dal protonema si sviluppa il gametofito adulto. Sul gametofito sono presenti delle strutture piliformi, uni- o pluricellulari, dette rizoidi. La funzione dei rizoidi \u00e8 quella di ancorare il gametofilo al substrato. In molte specie i gametofiti sono micorrizzati.\nSul gametofito si differenziano gli organi sessuali o gametangi. Il gametangio femminile \u00e8 detto archegonio mentre quello maschile \u00e8 chiamato anteridio. Esistono briofite omotalliche o monoiche e briofite eterotalliche o dioiche. Nelle prime i gametofiti portano archegoni e anteridi sullo stesso individuo; nelle seconde esistono individui che portano l'archegonio ed altre che portano gli anteridi.\nNell'archegonio \u00e8 contenuta una sola cellula uovo. L'archegonio ha la forma di un fiasco, con un collo allungato ed una base rigonfia detta \"ventre\": \u00e8 in questa parte che \u00e8 conservata la cellula uovo.\nNell'anteridio sono prodotti un grande numero di gameti maschili dotati di due flagelli. Alla maturit\u00e0, i gameti maschili sono liberati e, sfruttando un velo d'acqua, raggiungono l'archegonio, attratti da stimoli di natura chimica. La necessit\u00e0 della presenza di un velo d'acqua per consentire la sopravvivenza del gamete maschile fuori dell'anteridio e durante il suo percorso fino all'archegonio \u00e8 uno dei fattori che limitano la diffusione delle briofite ad ambienti umidi. Una volta giunti all'archegonio, i gameti maschili penetrano al suo interno attraverso il collo: il loro ingresso determina la produzione di una sostanza gelatinosa. Questa sostanza permette l'arrivo del gamete maschile nel ventre, dove ha luogo la fecondazione.\nLo zigote risultante dalla fecondazione ed il successivo embrione crescono nell'archegonio. Dall'embrione si sviluppa quindi lo sporofito adulto. Questo \u00e8 generalmente formato da un \"piede\", da una \"seta\" e da una \"capsula\".\nIl piede \u00e8 una struttura inserita nel ventre dell'archegonio: la sua funzione \u00e8 quella di permettere il passaggio delle sostanze nutrienti dal gametofito allo sporofito. La seta \u00e8 un peduncolo non ramificato che consente lo sviluppo in altezza dello sporofito. La capsula \u00e8 costituita essenzialmente dallo sporangio: al suo interno si formano spore aploidi. Nei muschi la capsula pu\u00f2 contenere qualche milione di spore. A maturit\u00e0 la capsula si\napre con meccanismi a controllo generalmente igroscopico rilasciando le spore da cui avr\u00e0 inizio la successiva generazione.\nDi alcune specie di briofite non si conosce lo sporofito: si tratta probabilmente di specie che hanno perso la capacit\u00e0 di riprodursi per via sessuata.\nLimiti.\nNelle briofite ogni gametofito \u00e8 aploide: ogni anno forma quindi gameti con corredo genetico sempre identico. Nelle briofite omotalliche \u00e8 molto probabile inoltre che i gameti maschili fecondino archegoni del medesimo gametofito generando sporofiti omozigotici. Queste condizioni determinano una grande limitazione nella possibilit\u00e0 di insorgenza di nuovi caratteri: in questi casi l'unica possibilit\u00e0 di comparsa di nuovi caratteri \u00e8 legata a mutazioni spontanee.\nRiproduzione asessuata.\nLe briofite possono riprodursi anche per via asessuata (o agamica) per frammentazione del tallo o attraverso le gemme. Queste ultime sono contenute, in alcune specie, in apposite strutture a forma di piccola scodella disposte sulla superficie del gametofito.\nLe testimonianze fossili.\nLe testimonianze fossili riconducibili alle Briofite sono molto povere. Una delle difficolt\u00e0 maggiori nel riconoscimento delle briofite nei fossili \u00e8 la mancata conservazione degli sporofiti e la somiglianza dei gametofiti ad alcune piante vascolari. \nLa prima testimonianza fossile riconducibile a briofite \u00e8 in rocce provenienti dall'Argentina e datate alla prima parte dell'Ordoviciano (488-444 Ma). Si tratta di elementi simili a spore riconducibili alle epatiche. Queste testimonianze sono considerate da alcuni studiosi come la pi\u00f9 antica prova di presenza di piante terrestri. Le prime testimonianze di muschi risalgono al Permiano (299-251 Ma).\nLa maggior parte dei fossili di briofite \u00e8 riconducibile all'Eocene (55,8-33,9 Ma). Si tratta di piante conservate in ambra con strutture molto simili a quelle attuali, tanto da permettere il riconoscimento di molte delle specie conservate. Analogo discorso per le briofite fossili risalenti al Paleogene e all'Neogene: anche in questo caso \u00e8 possibile il riconoscimento della maggior parte delle specie. Le linee evolutive interne alle briofite sono quindi nate e stabilizzate in epoca molto antica.\nClassificazione.\nSistematica tradizionale.\nLa classificazione tradizionale include il gruppo delle briofite nella divisione Bryophyta, che viene suddivisa in tre classi: Bryopsida, Marcanthiopsida ed Anthocerotopsida.\nFilogenesi e classificazione moderna.\nRecenti studi sulle embriofite hanno dimostrato che il gruppo delle briofite non \u00e8 monofiletico, ma parafiletico, poich\u00e9 include il progenitore comune e solo alcuni dei gruppi derivati da esso. Le Polisporangiate, da cui discendono tutte le piante vascolari sono infatti escluse. Ci\u00f2 ha portato all'elevazione di ciascuna delle singole classi al rango di divisione: \nEsistono due probabili ipotesi sulla storia evolutiva delle piante terrestri:\nSecondo la prima ipotesi, le epatiche furono le prime a divergere, seguite dalle antocerote, mentre i muschi sono relativamente pi\u00f9 vicine al gruppo delle polisporangiate. Nel secondo schema sono invece le antocerote a divergere per prima, seguite dalle piante vascolari, mentre muschi ed epatiche sono filogeneticamente pi\u00f9 vicini.\nDivisione \"Bryophyta\" (muschi)\nLe briofite in Italia.\nSecondo le pi\u00f9 recenti check-list la flora italiana comprende 1130 briofite. La particolare ricchezza di questa flora \u00e8 evidente se si considera che in Europa sono segnalate 1690 briofite. La particolare ricchezza della flora briologica italiana \u00e8 dovuta alla sua posizione geografica ed alla variabilit\u00e0 dei suoi ambienti.\nEsiste (o esisteva) il reliquato di una specie fossile, presente sino all'ultima glaciazione: la \"Paludella squarrosa\", nella palude di Santa Caterina di Valfurva. Sino ai primi anni ottanta essa era presente su una superficie di qualche metro quadrato, in mezzo agli sfagni. Da quegli anni non se ne ha pi\u00f9 notizia, ma l'edilizia turistica che \u00e8 avanzata occupando la palude pu\u00f2 aver ormai cancellato definitivamente la sua esistenza."}
{"id": "2176158", "revid": "804", "url": "https://it.wikipedia.org/wiki?curid=2176158", "title": "Parco del Roccolo (Treviglio)", "text": "Il parco del Roccolo \u00e8 un giardino naturale situato nella zona ovest di Treviglio.\nNella parte ricreativa, gestita dal Gruppo Alpini, si possono svolgere attivit\u00e0 ludiche, pranzare, passeggiare liberamente; in alcuni momenti dell'anno (ad esempio a Pasquetta e a Ferragosto) presso la chiesetta del Roccolo viene celebrata la Santa Messa. \n\u00c8 possibile inoltre effettuare visite guidate nella parte dell'Oasi naturalistica, in giornate dedicate, in particolare durante la stagione primaverile ed estiva. \nIl parco ospita numerose specie di alberi e arbusti autoctoni. Lungo tutto il lato ad est scorre l'asta, il fosso che fuoriesce dal fontanile e poi scorre verso sud, passando ai piedi della pittoresca chiesetta della Madonna degli Alpini, aperta saltuariamente ed utilizzata solo per le celebrazioni liturgiche pi\u00f9 importanti.\nL'area ricreativa \u00e8 gestita dal Gruppo Alpini di Treviglio, che in particolari ricorrenze e segnatamente a Ferragosto vi organizza una festa popolare con distribuzione di panini imbottiti, mentre l'area didattico-naturalistica \u00e8 gestita dagli Amici del Parco del Roccolo in collaborazione col Gruppo Alpini.\nTerritorio.\nIl parco del Roccolo ospita l'unico fontanile trevigliese con relativa \"asta\", cio\u00e8 il fosso che consente all'acqua sorgiva di irrigare i campi nelle vicinanze.\nIl fontanile \u00e8 caratterizzato da un regime d'acqua stagionale: in inverno \u00e8 pressoch\u00e9 asciutto, mentre in estate vi si possono misurare dai 2 ai 3 metri di acqua. Proprio a causa della stagionalit\u00e0 nel fontanile non possono esserci pesci ma solamente anfibi:\nrane, tritoni e raganelle.\n\u00c8 possibile visitare l'oasi naturalistica, in cui \u00e8 presente il fontanile, accompagnati dai volontari - guida. Presso il porticato didattico, su richiesta, \u00e8 possibile utilizzare un grande pannello sonoro per ascoltare e imparare a distinguere i canti degli uccelli dell'oasi.\nFlora.\nAlla fine del XX secolo il gruppo alpini ha provvisto alla piantumazione di alcune piante, e in particolare di piante che possano divenire richiamo per la fauna avicola mediante la creazione di nidi artificiali. Tali piante andranno a ricoprire le porzioni di parco ancora scoperte, in quanto acquisite dai campi confinanti.\nTra le principali piante presenti nel parco, occorre saper distinguere fra tre categorie:\nPiante piantumate nel 1983.\nLe piante pi\u00f9 antiche del parco, piantumate nel 1983, e quindi preesistenti alla gran parte delle piantumazioni, avvenute nel 1996, abbiamo:\nPiante piantumate nel 1996.\nLe piante pi\u00f9 recenti del parco, piantumate nel 1996, e quindi di dimensioni ancora ridotte data la loro giovane et\u00e0, abbiamo:\nArbusti piantumati nel 1996.\nTra gli arbusti piantumati nel 1996, abbiamo:\nFauna.\nIl fontanile del Roccolo \u00e8 una riserva unica di biodiversit\u00e0 rispetto all'ambiente circostante e attrae perci\u00f2 numerose specie di animali tra i quali abbiamo anche alcune specie di crostacei, molluschi, e di anellidi.\nIl gruppo pi\u00f9 numeroso \u00e8 quello degli insetti che annovera anche coleotteri dato che da adulti conducono una vita strettamente acquatica, sulla superficie dell'acqua si possono trovare inoltre gli eterotteri che con le loro zampe possono pattinare sull'acqua. Vi sono inoltre numerose larve tra le quali quelle di tricotteri.\nPer quanto riguarda i vertebrati non essendoci i pesci secondo studi effettuati nel territorio circostante il roccolo si \u00e8 evidenziata la presenza di tritoni crestati, tritoni punteggiati, rane verdi, rospi smeraldini e raganelle.\nNessuna di queste specie di anfibi presente nel Roccolo \u00e8 ritenuta a rischio.\nTra le principali specie presenti nel parco abbiamo:\nPunti d'interesse e strutture.\nIl parco ospita un porticato in legno, numerosi tavoli e panchine e un'area attrezzata con giochi per bambini.\nL'edificio pi\u00f9 importante resta tuttavia la chiesetta dei Trevigliesi e dedicata alla Madonna degli Alpini, che risulta essere la chiesa pi\u00f9 piccola di Treviglio. La chiesa fu costruita agli inizi del novecento, dopo il rinvenimento di un ramo a forma di croce sul luogo che gi\u00e0 era denominato roccolo prima della creazione del parco."}
{"id": "2176163", "revid": "253269", "url": "https://it.wikipedia.org/wiki?curid=2176163", "title": "Keith Michell", "text": "Biografia.\nKeith Michell fu dapprima insegnante, prima di intraprendere la carriera di attore teatrale prima ad Adelaide nel 1947, e in seguito a Londra nel 1951. Inizialmente partecip\u00f2 ad alcuni \"musical\", fra cui \"Man of La Mancha\", nel quale interpret\u00f2 il doppio ruolo di Miguel de Cervantes e di Don Chisciotte della Mancia. Lavor\u00f2 inoltre con la Shakespeare Memorial Theatre.\nInizi\u00f2 l'attivit\u00e0 di attore sia per il piccolo schermo. Fu Re Enrico VIII nella miniserie televisiva \"Le sei mogli di Enrico VIII\", col quale conquist\u00f2 un Premio Bafta, che al cinema nel film \"Tutte le donne del re\" (1972). Direttore artistico del Chichester Festival Theatre dal 1974 al 1977, cur\u00f2 le scenografie del \"musical\" \"Pete McGynty and the Dreamtime\", un adattamento per il teatro australiano dell'opera \"Peer Gynt\" di Henrik Ibsen. Il suo ruolo pi\u00f9 celebre \u00e8 senz'altro quello di Dennis Stanton, un ex-ladro di gioielli che lavora per una societ\u00e0 assicurativa, in alcuni episodi del fortunato telefilm \"La signora in giallo\".\nScrisse vari libri di cucina macrobiotica, e cur\u00f2 un'edizione di \"Captain Beaky\", una collezione di poesie di Jeremy Lloyd.\nVita privata.\nKeith Michell si spos\u00f2 il 18 ottobre 1957 con l'attrice Jeanette Sterke, dalla quale ebbe due figli, Paul e Helena, quest'ultima divenuta attrice."}
{"id": "2176171", "revid": "1442080", "url": "https://it.wikipedia.org/wiki?curid=2176171", "title": "Coppa del Mondo di pallavolo femminile 1999", "text": "La VIII Coppa del Mondo di pallavolo femminile si \u00e8 svolta dal 2 al 16 novembre 1999 a Tokyo, Okayama, Sapporo, Toyama, Sendai, Kanazawa, Nagoya e Osaka, in Giappone. Al torneo hanno partecipato 12 squadre nazionali e la vittoria finale \u00e8 andata per la quarta consecutiva a Cuba, che si \u00e8 qualificata per i giochi della XXVII Olimpiade, insieme alla Russia e al Brasile, rispettivamente seconda e terza classificate.\nPodio.\nCampione.\nCampione\nCuba(Quarto titolo)\nSecondo posto.\nRussia\nTerzo posto.\nBrasile"}
{"id": "2176175", "revid": "438678", "url": "https://it.wikipedia.org/wiki?curid=2176175", "title": "L'indomabile Angelica", "text": "L'indomabile Angelica (\"Indomptable Ang\u00e9lique\") \u00e8 un film del 1967 diretto da Bernard Borderie.\nIl soggetto \u00e8 tratto da \"Angelica l'indomabile\" di Anne e Serge Golon. Molte scene del film sono state girate in Sardegna.\nTrama.\nNella Francia del XVII secolo, Angelica, viaggiando per mare, cerca di raggiungere il marito Jeoffrey in precedenza creduto morto, venendo catturata dai pirati e poi venduta come schiava.\nComprata a sua insaputa proprio dal marito, divenuto un pirata temibile e ricchissimo con lo pseudonimo de \"il Rescator\", viene rapita per la seconda volta dai corsari."}
{"id": "2176181", "revid": "1675182", "url": "https://it.wikipedia.org/wiki?curid=2176181", "title": "Anda", "text": ""}
{"id": "2176182", "revid": "1543377", "url": "https://it.wikipedia.org/wiki?curid=2176182", "title": "Sacul", "text": "Sacul \u00e8 un sito della civilt\u00e0 Maya in Guatemala.\nNel 1970 Ian Graham cartograf\u00f2 per la prima volta le rovine di Sacul, situata nella parte occidentale del territorio bagnato dal Rio Mopan e decifr\u00f2 sei stele. Le stele e la maggior parte delle strutture architettoniche sono state distrutte o sono state esportate illegalmente. Le stele documentano il periodo compreso tra il 731 ed il 790 e citano altre localit\u00e0 della zona, come Ucanal. L'unico sovrano noto della localit\u00e0 \u00e8 \"Ch'iyel\", che regn\u00f2 per trent'anni tra il 730 ed il 760.\nUn confronto con altri siti limitrofi testimonia che anche in una piccola localit\u00e0 del tardo Classico come Sacul l'aristocrazia riusc\u00ec ad accrescere il proprio potere."}
{"id": "2176185", "revid": "76069", "url": "https://it.wikipedia.org/wiki?curid=2176185", "title": "Uxbenka", "text": "Uxbenka \u00e8 un sito della civilt\u00e0 Maya in Belize.\nIl sito di Uxbenka fu scoperto da Norman Hammond nel 1975. Furono trovate ventidue stele in pietra, delle quali nove presentavano motivi figurativi ed iscrizioni. Il luogo del ritrovamento fu denominato \"Piazza delle Stele\".\nDalla decifrazione delle scritte si dedusse che dal 396 ad Uxbenka si form\u00f2 una potente aristocrazia che esercit\u00f2 il proprio potere fino al 782. Sfortunatamente il cattivo stato di conservazione non permette di documentare le relazioni tra Uxbenka e le altre citt\u00e0 maya della regione.\nIl glifo-emblema della citt\u00e0 non \u00e8 stato ancora identificato."}
{"id": "2176191", "revid": "1632387", "url": "https://it.wikipedia.org/wiki?curid=2176191", "title": "Dente", "text": "I denti (dal latino \"dentes\") sono organi durissimi che si trovano all'interno del cavo orale di molti animali. Spesso si indicano come denti quelli dei vertebrati. La funzione primaria dell'insieme dei denti (la dentatura) \u00e8 quella della presa del cibo. In genere, nei mammiferi i denti assolvono anche alla funzione della masticazione del cibo. Oltre a queste basilari funzioni, possono assolvere alla difesa ed accessoriamente alla fonetica ed estetica.\nNei mammiferi le radici dei denti sono coperte dalle gengive. Il processo di formazione dei denti \u00e8 chiamato odontogenesi e inizia in fasi piuttosto precoci successive al concepimento.\nNell'uomo.\nDurante la crescita, l'uomo sviluppa due dentizioni. La prima in ordine temporale \u00e8 rappresentata dai denti di latte, o temporanei o caduchi o ancora decidui (lat. \"dentes decidui\"), che cominciano a spuntare in genere verso il sesto mese di vita. All'et\u00e0 di due anni, di solito, un bambino ha 20 denti.\nLa dentizione decidua \u00e8 composta, per ogni arcata dentale, da 4 incisivi (2 centrali e 2 laterali), 2 canini (rispettivamente 1 nell'emiarcata di sinistra e 1 in quella di destra) e 4 molari (2 per ogni emiarcata e, rispettivamente denominati 1\u00ba e 2\u00ba molare).\nI premolari sono assenti nella dentizione decidua o di latte.\nLa seconda dentizione \u00e8 composta dai denti permanenti (lat. \"dentes permanentes\"). Il germe dentario, da cui si sviluppano i denti permanenti, \u00e8 presente all'interno dell'osso alveolare. Quando il bambino ha circa sei anni, i denti permanenti cominciano a svilupparsi e la radice del dente deciduo viene erosa dagli odontoblasti, non avendo supporto, il deciduo cade, venendo rimpiazzato dal permanente. Questo processo dura per sei anni (si continua fino circa ai vent'anni solo per i \"denti del giudizio\" o terzi molari) ed al suo termine l'uomo adulto \u00e8 provvisto di trentadue denti.\nNella bocca esistono diversi gruppi di denti, variabili per forma, dimensione e funzione. Nei mammiferi e nell'uomo, si distinguono gli incisivi, i canini, i premolari e i molari.\nL'uomo possiede, per ogni semiarcata (met\u00e0 di una arcata dentale): 2 incisivi (1 mediale e 1 laterale), 1 canino, 2 premolari (chiamati primo e secondo premolare) e 3 molari (chiamati rispettivamente primo, secondo e terzo molare, di cui il terzo \u00e8 anche chiamato dente del giudizio). Moltiplicando per 4 ciascuno di questi numeri, poich\u00e9 due sono le met\u00e0 arcate e le arcate stesse sono 2 (una mascellare e una mandibolare), si avranno: 8 incisivi, 4 canini, 8 premolari e 12 molari. Sommando questi numeri, si ottengono in totale i 32 denti propri dell'uomo adulto.\nNella dentizione permanente il terzo molare, il dente del giudizio, pu\u00f2 essere assente, anche in tutte le semiarcate.\nL'uomo, come la maggior parte dei Mammiferi, \u00e8 \"difiodonte\", cio\u00e8 presenta due dentizioni successive, ed \"eterodonte\", cio\u00e8 presenta in ogni dentizione denti tra loro diversi, distinti per funzione:\nLe malattie e lo sviluppo.\nLe malattie dei denti sono diverse e pi\u00f9 o meno gravi. Tra le malattie congenite si pu\u00f2 annoverare l'anodontia, a cui ci si riferisce anche come agenesia in caso di una serie di denti in particolare. Le pi\u00f9 diffuse e dannose malattie acquisite sono la carie (malattia degenerativa dei tessuti duri del dente) e la malattia parodontale (perdita dei tessuti di sostegno: osso, legamento, gengiva) provocano se non intercettate in tempo la perdita del dente.\nIl bruxismo (digrignamento dei denti durante il sonno) pu\u00f2 provocare tra l'altro danneggiamenti ai denti.\nI denti si sviluppano bene in dipendenza di molti fattori. Poich\u00e9 nella sostanza che compone i denti si ha un'alta percentuale di calcio, fosforo ed altri minerali, la dieta influisce notevolmente sul buono sviluppo e sulla conservazione dei denti. In questi processi, le vitamine A, B, D sono indispensabili, mentre il fluoro aiuta a mantenere sani e robusti i denti. Un'insufficiente produzione di ormoni, da parte di alcune ghiandole endocrine, come la tiroide e la paratiroide, impedisce lo sviluppo di denti robusti. Alcuni agenti chimici rendono solubili i sali di calcio presenti nello smalto e consentono alla carie di iniziare la sua azione distruttrice. La solubilizzazione dei sali di calcio \u00e8 provocata dai batteri presenti nella bocca, i quali, digerendo i carboidrati, liberano acidi.\nDeperimento dei denti.\nIl deperimento dei denti, detto anche carie dentaria, \u00e8 una delle malattie pi\u00f9 diffuse del genere umano.\n\u00c8 causata direttamente dall'azione degli acidi che derivano dallo zucchero, dall'amido e dai germi, o batteri, che vivono sulla superficie dei denti. Pi\u00f9 un individuo mangia zuccheri ed amidi, pi\u00f9 acido si forma nella sua bocca. L'acido agisce sullo smalto dei denti, formando una cavit\u00e0, o buco, ed in seguito il deperimento del dente. Se la cavit\u00e0 non viene pulita per tempo e otturata dal dentista, la dentina, simile all'avorio, o corpo del dente, comincia a cariarsi, permettendo alla cavit\u00e0 di raggiungere la polpa dentaria.\nSe la polpa esposta si infetta, si forma un ascesso. Un ascesso \u00e8 una raccolta di pus che si forma alla fine della radice del dente. Da qui, l'infezione pu\u00f2 propagarsi per tutto il corpo; pertanto, il dente infetto deve essere opportunamente curato (o al limite estratto) per proteggere la salute della persona interessata.\nMa la carie dei denti non \u00e8 causata solo dallo zucchero e dall'amido. I denti di certe persone possono essere pi\u00f9 o meno resistenti di quelli di un'altra. Un fattore importante \u00e8 dato dalle condizioni dei denti: se lo smalto \u00e8 in cattive condizioni, ci\u00f2 ne facilita il deperimento. Un altro fattore \u00e8 il grado di acidit\u00e0 della saliva.\nSe il cibo rimane a lungo nelle fessure che dividono un dente da un altro, le sue piccole particelle risultano un ottimo terreno di coltura per i batteri che producono gli acidi. Naturalmente, i posti pi\u00f9 pericolosi sono quelli che pi\u00f9 difficilmente si possono pulire, e cio\u00e8 la superficie interna dei denti e le parti dei denti che vengono fra loro in contatto.\nNon si \u00e8 ancora del tutto in grado di prevenire la carie dei denti. Per ridurre la formazione di cavit\u00e0, si consiglia di mangiare pochi alimenti dolci, specialmente fuori pasto. Si consiglia, inoltre, una sana e bene equilibrata alimentazione, una regolare ed appropriata pulizia e la visita dal dentista ad intervalli regolari e frequenti.\nUn metodo per aiutare i denti a resistere alla carie \u00e8 quello di applicare ai denti dei bambini una soluzione di fluoruro di sodio, in modo da rinforzare lo smalto. A questo scopo, in alcuni Paesi si usa aggiungere fluoruro all'acqua potabile.\nAnatomia e istologia comparata.\nNella bocca di alcuni animali, al posto dei denti, sono presenti particolari formazioni ossee. I denti possono essere usati per lacerare o strappare il cibo, per tenere ferma la preda nella bocca e successivamente per triturare in pezzi gli alimenti. A volte, i denti hanno anche funzioni protettive ed offensive. Il tricheco usa, invece, i suoi denti, o zanne, per trascinarsi lungo le coste rocciose.\nI castori fanno uso dei loro formidabili denti per abbattere gli alberi, tagliare i rami e costruirsi col legno le loro complicate dighe. Parecchi animali sono per\u00f2 privi di denti: esempio sono gli uccelli, le tartarughe, alcuni pesci, eccetera.\nI denti variano per forma e dimensioni da essere vivente a essere vivente, nei mammiferi sono distinguibili tre parti. La corona che \u00e8 la parte del dente che si sviluppa fuori dalla gengiva; \u00e8 ricoperta dallo smalto dentale, il tessuto pi\u00f9 duro dell'intero organismo, composto per il 98% da cristalli di idrossiapatite, 1% sostanze organiche e 1% acqua, al di sotto del quale troviamo la dentina, pi\u00f9 scura dello smalto, che \u00e8 composta dal 70% da cristalli di idrossiapatite e dal 30% sostanze organiche, tessuto molto simile a quello osseo, nel quale si irradiano le fibre sensoriali del thomes che conferiscono sensibilit\u00e0 al tessuto. Il colletto \u00e8 un solco che divide la corona dalla radice. Radici che troviamo alla base di ogni dente, composte esternamente da un tessuto chiamato cemento, composto dal 40 % da cristalli di idrossiapatite e dal 60 % sostanza organica, di colore giallo, ricopre la dentina nelle zone sub gengivali, si nota all'apice un'apertura attraverso cui passano i vasi sanguigni ed i nervi che si immettono nella cavit\u00e0 interna della corona occupata dalla polpa dentaria. Infine ogni dente ha una camera pulpare dove trae nutrimento e sensibilit\u00e0, dalla quale si espandono le terminazioni nervose che innervano anche la dentina.\nIl tessuto di sostegno dei denti \u00e8 chiamato parodonto ed \u00e8 composto da: osso alveolare, cemento, ligamento periodontale e pi\u00f9 esternamente da gengiva.\nI denti iniziano il processo digestivo in diversi modi. Innanzi tutto essi masticano il cibo e lo rendono inghiottibile; la masticazione consente l'umidificazione dei cibi asciutti da parte della saliva e permette che la ptialina, contenuta nella saliva, si mescoli in abbondanza al cibo.\nI denti si sono sviluppati nei diversi gruppi animali, sino dai pi\u00f9 lontani stadi evolutivi. Tra gli invertebrati, l'anchilostoma possiede denti ad uncino che gli sono utili per attaccarsi alla parete dell'intestino che incide con le lamine faringee per succhiare il sangue; lo stesso dicasi delle sanguisughe. Le lumache hanno un particolare apparato (radula) per mezzo del quale brucano le foglie delle piante. Le aragoste hanno lo stomaco rivestito di cuticola provvista di denti che servono per triturare il cibo.\nNei mammiferi si hanno due serie di denti, cio\u00e8 due dentizioni successive, come nell'uomo. I denti dei roditori, che si consumano perch\u00e9 questi animali rodono di continuo, sono a crescita costante.\nNei maiali la maggior parte dei denti \u00e8 presente sino dal momento della nascita.\nIl pi\u00f9 grande dente conosciuto \u00e8 quello appartenente ad un mammut, che \u00e8 un animale estinto. Il dente, che in questo caso \u00e8 detto zanna, misura 4,6 metri di lunghezza e pesa circa 130 chili."}
{"id": "2176196", "revid": "767487", "url": "https://it.wikipedia.org/wiki?curid=2176196", "title": "Anda (Bohol)", "text": "Anda \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nAnda \u00e8 formata da 16 baranggay:"}
{"id": "2176197", "revid": "726373", "url": "https://it.wikipedia.org/wiki?curid=2176197", "title": "Biblioteca Guanda", "text": "La Biblioteca Ugo Guanda \u00e8 una biblioteca del Comune di Parma.\nLa biblioteca comunale Ugo Guanda viene inaugurata il 15 dicembre 1973 nel sottopassaggio di Piazza Garibaldi che aveva ospitato l'Albergo diurno Cobianchi dal 1929 al 1966. \n\u00c8 intitolata alla memoria dell'editore Ugo Guandalini, fondatore della casa editrice Guanda che oper\u00f2 a Parma fino al 1965. Nei primi anni ottanta gli eredi Guandalini donano alla biblioteca qualche centinaio di volumi che formano il primo nucleo del fondo Ugo Guanda, costituito dalla raccolta delle edizioni U. Guanda. Nel 1984 la biblioteca \u00e8 trasferita nei locali del complesso di San Paolo. Fin dall'inaugurazione, la biblioteca adotta il sistema a scaffale aperto applicando la Classificazione decimale Dewey, connotandosi dunque come la prima vera public library della citt\u00e0."}
{"id": "2176199", "revid": "28592", "url": "https://it.wikipedia.org/wiki?curid=2176199", "title": "Biblia pauperorum", "text": ""}
{"id": "2176203", "revid": "1522738", "url": "https://it.wikipedia.org/wiki?curid=2176203", "title": "Davram Bashere", "text": ""}
{"id": "2176204", "revid": "287204", "url": "https://it.wikipedia.org/wiki?curid=2176204", "title": "Antequera (Bohol)", "text": "Antequera \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nAntequera \u00e8 formata da 21 baranggay:"}
{"id": "2176206", "revid": "767487", "url": "https://it.wikipedia.org/wiki?curid=2176206", "title": "La meravigliosa Angelica", "text": "La meravigliosa Angelica (\"Ang\u00e9lique et le Roy\") \u00e8 un film del 1966, diretto da Bernard Borderie.\nTrama.\nAngelica \u00e8 rimasta nuovamente vedova, stavolta del cugino marchese Filippo de Plessis-Belliere, morto per le ferite riportate in combattimento nella guerra nelle Fiandre. Dal suo castello ella \u00e8 richiamata a Versailles per ordine di Luigi XIV, il Re Sole. Questi, sempre affascinato dalla donna, le affida una delicata missione diplomatica: recarsi dall'ambasciatore persiano Bachtiary Bey con l'intento di agevolare la firma di un trattato di alleanza tra i due Paesi. Alla riuscita di questa impresa, otterr\u00e0 in premio il Palazzo di Parigi appartenuto in passato al primo marito, l'adorato e indimenticato conte Jeoffrey de Peyrac, dove ora alloggia un anziano alchimista, Savary. Il sadico persiano assiste compiaciuto alle torture in piazza di alcuni condannati; egli tenta vari approcci per sedurre Angelica, senza riuscirvi. Invitata alla dimora dell'ambasciatore, continua ad essere corteggiata dal persiano, deciso a sedurla, che infine si risolve a usarle violenza. Pericolo dal quale Angelica verr\u00e0 salvata dall'irruzione di un manipolo di uomini, guidato dall'aristocratico ungherese Stanislao Rakoczy, cognato del Re.\nInfuriato per l'incursione alla propria residenza, il Bey \u00e8 sul punto di andarsene, ma l'arrivo di Angelica lo fa desistere. Alla corte di Versailles, l'ambasciatore chiede Angelica come dono per la nuova alleanza. Per evitare un diniego che avrebbe comportato una rottura diplomatica, viene informato da Colbert che la donna \u00e8 la nuova favorita del Re. Il nuovo rango crea scalpore, facendo nascere nuove gelosie e invidie alla corte verso di lei, che porteranno a tentativi di assassinio: il primo sventato dal capo della polizia; ricever\u00e0 in consegna un abito avvelenato da Mademoiselle Desoeillet, la quale partecipa a messe nere con altri seguaci. Angelica si trover\u00e0 a dare rifugio a Stanislao, ora ricercato, col quale avr\u00e0 una notte d'amore. In seguito, il Re riveler\u00e0 ad Angelica la verit\u00e0 sul marito: sottratto al rogo, egli \u00e8 fuggito dai lavori forzati, ma \u00e8 morto annegato. Eppure, Angelica rimane dubbiosa e speranzosa sulla sorte di Jeoffrey, dopo aver interrogato Savary.\nIl film termina con un nuovo tentativo di omicidio da parte di un sicario, scongiurato dall'intervento del redivivo marito, il quale tuttavia si dilegua senza ricongiungersi alla consorte. Disperata e sconcertata per il gesto, Angelica parte alla sua ricerca su una carrozza accompagnata da Savary, diretta verso il sud della Francia."}
{"id": "2176208", "revid": "88812", "url": "https://it.wikipedia.org/wiki?curid=2176208", "title": "Sportula", "text": ""}
{"id": "2176209", "revid": "175335", "url": "https://it.wikipedia.org/wiki?curid=2176209", "title": "Genevi\u00e8ve Bujold", "text": "Biografia.\nImparentata con Louis Cyr, sollevatore di pesi del Quebec del diciannovesimo secolo, la Bujold fu allevata da severi genitori franco-canadesi cattolici, Laurette Cavanagh e Joseph Firmin Bujold, autista di autobus, che la mandarono a scuola in un convento per 12 anni. Insofferente alla ferrea disciplina imposta, la giovane alla fine abbandon\u00f2 la scuola per inseguire una carriera da attrice.\nFormatasi al Conservatorio di Arte Drammatica di Montr\u00e9al, ebbe la sua grande chance mentre era in tour con una compagnia teatrale a Parigi, dove il regista francese Alain Resnais la selezion\u00f2 per una parte in \"La guerra \u00e8 finita\" (1966), insieme a Yves Montand. Rimase in Francia per un certo periodo, durante il quale recit\u00f2 in altri film con Louis Malle.\nLa Bujold apparve alla televisione canadese e statunitense, guadagnandosi una candidatura agli Emmy Award del 1967 per la sua performance nelle vesti di Giovanna d'Arco nella serie antologica \"Hallmark Hall of Fame\" della NBC. In quell'anno spos\u00f2 il regista canadese Paul Almond, che la diresse in \"Isabel\" (1968) e in \"Act of the Heart\" (1970), insieme a Donald Sutherland. Sempre nel 1968, vinse il Prix Suzanne Bianchetti come giovane attrice pi\u00f9 promettente in film francesi.\nNel 1969 fu accanto a Richard Burton nel film \"Anna dei mille giorni\" di Charles Jarrot. Per la sua intensa Anna Bolena vinse il Golden Globe per la migliore attrice in un film drammatico e ottenne una candidatura agli Oscar come miglior attrice. Dopo aver avuto il figlio Matthew, divorzi\u00f2 da Paul Almond nel 1972. Nel 1980 verr\u00e0 nuovamente diretta da Jarrot in \"L'ultimo viaggio dell'arca di No\u00e8\", al fianco di Elliott Gould.\nLe sue notevoli capacit\u00e0 la indicarono come futura grande star, ma il temperamento della Bujold la port\u00f2 a rescindere il contratto con gli Universal Studios, dando vita ad una causa civile ritirata solo nel 1974, quando l'attrice accett\u00f2 di comparire nel film \"Terremoto\" di Mark Robson. Nel frattempo si fece notare in film come \"Le troiane\" (1971) di Michael Cacoyannis, con Katharine Hepburn, Irene Papas e Vanessa Redgrave, \"Kamouraska\" (1973) di Claude Jutra, il thriller \"Obsession - Complesso di colpa\" (1976) di Brian De Palma, \"La zingara di Alex\" (1976) di John Korty, con Jack Lemmon, \"Coma profondo\" (1978) di Michael Crichton, con Michael Douglas, e \"Corda tesa\" (1984) di Richard Tuggle, con Clint Eastwood, ma non raggiunse mai la celebrit\u00e0 vera. Vinse il Genie Award come protagonista per \"Delitto su commissione\" (1979). L'ultimo ruolo cinematografico di spicco fu quello di co-protagonista al fianco di Jeremy Irons nel thriller \"Inseparabili\" (1988) di David Cronenberg.\nNel 1994 interpret\u00f2 il capitano Nicole Janeway, personaggio della serie televisiva statunitense \"\", ma che abbandon\u00f2 dopo poche scene del primo episodio, dichiarando che una serie TV \u00e8 troppo dura; fu rimpiazzata da Kate Mulgrew. Nel 1999 fu scritturata da Roman Pola\u0144ski per il film \"La nona porta\", ma che lasci\u00f2 per problemi di salute.\nLa Bujold vive a Malib\u00f9, California. Legata dal 1977 a Dennis Hastings, nel 1980 ebbe il secondo figlio, Emmanuel."}
{"id": "2176211", "revid": "92723", "url": "https://it.wikipedia.org/wiki?curid=2176211", "title": "Franco della Polinesia francese", "text": "Il franco \u00e8 la valuta della Polinesia francese. \u00c8 suddiviso in 100 \"centimes\". Dal 1945 fa parte del franco CFP.\nStoria.\nFino al 1914 nella Polinesia francese circolava il franco francese. \nIn quell'anno vennero emesse banconote specifiche per l'utilizzo nella colonia, che circolarono insieme alle monete francesi. Nel 1945 venne introdotto il franco CFP, con monete coniate per l'\"Insediamento francese d'Oceania\" (\"Etablisements Fran\u00e7aise de l'Oc\u00e9anie\", nome della colonia a quel tempo) dal 1949. Dal 1965 viene usato il nome \"Polinesia francese\" (\"Polynesie Fran\u00e7aise\"). Il franco CFP \u00e8 utilizzato anche nella Nuova Caledonia ed \u00e8 stato utilizzato nelle Nuove Ebridi fino al 1982. Dal 1985 vengono emesse banconote comuni per la Polinesia francese e la Nuova Caledonia, sebbene le monete rimangano distinte.\nMonete.\nNel 1949 vennero introdotte monete di alluminio da 50 centimes, 1 e 2 franchi, seguite nel 1952 da monete di alluminio da 5 franchi. La moneta da 50 centimes venne emessa solamente nel 1949. Queste monete riportavano il nome \"Oceania\" (\"Oc\u00e9anie\") che, dal 1965, venne sostituito da \"Polinesia\" (\"Polynesie\"). Nel 1967 furono introdotte monete in nichel da 10, 20 e 50 franchi, seguite dalle monete in nichel-bronzo da 100 franchi nel 1976.\nIl disegno generale delle monete non \u00e8 cambiato dalla loro introduzione e il rovescio \u00e8 sempre stato identico a quello delle monete del franco della Nuova Caledonia. Le uniche modifiche degne di nota riguardano la rimozione del testo \"\"Union Fran\u00e7aise\" e la sostituzione del nome \"\u00c9tablisements Fran\u00e7aise de l'Oceanie\" con \"Polynesie Fran\u00e7aise\"\" dopo il 1952, nonch\u00e9 l'aggiunta della scritta \"I.E.O.M\" (acronimo dell'\"Institut d'\u00e9mission d'Outre-Mer\") sul rovescio nel 1972.\nBanconote.\nNel 1914 la Banca dell'Indocina (\"Banque de l'Indochine\") di Papeete (capitale della Polinesia francese a Tahiti) introdusse banconote da 5, 20 e 100 franchi. Nel 1919 la Camera di Commercio introdusse banconote da 25 e 50 centimes, 1 e 2 franchi. Anche la \"Banque Andr\u00e9 Krajewski\" emise banconote in questi tagli nel 1920. La Banca dell'Indocina introdusse banconote da 500 franchi nel 1923 e da 1\u00a0000 franchi nel 1940.\nNel 1969 l'\"Institut d'Emission d'Outre-Mer\" di Papeete assunse il controllo dell'emissione di carta moneta, introducendo banconote da 100, 500, 1\u00a0000 e 5\u00a0000 franchi. Le banconote da 100 e 1\u00a0000 franchi hanno due versioni. Nella prima emissione mancava la qualifica dello Stato \"R\u00e9publique fran\u00e7aise\". Le banconote da 500 e 5\u00a0000 franchi hanno avuto tale qualifica fin dalla loro introduzione. La banconota da 100 franchi fu sostituita da monete nel 1976.\nNel 1985 vennero introdotte banconote da 10\u00a0000 franchi comuni a tutti i territori francesi del Pacifico. A queste seguirono, tra il 1992 e il 1996, banconote da 500, 1\u00a0000 e 5\u00a0000 franchi per tutti i territori francesi del Pacifico. Il disegno generale non \u00e8 cambiato dal 1969."}
{"id": "2176214", "revid": "367445", "url": "https://it.wikipedia.org/wiki?curid=2176214", "title": "Monte Rosello", "text": "Monte Rosello (in sassarese: Monti Ruseddu) \u00e8 un quartiere del comune di Sassari nato negli anni trenta, durante il periodo fascista, dopo la costruzione del ponte Rosello che lo collega al centro storico. \nIl quartiere e diviso in due parti dalla via Giovanni Pascoli: nella parte bassa si trovano il Museo d'arte contemporanea Masedu e la basilica del Sacro Cuore; nella parte alta, la pi\u00f9 estesa, dove si trovano i primissimi palazzi in stile anni trenta e la parrocchia del Cuore Immacolato edificata nel 1958; qui sono presenti anche la nuova questura della Polizia di Stato e i due parchi di via Montello e di Baddimanna. Nel quartiere sono anche presenti diversi servizi come scuole di diversi gradi, asili, banche, uffici postali."}
{"id": "2176215", "revid": "287204", "url": "https://it.wikipedia.org/wiki?curid=2176215", "title": "Baclayon", "text": "Baclayon \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nBaclayon \u00e8 formata da 17 baranggay:"}
{"id": "2176219", "revid": "21361956", "url": "https://it.wikipedia.org/wiki?curid=2176219", "title": "Ferdinando Massimiliano d'Asburgo", "text": ""}
{"id": "2176221", "revid": "984922", "url": "https://it.wikipedia.org/wiki?curid=2176221", "title": "Uccelli di rovo - Gli anni mancanti", "text": "Uccelli di rovo - Gli anni mancanti (\"The Thorn Birds: The Missing Years\") \u00e8 una miniserie televisiva in due puntate del 1996, diretta da Kevin James Dobson e ispirata ai personaggi del best seller di Colleen McCullough \"Uccelli di rovo\". Interpretata da Richard Chamberlain e Amanda Donohoe, \u00e8 un midquel della miniserie originale del 1983.\nTrasmessa negli Stati Uniti l'11 e il 13 febbraio 1996 sulla rete ABC, in Italia \u00e8 andata in onda in prima visione su Canale 5 il 22 e 23 ottobre dello stesso anno con il titolo \"Uccelli di rovo 2 - La storia mai raccontata\".\nTrama.\nLa storia si svolge nei 19 anni che vanno dalla nascita di Dane O'Neill, figlio di Meggie e Padre Ralph, al ritorno di quest'ultimo, ignaro della paternit\u00e0, in Australia dal Vaticano.\nRalph de Bricassart, durante la Seconda Guerra Mondiale, rimane a Roma per aiutare i profughi ebrei a scampare alla persecuzione. Inviato ancora una volta nel ranch australiano di Drogheda, il cardinale incontra nuovamente l'amata Meggie Cleary, in crisi con il figlioletto Dane, che aspira a diventare anch'egli sacerdote."}
{"id": "2176222", "revid": "1372005", "url": "https://it.wikipedia.org/wiki?curid=2176222", "title": "Hendrik van Veldeke", "text": "Nacque a Veldeke, un villaggio nel territorio di Spalbeek, che dal 1977 \u00e8 un comune di Hasselt, in Belgio. Il Vel(de)kermolen, un mulino ad acqua sul fiume Demer, \u00e8 tutto ci\u00f2 che resta di quel villaggio.\nLe date esatte della nascita e della morte non sono note. Deve essere nato intorno al 1150, perch\u00e9 fu attivo come letterato dal 1170. Certamente mor\u00ec dopo il 1184, perch\u00e9 nella sua opera \"Eneas\" dice di essere stato presente alla cerimonia di corte che l'imperatore Federico Barbarossa organizz\u00f2 a Magonza il giorno della Pentecoste di quell'anno. Inoltre deve essere morto prima che Wolfram von Eschenbach scrivesse il suo \"Parzival\", opera completata tra il 1205 e il 1210: infatti in quell'opera Wolfram dice che Veldeke mor\u00ec prematuramente. Probabilmente Valdeke apparteneva a una famiglia nobile. L'esistenza di una tale famiglia \u00e8 menzionata in documenti del XIII secolo. Sicuramente ricevette un'educazione di alto livello: questo si deduce dal fatto che per le sue opere us\u00f2 fonti latine.\nLa vita di San Servazio.\nVeldeke scrisse la Vita di San Servazio, probabilmente la sua prima opera, per incarico di Hessel, sagrestano del capitolo di San Servazio a Maastricht, e di Agnese di Metz, contessa di Loon in quanto moglie di Luigi I di Loon.\nL'opera si compone di due parti. La prima parte \u00e8 una biografia (\"vita\") di Servazio di Maastricht, il santo patrono di quella citt\u00e0, che mor\u00ec probabilmente il 3 maggio del 384. Questa parte si pu\u00f2 datare intorno al 1170. La seconda parte tratta dei miracoli di Servazio dopo la sua morte. Alcuni pensano che la seconda parte dell'opera sia stata scritta tra il 1174 e il 1185.\nServazio \u00e8 un armeno che si reca in viaggio in Lorena e diventa vescovo di Tongeren. I cittadini di Tongeren, peccatori, si rivoltano contro di lui costringendolo a fuggire a Maastricht. Servazio si rende conto che Dio intende punire i cittadini di Tongeren inviando contro di loro Attila, allora si reca in pellegrinaggio a Roma e prega sulla tomba di Pietro per far cessare il flagello. Le sue preghiere restano inascoltate ma Pietro consegna a Servazio una chiave d'argento con cui potr\u00e0 perdonare o punire i peccatori. Tutti i cittadini di Tongeren vengono uccisi ma Servazio li perdona e cos\u00ec alla fine tutti vanno in paradiso.\nMaastricht era situata su un importante crocevia: la strada per Colonia a ovest, il fiume Mosa come asse nord-sud. All'epoca di Veldeke i canonici del capitolo di San Servazio facevano il possibile per attirare pellegrini alla tomba del santo. \u00c8 in questo contesto che va collocata l'origine dell'opera di Veldeke su Servazio. Allo stesso periodo risalgono l'attuale chiesa di San Servazio e il reliquiario che contiene i resti del santo. In momenti di grandi sofferenza e disastri il reliquiario viene portato in processione per la citt\u00e0. Il \"Servazio\" di Veldeke \u00e8 un libero adattamento dell\"'Actus Sancti Servatii\" di Jocundus (scritto tra il 1066 e il 1088) e la \"Vita Sancti Servatii\", che indirettamente si ispira all'Actus. Il \"Servazio\" di Veldeke si \u00e8 conservato interamente in un manoscritto del 1470 (Leiden, Universiteitsbibliotheek, BPL 1215). Inoltre diversi frammenti sono stati trovati in vari libri rilegati, tutti derivati da un manoscritto che forse fu scritto quando il poeta era ancora vivo (circa 1200).\nIl romanzo di Enea.\nL'opera pi\u00f9 corposa di Veldeke \u00e8 il \"Romanzo di Enea\", che deriva da un romanzo in francese antico, il Roman d'En\u00e9as, a sua volta ispirato all\"'Eneide\" di Virgilio. Veldeke lo scrisse in gran parte nel 1175. Come risulta dall'epilogo del suo \"Enea\", Veldeke fece leggere l'opera alla contessa di Cleves quando aveva gi\u00e0 completato i quattro quinti del romanzo. La contessa a sua volta lo fece leggere a una delle sue dame di compagnia. L'opera fu rubata e fu restituita a Valdeke solo nel 1184 dal conte palatino Herman di Turingia, che ordin\u00f2 a Valdeke di completarlo. L'identit\u00e0 del ladro rimane sconosciuta. Alcuni pensano che fosse Hendrik Raspe, fratello di Herman di Turingia; altri pensano che il ladro fosse Heinrich von Schwarzburg. Quest'ultimo era un feudatario del langravio Luigi III di Turingia, fratello maggiore di Herman e anche fidanzato della contessa di Cleves.\nL\"'Enea\" di Veldeke \u00e8 il primo romanzo cortese scritto in una lingua germanica. Veldeke dedic\u00f2 molta attenzione a temi quali l'amore cortese, le virt\u00f9 cortesi (moderazione, autocontrollo, eloquenza...) e la bellezza della vita cortese. Nonostante i tragici eventi della storia raccontata (per esempio il suicidio di Didone e la morte di Pallante, compagno d'armi di Enea, e di molti altri eroi), il tono generale dell'opera \u00e8 positivo. Per esempio, alla fine del romanzo Veldeke descrive con grande entusiasmo la festa delle nozze di Enea e Lavinia, quindi l'apoteosi del romanzo \u00e8 la visione ottimistica dell'umanit\u00e0 e del mondo. Veldeke insiste anche nel confronto tra quelle nozze e la giornata a corte organizzata dall'imperatore Federico Barbarossa a Magonza nel 1184. Questo \u00e8 uno degli argomenti usati pi\u00f9 spesso per provare che Veldeke scriveva per l'entourage imperiale. Anche la scelta del tema pu\u00f2 essere considerata in questo contesto. Dopo tutto, la storia di Enea \u00e8 anche la storia della fondazione di Roma; gli imperatori germanici si consideravano eredi dell'Impero Romano. Le case reali medievali spesso avevano falsificato il loro albero genealogico in modo da farli risalire fino ai Troiani.\nIl \"Romanzo di Enea\" si \u00e8 conservato solo nelle versioni in alto tedesco medio, il che ha fatto sorgere un dibattito sulla lingua usata dall'autore: la questione \u00e8 se la parte del romanzo che Veldeke mostr\u00f2 alla contessa di Cleves fosse scritta originariamente in maaslandico o in alto tedesco medio. Germanisti come Otto Behaghel (nell'edizione del 1882), Theodor Frings e Gabriele Schieb (nella loro edizione del 1964-1970) credevano che Veldeke avesse scritto l\"'Enea\" nella sua lingua madre, il maaslandico. Essi hanno cercato di ricostruire la versione perduta, ma tale ricostruzione \u00e8 considerata troppo ipotetica da molti filologi. Di solito le edizioni pi\u00f9 accreditate sono l'edizione critica di Ludwig Etm\u00fcller (1852) o l'edizione diplomatica di Hans Fromm (1992) del manoscritto di Berlino, magnificamente illustrato (Berlin, Staatsbibliothek Preu\u00dfischer Kulturbesitz, germ. fol. 282)\nSecondo il germanista Thomas Klein (Bonn), Veldeke usava rime \"neutre\". Questo significa che Veldeke selezionava consapevolmente coppie di rime possibili sia in maaslandico sia alto tedesco medio. Wapen/slapen in maaslandico diventano wafen/slafen in alto tedesco medio; la coppia in rima jare/mare (maaslandico) diventa j\u00e2re/m\u00e6re in alto tedesco medio. Secondo Klein, Veldeke applic\u00f2 la stessa tecnica al suo \"Servatius\". Sembra che Veldeke sperasse di arrivare a un pubblico pi\u00f9 vasto possibile con il minimo sforzo possibile da parte dello scrittore.\nPoesia lirica.\nSi sono conservate circa trenta liriche romantiche di Veldeke. Veldeke perci\u00f2 appartiene alla prima generazione di \"minnesanger\" che espressero in una lingua germanica la poesia cortese romantica. Rispetto ai suoi contemporanei, le sue liriche spiccano per umorismo e perfino ironia. A Veldeke piace anche giocare con i suoni e adatta la rima secondo il suo gusto. Veldeke ricorre alla descrizione convenzionale della natura (\"Natureingang\") come apertura delle sue liriche e poi di solito le mette in parallelo o in contrasto - come nell'esempio qui sotto - con i sentimenti dell'amante:\n\"Ez sint guotiu niuwe maere,\"\n\"daz die vogel offenbaere\"\n\"singent, d\u00e2 man bluomen siht.\"\n\"z\u00e9n z\u00eeten in dem j\u00e2re\"\n\"st\u00fcende wol, daz man vr\u00f4 waere,\"\n\"leider des enbin ich niht:\"\n\"M\u00een tumbez herze mich verriet,\"\n\"daz muoz unsanfte unde swaere\"\n\"tragen daz leit, das mir beschiht. (MF I)\"\n(\u00c8 una buona nuova che gli uccelli cantino forte l\u00e0 dove si vedono i fiori. In questo momento dell'anno, si dovrebbe esser felici, ma ahim\u00e8, io non lo sono: il mio sciocco cuore mi ha tradito e deve adesso, triste e cupo, soffrire il dolore che mi hanno dato).\nUna differenza rispetto al \"Romanzo di Enea\" e al \"Servazio\" \u00e8 che nelle liriche Veldeke non usa rime neutre, perch\u00e9 questa tecnica limita drasticamente il numero di rime a disposizione del poeta. Vengono usate indifferentemente rime in alto tedesco medio e in maaslandico. Indubbiamente ci\u00f2 \u00e8 dovuto al fatto che lo schema ritmico nella lirica \u00e8 pi\u00f9 complicato rispetto alla rima baciata dei testi narrativi come il \"Servazio\" e il \"Romanzo di Enea\": in una strofa occorre trovare pi\u00f9 di due parole che fanno rima. Le liriche di Veldeke si sono conservate in tre manoscritti in alto tedesco medio risalenti alla fine del XIII secolo e all'inizio del XIV secolo: il Kleine Heidelberger Liederenhandschrift (Heidelberg, Universit\u00e4tsbibliothek, Codex Palatinus Germanicus 357), il Weingartner Handschrift (Stuttgart, W\u00fcrttembergische Landesbibliothek, Codex HB XIII 1) e il Gro\u00dfe Heidelberger Liederenhandschrift, pi\u00f9 noto come Codex Manesse (Heidelberg, Universit\u00e4tsbibliothek, Codex Palatinus Germanicus 848).\nInfluenza.\nL'influenza di Hendrik van Veldeke sulla storia della letteratura tedesca \u00e8 enorme. La prova di questo \u00e8 che le sue liriche e il \"Romanzo di Enea\" si sono conservati solo in manoscritti in alto tedesco medio. Veldeke \u00e8 citato come grande esempio da molti scrittori del XIII secolo (Wolfram von Eschenbach, Hartmann von Aue e Gottfried von Stra\u00dfburg). La sua influenza sulla letteratura in medio tedesco sembra essere stata piuttosto limitata, a parte un'allusione, di difficile interpretazione, di Jacob van Maerlant.\nVeldeke oggi.\nUna statua del poeta \u00e8 stata eretta a Maastricht e una a Hasselt. Inoltre in vari comuni ci sono strade, piazze, scuole e associazioni a lui intitolate. L'associazione provinciale che si occupa della cultura popolare del Limburg si chiama Veldeke. Nel 2007 \u00e8 stata organizzata un'esposizione su Veldeke e il suo tempo."}
{"id": "2176225", "revid": "287204", "url": "https://it.wikipedia.org/wiki?curid=2176225", "title": "Balilihan", "text": "Balilihan \u00e8 una municipalit\u00e0 di Quarta classe delle Filippine, situata nella Provincia di Bohol, nella Regione del Visayas Centrale.\nBalilihan \u00e8 formata da 31 baranggay:"}
{"id": "2176226", "revid": "767487", "url": "https://it.wikipedia.org/wiki?curid=2176226", "title": "Podporo\u017eskij rajon", "text": "Il Podporo\u017eskij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Podporo\u017e'e."}
{"id": "2176229", "revid": "51032", "url": "https://it.wikipedia.org/wiki?curid=2176229", "title": "Macchina di Antikythera", "text": ""}
{"id": "2176230", "revid": "6923", "url": "https://it.wikipedia.org/wiki?curid=2176230", "title": "Ardenna gravis", "text": "La berta dell'Atlantico (Ardenna gravis ) \u00e8 un uccello marino della famiglia dei Procellariidi ampiamente diffuso nell'oceano Atlantico.\nDescrizione.\nDimensioni.\nMisura 43\u201351\u00a0cm di lunghezza, per un peso di 670-995\u00a0g; l'apertura alare \u00e8 di 100\u2013118\u00a0cm.\nAspetto.\nPresenta parti superiori color marrone opaco, con piume bordate da un sottile margine pi\u00f9 chiaro, che le conferiscono un aspetto squamoso. L'estremit\u00e0 delle ali \u00e8 nera. La parte inferiore del corpo \u00e8 interamente bianca, ma il ventre presenta una macchia bruno-grigiastra. La parte inferiore delle ali \u00e8 di un grigio pi\u00f9 o meno chiaro, bordata di nero, e presenta macchie e strisce nere che variano a seconda dell'individuo. La coda, scura, presenta talvolta una macchia bianca a semicerchio sulla parte superiore. Questo uccello presenta un cappuccio scuro che contrasta con il bianco della gola; il confine tra cappuccio e gola \u00e8 nettamente definito e passa sotto l'occhio, che \u00e8 marrone e finemente cerchiato di bianco. Il becco, sormontato dalle narici tubolari caratteristiche di questa famiglia, \u00e8 nero. Le zampe, da rosa a grigie, sono palmate.\nI pulcini sono una palla di piumino grigio-blu. I giovani assomigliano agli adulti; sono solo meno marroni e pi\u00f9 grigi e il loro dorso presenta un aspetto meno squamoso.\nBiologia.\nUccello gregario, si riunisce in bande di dimensioni variabili per alimentarsi in mare, talvolta in compagnia di gabbiani, di altre berte o di petrelli. Durante la stagione di nidificazione, nelle colonie possono radunarsi migliaia di esemplari.\nIl volo \u00e8 generalmente rapido (80\u00a0km/h), con battiti delle ali pi\u00f9 veloci di quelli della berta maggiore atlantica. Questo uccello vola vicino alle onde, alternando volo battuto e volo planato nel corso del quale essa ridiscende vicino alle onde. Tiene le ali dritte e rigide, contrariamente alla berta maggiore atlantica, che le tiene a campana e leggermente piegate all'indietro.\nQuesta specie effettua una grande migrazione attraverso l'oceano Atlantico. Verso il mese di aprile, le berte dell'Atlantico lasciano i loro siti di nidificazione (arcipelago di Tristan da Cunha e isole Falkland) e si dirigono a nord-ovest e poi a nord. Volano al largo delle coste dell'America del Sud, poi dell'America del Nord, fino al Canada, dove arrivano in luglio-agosto. Giunte qui, piegano a est per raggiungere la Groenlandia e l'Atlantico nord-orientale. Verso il mese di novembre, ritornano a sud passando al largo delle coste dell'Europa occidentale e dell'Africa, facendo ritorno ai loro terreni di nidificazione.\nAlimentazione.\nLa berta dell'Atlantico si nutre principalmente di pesci, di cefalopodi, di crostacei, ma anche degli scarti di pesce gettati dai pescherecci e delle deiezioni dei grandi mammiferi marini (che a volte seguono in grandi bande). Di solito si nutre vicino alla superficie, in acque pelagiche (a una profondit\u00e0 superiore ai 1000 m), ghermendo le prede in superficie (sempre restando in volo e \u00abpedalando\u00bb sull'acqua con le zampe) o tuffandosi a deboli profondit\u00e0 (generalmente non pi\u00f9 di 50\u00a0cm). Sebbene questo uccello sia diurno, pu\u00f2 pescare anche di notte, soprattutto i calamari che salgono in superficie dopo il tramonto.\nLe berte dell'Atlantico sono tra le specie di uccelli marini con la pi\u00f9 alta incidenza di ingestione di plastica.\nRiproduzione.\nLa stagione di nidificazione ha inizio in ottobre e prosegue fino a dicembre. Questo uccello nidifica sulle pendici di isole rocciose in fitte colonie. La parata nuziale ha luogo di notte. Viene deposto un singolo uovo bianco all'interno di una cavit\u00e0 o di una tana o su un pendio erboso. L'incubazione dura da 53 a 57 giorni; maschio e femmina si prendono cura dei giovani, che raggiungono l'indipendenza intorno ai 105 giorni di et\u00e0. L'aspettativa di vita media di questa specie \u00e8 di 7 anni.\nDistribuzione e habitat.\nLa berta dell'Atlantico si riproduce solamente su quattro isole dell'Atlantico meridionale: Inaccessible, Nightingale e Gough, che sono tre isole dell'arcipelago di Tristan da Cunha, e Kidney (una delle isole Falkland). Trascorre l'inverno sul mare, nell'Atlantico settentrionale, tra il Canada e l'Europa nord-occidentale.\nConservazione.\nLa popolazione che nidifica su Inaccessible e su Nightingale viene stimata in non meno di 5 milioni di coppie; quella che nidifica a Gough tra 600.000 e 3 milioni di coppie. Kidney ospiterebbe circa una quindicina di coppie. La popolazione mondiale viene quindi stimata in 15 milioni di individui. La popolazione che sverna al largo della Groenlandia viene stimata tra 100.000 e 500.000 individui.\nOgni anno, gli abitanti di Tristan da Cunha catturano migliaia di adulti e circa 50.000 pulcini. Finora non sono stati ancora effettuati studi destinati a valutare l'impatto di questo prelievo sulla popolazione di berte dell'Atlantico. Questa specie \u00e8 protetta ai termini del Migratory Bird Treaty Act e figura nell'appendice III della Convenzione di Berna dal 2002. Grazie al suo vasto areale e alla sua numerosa popolazione complessiva, la IUCN classifica questa specie come \u00aba rischio minimo\u00bb (\"Least Concern\")."}
{"id": "2176231", "revid": "767487", "url": "https://it.wikipedia.org/wiki?curid=2176231", "title": "Angelica alla corte del re", "text": "Angelica alla corte del re (\"Merveilleuse Ang\u00e9lique\") \u00e8 un film del 1965 diretto da Bernard Borderie e tratto dal romanzo \"Angelica sulla via di Versailles\" di Anne e Serge Golon.\n\u00c8 il secondo film della saga di Angelica.\nTrama.\nAngelica, caduta in disgrazia dopo la condanna a morte del marito, il conte Jeoffrey di Peyrac, insieme ai suoi due bambini viene aiutata dal suo primo amore Nicola, originario del suo stesso villaggio, divenuto brigante di strada. Ancora innamorato di lei, l'uomo la porta a vivere tra i pitocchi della Corte dei Miracoli a Parigi, esortandola a coltivare la sua vendetta verso chi ha condannato a morte l'amato consorte.\nNicola rimane poi ucciso e Angelica lascia la Corte dei Miracoli, riuscendo con molta fatica a diventare proprietaria di una locanda, e successivamente a trasformarla in un locale di gran moda grazie alla preparazione di un nuovo prodotto: la cioccolata. Divenuta nuovamente ricchissima, accetter\u00e0 la proposta di matrimonio di suo cugino, il bel marchese Filippo de Plessis-Belliere. Il film termina con il rientro trionfale di Angelica a Versailles.\nProduzione.\nIl film venne realizzato in co-produzione tra Francia, Italia e Germania Ovest.\nLuoghi delle riprese.\nVenne girato presso i stabilimenti di Billancourt di Parigi e negli stabilimenti Cinecitt\u00e0 a Roma. Le scene del castello di Monteloup \u00e8 stato girate nel Castello di Marigny-le-Cahou\u00ebt, a Marigny-le-Cahou\u00ebt, in Borgogna.\nAlcune scene vennero girate nei giardini della Reggia di Versailles.\nDistribuzione.\nI distributori italiani per errore invertirono il titolo di questo film con quello del successivo. Cos\u00ec questo film, il cui titolo originale \u00e8 \"Merveilleuse Ang\u00e9lique\", venne intitolato \"Angelica alla corte del re\" mentre il film seguente intitolato in patria \"Ang\u00e9lique et le roy\" venne intitolato in Italia \"La meravigliosa Angelica\"."}
{"id": "2176240", "revid": "599013", "url": "https://it.wikipedia.org/wiki?curid=2176240", "title": "Du\u0161an K\u00e9keti", "text": ""}
{"id": "2176242", "revid": "287204", "url": "https://it.wikipedia.org/wiki?curid=2176242", "title": "Dusan Keketi", "text": ""}
{"id": "2176245", "revid": "599013", "url": "https://it.wikipedia.org/wiki?curid=2176245", "title": "Miroslav Gajd\u016f\u0161ek", "text": ""}
{"id": "2176246", "revid": "339392", "url": "https://it.wikipedia.org/wiki?curid=2176246", "title": "Trolltech", "text": ""}
{"id": "2176250", "revid": "99335619", "url": "https://it.wikipedia.org/wiki?curid=2176250", "title": "Hywel Murrell", "text": "Dipendente della Royal Navy britannica, Murrell inizi\u00f2 a studiare le interazioni fra l'uomo e l'ambiente lavorativo per individuare le possibili cause di inefficienze e di stress per i lavoratori. Fra le principali novit\u00e0 introdotte da Murrell ci fu la creazione di gruppi di lavoro a cui partecipavano esponenti di discipline diverse\n. Il 12 luglio 1949, durante una conferenza a Oxford per l'ammiragliato britannico utilizz\u00f2 per la prima volta il termine \"ergonomico\" per definire il suo nuovo campo di studi. La sua teoria si basa su una frase specifica: \"To fit the job to workers\" (\"Adattare il lavoro all'uomo\").."}
{"id": "2176261", "revid": "21362495", "url": "https://it.wikipedia.org/wiki?curid=2176261", "title": "Austriawerft", "text": ""}
{"id": "2176262", "revid": "767487", "url": "https://it.wikipedia.org/wiki?curid=2176262", "title": "Stanislav Seman", "text": ""}
{"id": "2176266", "revid": "110157", "url": "https://it.wikipedia.org/wiki?curid=2176266", "title": "Karos", "text": "Karos \u00e8 un comune dell'Ungheria di 504 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2176268", "revid": "123058326", "url": "https://it.wikipedia.org/wiki?curid=2176268", "title": "Roberto Casoli", "text": "Alto 208\u00a0cm per 108\u00a0kg di peso, giocava come centro."}
{"id": "2176272", "revid": "1900059", "url": "https://it.wikipedia.org/wiki?curid=2176272", "title": "Kazincbarcika", "text": "Kazincbarcika \u00e8 una citt\u00e0 dell'Ungheria di 28.909 abitanti (dati 2011). \u00c8 situata nella provincia di Borsod-Aba\u00faj-Zempl\u00e9n nella valle del fiume Saj\u00f3, a 20 km dal capoluogo Miskolc. \u00c8 la terza citt\u00e0 pi\u00f9 grande della provincia.\nStoria.\nKazincbarcika \u00e8 stata fondata durante il periodo comunista, quando vennero uniti diversi villaggi per creare una citt\u00e0 industriale. Uno di questi, \"Saj\u00f3kazinc\", \u00e8 menzionato fin dal 1240. Villaggio prevalentemente agricolo fino al 1850 quando venne aperta la prima miniera di carbone. Un altro villaggio \u00e8 \"Barcika\" (a sua volta nato dall'unione di Barcika superiore e Barcika inferiore) che mantenne la vocazione agricola nonostante venne anche qui aperta una miniera di carbone fino agli anni 20, quando venne costruita una centrale elettrica.\nDopo la seconda guerra mondiale Saj\u00f3kazinc e Barcika vennero unite e nacque Kazincbarcika. Ottenne lo status di citt\u00e0 e il villaggio di Berente fu annesso. Aveva all'epoca 11.000 abitanti. Vennero successivamente aperte numerose fabbriche e la citt\u00e0 crebbe fino ai 30.000 abitanti del 1970.\nNegli anni ottanta l'industria pesante and\u00f2 in crisi, il tasso di disoccupazione sal\u00ec e Berente ritorn\u00f2 ad essere un comune indipendente."}
{"id": "2176275", "revid": "124123", "url": "https://it.wikipedia.org/wiki?curid=2176275", "title": "Tapan Sinha", "text": "Biografia.\nNato a Calcutta ma cresciuto a Bihar, si laure\u00f2 in fisica nel 1946 all'universit\u00e0 di Calcutta. Trov\u00f2 lavoro come tecnico del suono e lavor\u00f2 - tra gli altri con Satyen Boses. Si trasfer\u00ec poi a Londra (1950- 1951), dove lavor\u00f2 ai Pinewood Studios.\nLa sua prima esperienza alla regia fu nel 1954 (\"Ankush\"). Da allora diresse numerosi film che gli valsero numerosi premi e riconoscimenti. Tra gli altri, 19 National Film Awards in diverse categorie, il premio Unicef al Festival di Berlino, oltre ad una nomination per l'Orso d'oro (1957, per \"Kabuliwala\") e partecipazioni ai festival di Venezia, Locarno, Londra, San Francisco (fu anche membro della giuria), Mosca (nomination per il miglior film nel 1971).\n\u00c8 morto il 15 gennaio 2009 per una broncopolmonite. La moglie, l'attrice Arundhati Devi, era morta nel 1990. Il figlio Anindya Sinha \u00e8 un affermato zoologo."}
{"id": "2176276", "revid": "767487", "url": "https://it.wikipedia.org/wiki?curid=2176276", "title": "Old\u0159ich Rott", "text": "Ha fatto parte della nazionale cecoslovacca e della nazionale olimpica che ha vinto la medaglia d'oro ai giochi olimpici di Mosca del 1980.\nRott ha militato soprattutto con il Dukla Praha, squadra con la quale ha vinto tre volte il campionato cecoslovacco nel 1977, 1979 e 1982."}
{"id": "2176277", "revid": "119933781", "url": "https://it.wikipedia.org/wiki?curid=2176277", "title": "Biblioteca popolare", "text": "Una biblioteca popolare \u00e8 il modello di biblioteca pubblica, dedicata alla formazione culturale del popolo, che si afferma in Italia dopo l'Unit\u00e0 e negli Stati Uniti agli inizi del Settecento.\nIn Italia.\nGli albori: 1860-1900.\nLa storia delle biblioteche popolari in Italia inizia nel 1861 quando a Prato Antonio Bruni costituisce la prima biblioteca circolante. I cittadini che vogliono usufruire del servizio pagano un contributo di 30 centesimi al mese. Secondo statistiche ufficiali del Regno nel 1863 si contano in Italia 210 biblioteche popolari di cui 164 sono aperte al pubblico. Con la soppressione, nel 1866, delle corporazioni religiose i patrimoni delle biblioteche religiose passano alle biblioteche delle rispettive province. Nel 1866 l'iniziativa di A. Bruni riceve i primi sussidi governativi. L'anno seguente si costituisce a Milano la Societ\u00e0 promotrice delle biblioteche popolari, con 50 soci, fondando una biblioteca popolare circolante. Sempre nel 1867 Eugenio Bianchi pubblica a Genova il Giornale delle biblioteche che ha come supplemento Il monitore delle biblioteche popolari circolanti nei comuni del Regno d'Italia. Nel 1869 Bruni promuove la formazione di un Comitato per la diffusione delle biblioteche popolari i cui aderenti si impegnano a fondare una biblioteca popolare. Nel 1870 Bruni pubblica l'Annuario delle biblioteche popolari d'Italia. Verso la fine del secolo, nel 1893, si contano 542 biblioteche popolari.\nI primi anni del secolo: 1900-1922.\nNel 1903 si costituisce in seno alla Societ\u00e0 Umanitaria, a Milano, il Consorzio per le biblioteche popolari. Aderiscono al Consorzio l'Universit\u00e0 popolare, la Societ\u00e0 promotrice delle biblioteche popolari, il Comune di Milano e la Cassa di Risparmio. Presidente \u00e8 Filippo Turati, direttore \u00e8 Ettore Fabietti, gi\u00e0 bibliotecario della Popolare milanese. La biblioteca popolare della universit\u00e0 popolare di Milano gioca un ruolo importante nei primi anni del secolo con piccole pubblicazioni che costituiscono gli albori delle dispense universitarie. Attualmente sono presenti delle collezioni di libri dell'Universit\u00e0 popolare di Milano all'interno del Museo Nazionale dell'Universit\u00e0 in Milano, per un totale di oltre mille pubblicazioni.\nLe biblioteche aderenti hanno apertura serale e festiva per favorire l'afflusso dei lavoratori. Il successo del movimento milanese pu\u00f2 essere misurato da un dato che si riferisce al 1904, anno in cui le biblioteche popolari milanesi effettuano 60.000 prestiti. Nel 1915 i prestiti effettuati saranno 420.000. Un contributo importante al movimento delle biblioteche popolari \u00e8 offerto dal mondo cattolico. Nel 1904 si costituisce la Federazione italiana delle biblioteche cattoliche di don Giovanni Casati che pubblica la Rivista di letture e il Manuale di letture per le biblioteche, le famiglie e le scuole.\nIl manuale fornisce istruzione sull'organizzazione e il funzionamento della biblioteca popolare cattolica ed una vasta bibliografia intesa come guida per la costruzione delle raccolte. Dieci anni dopo, nel 1915, sono 700 le biblioteche che aderiscono a questa Federazione. Nel 1908, a Roma, si tiene il congresso organizzato dal Consorzio di Milano. Si costituisce la Federazione italiana delle biblioteche popolari. Le biblioteche possono aderire alla Federazione pagando una quota. La Federazione stampa un Bollettino (dal 1917 intitolato La parola e il libro) ed edita una collana di saggi divulgativi ed un manuale per la gestione delle biblioteche curato da Fabietti.\nIl 14 luglio 1913 apre La Sezione per ragazzi della Biblioteca popolare milanese e nel 1914 iniziano le pubblicazioni della Collana Rossa della Universit\u00e0 popolare di Milano e della Federazione italiana biblioteche popolare. Il primo volume \u00e8 Igiene sociale di Ernesto Bertarelli. Nel 1914 sono 1.500 le biblioteche aderenti alla Federazione italiana biblioteche popolari. Il primo intervento legislativo in materia \u00e8 del 1917 con la legge organica in materia di biblioteche: Decreto luogotenenziale 2.9.1917 n. 1521. Esso prevede la istituzione di una biblioteca scolastica in ogni classe elementare, affidate ai maestri e finanziate in parte con il contributo degli alunni stessi, e di una biblioteca popolare in ogni Comune.\nL'avvento del fascismo: 1922-1940.\nL'apporto di Ettore Fabietti alla Federazione italiana delle biblioteche popolari cessa nel 1926 anno in cui viene estromesso per far posto a Leo Pollini. Il 1926 \u00e8 anche l'anno dell'istituzione in seno al Ministero della Pubblica istruzione della Direzione generale delle accademie e delle biblioteche che dovrebbe fungere da organo di coordinamento fra le varie iniziative che si sviluppano. Nel 1928 il censimento delle biblioteche popolari italiane arriva a contare 3270 strutture funzionanti, in prevalenza nel Nord Italia; nel contempo si assiste a una grande diversificazione dei soggetti che istituiscono e gestiscono le biblioteche popolari: Comuni, parrocchie, Opere varie, PNF. Questo panorama estremamente variegato e frammentato porta nel 1932 ad un tentativo di unificazione delle competenze attraverso la costituzione dell'Ente nazionale per le biblioteche popolari e scolastiche (ENBPS) che subito assorbe la Federazione italiana delle biblioteche popolari. Le biblioteche che aderiscono hanno diritto a diversi servizi fra cui: la rivista La parola e il libro, un Listino guida bibliografica, pacchi-libro, sconti sugli acquisti. Nel 1940 sono censite come aderenti all'ENBPS 26.000 biblioteche popolari e scolastiche.\nChiusura.\nL'Ente ha cessato l'attivit\u00e0 in seguito al DPR 431 del 4/7/1977\nNel resto del Mondo.\nNegli Stati Uniti.\nLa biblioteca organizzata per il popolo sorge in anticipo negli Stati Uniti rispetto al resto del mondo, grazie sia alla mancanza di una tradizione tendente a considerare il libro come un oggetto per pochi esperti, e sia alla esigenza di riunire persone provenienti da culture diverse e pronte a costruire un mondo nuovo superando i vari problemi pratici.\nLe differenze rispetto all'organizzazione delle biblioteche popolari italiane \u00e8 notevole, visto che per gli anglosassoni la struttura nasce coi soldi della gente, e quindi l'individuo paga non solo la fondazione della biblioteca popolare ma anche i libri che chiede di trovare. L'assenza dell'iniziativa statale \u00e8 compensata dalla partecipazione all'iniziativa da parte di enti locali.\nLa prima biblioteca popolare viene istituita nella Carolina del Sud nel 1700, contemporaneamente alla nascita della prima legge di tutela delle biblioteche.\nIl sistema di fruizione del servizio prevedeva allora e anche oggi, la libera sottoscrizione che garantisce il libero accesso alla lettura dei libri.\nNel corso degli anni non mancano iniziative culturali atte a diffondere la lettura presso la popolazione, e tra di esse i \"books wagons\", ossia biblioteche mobili, e gli aiuti importanti di fondazioni, come la Rockefeller e la Carnegie che diffondono la rete delle biblioteche popolari nelle campagne.\nIn Gran Bretagna.\nIn Gran Bretagna la storia delle biblioteche popolari passa attraverso la diffusione delle biblioteche ambulanti rivolte alla popolazione, la pi\u00f9 antica delle quali sorge nel 1725 ad Edimburgo. Ma solamente nel 1850 viene resa obbligatoria l'istituzione delle biblioteche popolari e nel 1852 \u00e8 inaugurata la prima ufficiale struttura per il pubblico, a Manchester; la cerimonia viene nobilitata dalla partecipazione di celebrit\u00e0, quali Dickens e Thackeray."}
{"id": "2176280", "revid": "287204", "url": "https://it.wikipedia.org/wiki?curid=2176280", "title": "Oldrich Rott", "text": ""}
{"id": "2176287", "revid": "21410784", "url": "https://it.wikipedia.org/wiki?curid=2176287", "title": "Franti\u0161ek \u0160tambacher", "text": ""}
{"id": "2176293", "revid": "767487", "url": "https://it.wikipedia.org/wiki?curid=2176293", "title": "Anna dei mille giorni", "text": "Anna dei mille giorni (\"Anne of the Thousand Days\") \u00e8 un film del 1969 diretto da Charles Jarrott.\nAdattamento dell'omonima pi\u00e8ce teatrale di Maxwell Anderson, il film vede protagonisti Richard Burton e Genevi\u00e8ve Bujold rispettivamente nei panni di Enrico VIII d'Inghilterra e della sua seconda moglie, Anna Bolena, seguendo la relazione tra i due dal loro primo incontro nel 1527 fino all'esecuzione di Anna nel 1536, tra cui gli eponimi \"mille giorni\" di matrimonio.\nNonostante un'accoglienza prevalentemente negativa da parte della critica, il film ricevette dieci candidature ai premi Oscar 1970, vincendo quello per i migliori costumi.\nTrama.\nInghilterra, 1527. Re Enrico VIII da tempo mal sopporta il suo matrimonio politico con Caterina di Aragona, dalla quale non ha avuto eredi maschi, e indulge in effimere relazioni extraconiugali come quella con Maria Bolena, figlia di uno dei suoi cortigiani. A un ballo di corte, il Re nota la sorella di quest'ultima, la diciottenne Anna, da poco ritornata dalla Francia. Ella \u00e8 gi\u00e0 promessa al nobiluomo Henry Percy per intercessione del Lord Cancelliere Cardinale Wolsey, ma il Re ordina a Wolsey di sciogliere il loro fidanzamento con l'intenzione di fare della ragazza, di cui si \u00e8 invaghito, la sua nuova amante.\nInnamorata di Percy, Anna \u00e8 furiosa una volta saputa la notizia e, non appena Enrico le si presenta per tentare goffamente di sedurla, lo respinge e gli comunica senza mezze misure la bassa opinione che nutre nei suoi confronti. In tutta risposta, Enrico costringe Percy a sposare un'altra donna e porta con s\u00e9 Anna a corte come dama di compagnia, nella speranza che si innamori di lui col tempo: consigliata dalla sorella, che dal Re \u00e8 stata dimenticata dopo aver dato alla luce due bastardi, la ragazza decide di non concedersi mai fisicamente o spiritualmente ad Enrico per evitare che la sua natura volubile le faccia perdere l'importanza in cui lui la tiene. Nel corso dei mesi seguenti, Anna continua a non cedere alle \"avance\" di un sempre pi\u00f9 disperato Enrico, mentre comincia ad apprezzare la politica e gli intrighi di palazzo.\nSfruttando il suo ascendente sul Re, Anna comincia a minare l'influenza di Wolsey e riesce con un sotterfugio a sottrargli il castello di Hampton Court. All'ennesima insistenza di Enrico affinch\u00e9 si conceda, Anna finisce per acconsentire, ma solo a patto che lui prima la renda sua regina, volendo per i suoi figli un futuro da principali eredi al trono. La ragazza \u00e8 tranquilla, convinta che ci\u00f2 non accadr\u00e0 mai, ma il Re inizia ad accarezzare l'idea di ripudiare Caterina, cosa che placherebbe anche i suoi timori di una guerra di successione dopo la sua morte, che lui crede evitabile solo da un erede maschio: nonostante le suppliche di Wolsey di considerare le conseguenza politiche del gesto, Enrico lo manda da Papa Clemente VII per ottenere l'annullamento del matrimonio, col pretesto che questo sia maledetto perch\u00e9 incestuoso, essendo Caterina la vedova di suo fratello Arturo.\nIl Papa rifiuta, sotto pressione militare della Spagna, patria di Caterina. Enrico istruisce allora un processo per dimostrare che la breve unione della Regina con Arturo fosse stata consumata, forte dell'appoggio di cortigiani come Thomas Boleyn, padre di Anna, e di suo zio il Duca di Norfolk, che sperano di arricchirsi con questo matrimonio. Tuttavia, il piano fallisce quando il Vescovo Fisher si rifiuta di testimoniare il falso e Caterina si presenta di persona respingere le accuse. Wolsey non riesce a convincere il legato pontificio l\u00ec presente della colpevolezza della Regina e, quando Anna deride un furioso Enrico per i suoi fallimenti, questo solleva il Cardinale dalla sua carica e lo allontana da corte. Sotto consiglio di Sir Thomas Cromwell, Enrico realizza che, finch\u00e9 sar\u00e0 soggetto all'autorit\u00e0 papale anche su questioni quali la propria successione, non sar\u00e0 mai libero di regnare e, pur temendo una scomunica, decide col supporto di Anna di divenire la massima autorit\u00e0 della Chiesa in Inghilterra al posto del Papa.\nEnrico presenta al Parlamento il suo Atto di Supremazia, nonostante le proteste di consiglieri fidati come Fisher, il Priore Houghton e Tommaso Moro. Anna prende possesso di Hampton Court, dove Enrico, ora celibe e libero di farla sua Regina, le confessa un'ultima volta il suo amore. Ancora insicura se cedersi a lui, Anna lo respinge nuovamente, ma, quando Enrico si mostra profondamente ferito e deluso dal suo rifiuto, si rende conto di essersi innamorata di lui: dopo una notte di passione, Anna gli confessa di essere incinta e i due si sposano. L'euforia di Enrico si spegne per\u00f2 quando scopre che Anna ha dato alla luce una figlia femmina, Elisabetta. Mentre la loro relazione comincia a raffreddarsi, le attenzioni del Re si rivolgono a un ballo di corte verso la dama di corte Jane Seymour. Quando lo scopre, Anna la spedisce via, ma viene ricattata da Enrico e da Cromwell: se Jane non verr\u00e0 richiamata a corte, il Re non far\u00e0 approvare al Parlamento l'Atto di Successione che renderebbe Elisabetta erede al trono al posto di Maria, figlia della recentemente scomparsa Caterina.\nFuriosa, Anna pretende che in cambio del ritorno di Jane tutti i cortigiani giurino fedelt\u00e0 solo e unicamente al Re, cos\u00ec da rendere la successione di Elisabetta incontrovertibile, pena la morte: Enrico, che pur temporeggiava riguardo al dissenso all'Atto di Supremazia poich\u00e9 temeva di dover ordinare un numero immane di esecuzioni, accetta sotto la promessa di un erede maschio. Moro \u00e8 il primo a cadere sotto la scure del boia, ma la gravidanza di Anna finisce con un maschio nato morto. Demoralizzato, Enrico ordina a Cromwell di trovare un modo per sbarazzarsi di Anna e prendere nuovamente moglie: di fronte all'impraticabilit\u00e0 di un nuovo divorzio, questo gli suggerisce di accusarla con prove false di adulterio, un reato di alto tradimento. Cromwell tortura il musicista di corte Mark Smeaton, precettore di Elisabetta, fino a fargli confessare di avere una relazione segreta con la Regina, per poi fare lo stesso con altri quattro cortigiani, tra cui lo stesso fratello di Anna, George. Anna \u00e8 arrestata e rinchiusa nella Torre di Londra.\nDurante il processo per incesto e alto tradimento, Anna cerca invano di far rivelare a un traumatizzato Smeaton la verit\u00e0, finch\u00e9 Enrico, roso dai sensi di colpa, non riesce ad estorcergli la falsit\u00e0 delle sue accuse, incolpando di questo Cromwell. La notte prima del verdetto, con la sua vita tra le mani, Enrico visita Anna nella sua cella, offrendole la libert\u00e0 in cambio dell'annullamento del loro matrimonio, che renderebbe sua figlia nuovamente illegittima in favore di un futuro erede maschio. Anna rifiuta e, pur provando ancora qualcosa per il marito, confessa per ferirlo di aver avuto relazioni extraconiugali con quasi tutti gli uomini della sua corte e profetizza che Elisabetta, pur non essendo il figlio che voleva, sar\u00e0 un monarca pi\u00f9 grande di tutti i precedenti Re d'Inghilterra. Enrico firma la condanna a morte e, il giorno seguente, Anna \u00e8 condotta al patibolo e decapitata. I cannoni del castello tuonano per annunciare la sua morte, uditi in lontananza da Enrico, che si allontana a cavallo per andare a sposare Jane, e da Elisabetta.\nProduzione.\nOriginariamente, Hal B. Wallis aveva offerto il ruolo di Anna ad Olivia Hussey. Tuttavia, quando le offr\u00ec anche la parte che poi fu di Kim Darby ne \"Il Grinta\" (1969), Hussey comment\u00f2 scherzosamente di \"non riuscire proprio\" a immaginarsi assieme a John Wayne; il produttore ritir\u00f2 immediatamente entrambe le offerte. La scelta di Wallis cadde infine sull'attrice canadese Genevi\u00e8ve Bujold, che, pur essendo interessata al ruolo, si rifiut\u00f2 di sostenere un provino per la parte, il che piacque a Wallis, secondo cui la sua testardaggine era \u00abadatta allo spirito di Anna Bolena\u00bb.\nIl film venne girato a Londra, ai Pinewood e Shepperton Studios, e nei vicini Castello di Hever e Penshurst Place.\nDistribuzione.\nIl film venne distribuito nelle sale cinematografiche britanniche dalla Rank Organisation a partire dal 23 febbraio 1970. In Italia, come negli Stati Uniti nel dicembre del 1969, il film fu distribuito da Universal Pictures.\nAccoglienza.\nIncassi.\nIl film fu uno dei pi\u00f9 popolari del 1970 al botteghino britannico."}
{"id": "2176296", "revid": "1874129", "url": "https://it.wikipedia.org/wiki?curid=2176296", "title": "Bardon Mill", "text": "Bardon Mill \u00e8 un paese della contea del Northumberland, in Inghilterra."}
{"id": "2176300", "revid": "1874129", "url": "https://it.wikipedia.org/wiki?curid=2176300", "title": "Belford (Northumberland)", "text": "Belford \u00e8 un paese di abitanti della contea del Northumberland, in Inghilterra."}
{"id": "2176302", "revid": "729019", "url": "https://it.wikipedia.org/wiki?curid=2176302", "title": "Brandon (Northumberland)", "text": "Brandon \u00e8 un paese della contea del Northumberland, in Inghilterra."}
{"id": "2176303", "revid": "729019", "url": "https://it.wikipedia.org/wiki?curid=2176303", "title": "Haraiki", "text": "Haraiki \u00e8 un piccolo atollo appartenente all'arcipelago delle Isole Tuamotu nella Polinesia francese. Si trova 42\u00a0km a sud-ovest di Marutea Nord.\nL'atollo di Haraiki ha una forma approssimativamente triangolare. Misura 7\u00a0km di lunghezza con una larghezza massima di 5\u00a0km. Ci sono tre isolotti sulla sua barriera corallina con una superficie totale di circa 4\u00a0km\u00b2. La sua laguna, che si estende su una superficie di 10,4\u00a0km\u00b2, possiede un passaggio che la collega all'oceano a sud.\nHaraiki \u00e8 disabitata.\nStoria.\nIl primo contatto europeo avvenne con il navigatore spagnolo Domingo de Bonechea il 31 ottobre 1772 a bordo della nave \"Aguila\". Ribattezz\u00f2 l'atollo \"San Quint\u00edn\"."}
{"id": "2176305", "revid": "253269", "url": "https://it.wikipedia.org/wiki?curid=2176305", "title": "Marisa Berenson", "text": "Biografia.\nFiglia maggiore del diplomatico americano Robert L. Berenson, ebreo di origine lituana, il cui cognome di famiglia era Valvrojenski, e della contessa Maria Luisa Yvonne Radha de Wendt de Kerlor (figlia della stilista Elsa Schiaparelli), meglio conosciuta come Gogo Schiaparelli, con origini italiane, svizzere, francesi ed egiziane, suo nonno materno (marito della stilista Elsa) era il Conte Wilhelm de Wendt de Kerlor, teosofo e medium.\nSua sorella minore, Berinthia \"Berry\" Berenson, modella, attrice e fotografa, \u00e8 rimasta vittima dell'attentato dell'11 settembre 2001 al World Trade Center. \u00c8 anche la bisnipote di Giovanni Schiaparelli (1835-1910), astronomo italiano, conosciuto anche per la scoperta dei presunti canali di Marte; la bisnipote dell'esperto d'arte Bernard Berenson (1865-1959), la cui sorella Senda Berenson (1868-1954), atleta ed educatrice, fu una delle prime due donne a essere iscritte nella Basketball Hall of Fame.\nInizi\u00f2 la carriera come modella in Europa e a New York negli anni sessanta apparendo diverse volte su \"Vogue\". \"Sono stata una delle modelle pi\u00f9 pagate al mondo\", disse in una intervista al \"The New York Times\". Berenson apparve sulla copertina del numero di luglio 1970 di Vogue e sulla copertina del Time del 15 dicembre 1975. Dopo essere apparsa in un episodio della serie televisiva \"Coronet Blue\" nel 1967, era stata scelta inizialmente per interpretare la parte di Evelyne Nicholson nel film \"Slogan\" uscito nel 1969, parte che invece venne in seguito affidata a Jane Birkin e che port\u00f2 quest'ultima e Serge Gainsbourg a conoscersi e innamorarsi. Marisa Berenson inizia cos\u00ec la sua carriera cinematografica nel 1971 con il film \"Morte a Venezia\" di Luchino Visconti, ma verr\u00e0 ricordata soprattutto per aver interpretato Lady Lyndon in \"Barry Lyndon\" di Kubrick.\nVita privata.\nMarisa Berenson ha sposato in prime nozze Jim Randall (1976-1978); dal matrimonio nacque una figlia. In seconde nozze ha sposato Aaron Richard Golub (1982-1987).\nDoppiatrici italiane.\nNelle versioni in italiano dei suoi film, Marisa Berenson \u00e8 stata doppiata da:"}
{"id": "2176306", "revid": "135224", "url": "https://it.wikipedia.org/wiki?curid=2176306", "title": "Chollerford", "text": "Chollerford \u00e8 un paese della contea del Northumberland, in Inghilterra."}
{"id": "2176310", "revid": "1874129", "url": "https://it.wikipedia.org/wiki?curid=2176310", "title": "Craster", "text": "Craster \u00e8 un paese della contea del Northumberland, in Inghilterra."}
{"id": "2176312", "revid": "125036168", "url": "https://it.wikipedia.org/wiki?curid=2176312", "title": "Nancy Travis", "text": "Vissuta prima a Baltimora e poi a Boston ha fatto ritorno a New York, sua citt\u00e0 natale, per studiare recitazione all'Universit\u00e0 di New York.\n\u00c8 sposata dal 1994 con il regista e produttore cinematografico Robert N. Fried dal quale ha avuto due figli: Benjamin E. (1998) e Jeremy (2001).\nDoppiatrici italiane.\nNelle versioni in italiano dei suoi film, Nancy Travis \u00e8 stata doppiata da:"}
{"id": "2176313", "revid": "124399195", "url": "https://it.wikipedia.org/wiki?curid=2176313", "title": "Kala\u010d (gastronomia)", "text": "Il kala\u010d \u00e8 un tipo di pane bianco ucraino, russo fatto con farina di frumento e modellato a forma di maniglia. Viene consumato durante il periodo pasquale."}
{"id": "2176315", "revid": "1874129", "url": "https://it.wikipedia.org/wiki?curid=2176315", "title": "Elsdon", "text": "Elsdon \u00e8 un paese della contea del Northumberland, in Inghilterra."}
{"id": "2176317", "revid": "1874129", "url": "https://it.wikipedia.org/wiki?curid=2176317", "title": "Embleton (Northumberland)", "text": "Embleton \u00e8 un paese della contea del Northumberland, in Inghilterra."}
{"id": "2176318", "revid": "56588", "url": "https://it.wikipedia.org/wiki?curid=2176318", "title": "Sede titolare di Sardi", "text": ""}
{"id": "2176319", "revid": "125701438", "url": "https://it.wikipedia.org/wiki?curid=2176319", "title": "Ned - Scuola di sopravvivenza", "text": "Ned - Scuola di sopravvivenza (\"Ned's Declassified School Survival Guide\") \u00e8 stata una sitcom statunitense creata da Scott Fellows e andata in onda su Nickelodeon dal 12 settembre 2004 all'8 giugno 2007.\nDal 1\u00ba febbraio 2006, la serie fu trasmessa su Nickelodeon con il titolo di \"Ned - Sopravvivenza a scuola\", e dal 16 ottobre invece fu trasmessa su Italia 1 con il titolo di \"Ned - Scuola di sopravvivenza\", mentre dall' estate 2007 furono trasmesse delle repliche con lo stesso titolo su Boing e per finire dal marzo 2014 venne ritrasmesso su Super!. Qualche anno dopo, la serie venne ritrasmessa in chiaro sullo stesso canale.\nTrama.\nNella scuola media newyorkese \"James K. Polk\", Ned Bigby, un ragazzo che, dopo esser stato marchiato a vita come colui che \u00e8 entrato nel bagno delle ragazze da bambino, ha intrapreso la sfida di scrivere una guida di sopravvivenza per la scuola, rivolta a tutti i ragazzi, che ascoltano i consigli di Ned, il quale, allo stesso tempo, deve saper far fronte alla propria vita scolastica, tra insufficienze e scherzi ai professori, aiutato dagli amici Cookie, un genio dell'informatica, e Moze, ragazza brillante sia nello sport sia nello studio.\nEpisodi.\nLa sitcom \u00e8 divenuta molto popolare negli Stati Uniti d'America tanto da arrivare alla terza stagione. In Italia la serie \u00e8 stata trasmessa in anteprima su Nickelodeon e sul digitale terrestre su Italia 1 In seguito replicato su Boing e Super!.\nCitazioni e riferimenti.\nSono frequenti nel telefilm riferimenti ad altri programmi TV prodotti e trasmessi da Nickelodeon negli stessi anni: gli esempi pi\u00f9 evidenti sono gli episodi \"Sogni ad occhi aperti\" (dove fanno un cameo i personaggi di Cosmo e Wanda del cartone animato \"Due fantagenitori\") e \"Fotografia\" (dove appare un costume di SpongeBob SquarePants).\nNon mancano inoltre riferimenti a film (come \"Arancia Meccanica\" o la saga di \"Star Wars\") o libri (e il biglietto dorato nascosto nelle scatole di cioccolato dell'episodio \"Raccolta fondi\" \u00e8 un evidente citazione del romanzo \"La fabbrica di cioccolato\" di Roald Dahl).\nNella terza stagione, pi\u00f9 precisamente nella \"Guida alla lettura\" (prima parte del secondo episodio), Moze porta con s\u00e9 diversi volumi del romanzo \"Jane Eyre\" di Charlotte Bront\u00eb, mentre Cookie, Ned ed altri personaggi leggono \"Quattro amiche e un paio di jeans\". Inoltre, Mike, un compagno di classe di Ned, parla di una biografia del giocatore di football Peyton Manning.\nSpin-off incompiuto.\nNel giugno 2008 Devon Werkheiser firm\u00f2 un contratto con Nickelodeon per uno spin-off che avrebbe dovuto raccontare le avventure di Ned al liceo. La serie non \u00e8 mai stata realizzata perch\u00e9 altri interpreti principali della serie erano impegnati in altri progetti: il creatore e produttore esecutivo Scott Fellows stava lavorando su un altro show per Nickelodeon, \"Big Time Rush\"; Daniel Curtis Lee era impegnato con \"Zeke e Luther\"; e Lindsey Shaw stava lavorando in \"10 cose che odio di te\"."}
{"id": "2176322", "revid": "729019", "url": "https://it.wikipedia.org/wiki?curid=2176322", "title": "Ellington (Northumberland)", "text": "Ellington \u00e8 un paese di 2.349 abitanti della contea del Northumberland, in Inghilterra."}
{"id": "2176323", "revid": "119459101", "url": "https://it.wikipedia.org/wiki?curid=2176323", "title": "Spanish Harlem (brano musicale)", "text": "Spanish Harlem \u00e8 un brano musicale scritto da Phil Spector, Jerry Leiber e Mike Stoller, originariamente interpretato da Ben E. King e pubblicato come singolo nel 1960 dalla Atco Records.\nIl brano fu il primo successo che King ebbe al di fuori dal suo ex gruppo musicale, i The Drifters, di cui era stato il frontman per anni.\nSpanish Harlem \u00e8 il nome di uno dei quartieri di New York, noto anche come East Harlem o El Barrio.\nLa canzone raggiunse la quindicesima posizione della classifica \"Billboard\" \"R&amp;B Chart\" e la decima della \"Pop Chart\". In seguito la rivista \"Rolling Stone\" la nominer\u00e0 alla posizione 349 della Lista delle 500 migliori canzoni.\nCover di Aretha Franklin.\nAretha Franklin registr\u00f2 una cover di \"Spanish Harlem\" nell'estate del 1971, che fu pubblicata come singolo ed inserita nell'album \"Aretha's Greatest Hits\". Il singolo ottenne risultati in classifica migliori della versione originale. Il singolo di Aretha Franklin infatti raggiunge la vetta della classifica \"Billboard R&amp;B Chart\", dove rimane per due settimane, la seconda della \"Pop Chart\", la sesta della \"Easy Listening chart\", la prima nei Paesi Bassi e la sesta in Germania. Il testo del brano nella versione della Franklin \u00e8 leggermente modificato: la frase \"A red rose up in Spanish Harlem\" diventa \"The rose is black in Spanish Harlem\".\nAltre cover.\n\"Spanish Harlem\" \u00e8 stata oggetto di numerose cover nel corso degli anni. Si ricordano quelle registrate dai The Mamas and The Papas nel 1966, da Slim Smith nel 1968, e da Kenny Rankin nel 2002. Poi: Willy DeVille, The Cats, Geoff Love, Percy Faith, Janet Seidel, Chet Atkins, Laura Nyro, Rebecca Pidgeon, Neil Diamond, Cliff Richard, Bowling for Soup, Tom Jones, Herb Alpert's Tijuana Brass e Bon Jovi, Tatsuro Yamashita.\nPhil Spector, autore del brano, ne registr\u00f2 una versione nell'album \"Wall of Sound Retrospective\" del 2006.\nNel 1961 fu interpretata in lingua francese da Dalida con il titolo \"Nuits d'Espagne\" e in spagnolo con il titolo di \"Aquella rosa\". La versione in lingua tedesca, intitolata \"Das ist die Frage aller Fragen\", il cui testo fu scritto da Carl Ulrich Blecher, fu registrata da Cliff Richard ed Howard Carpendale nel 1979.\nIl testo del brano del 1972 \"Mona Lisas and Mad Hatters\", scritto da Bernie Taupin ed interpretato da Elton John, comincia con un riferimento a \"Spanish Harlem\""}
{"id": "2176324", "revid": "767487", "url": "https://it.wikipedia.org/wiki?curid=2176324", "title": "Kishuta", "text": "Kishuta \u00e8 un comune dell'Ungheria di 344 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2176328", "revid": "1874129", "url": "https://it.wikipedia.org/wiki?curid=2176328", "title": "Falstone", "text": "Falstone \u00e8 un paese della contea del Northumberland, nel nord dell'Inghilterra, situato lungo le sponde del Lago di Kielder, nell'area della Foresta di Kielder."}
{"id": "2176329", "revid": "185138", "url": "https://it.wikipedia.org/wiki?curid=2176329", "title": "Wormhole drive", "text": ""}
{"id": "2176332", "revid": "767487", "url": "https://it.wikipedia.org/wiki?curid=2176332", "title": "Kiskinizs", "text": "Kiskinizs \u00e8 un comune dell'Ungheria di 360 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2176334", "revid": "1874129", "url": "https://it.wikipedia.org/wiki?curid=2176334", "title": "Greenhead", "text": "Greenhead \u00e8 un paese della contea del Northumberland, in Inghilterra."}
{"id": "2176335", "revid": "729019", "url": "https://it.wikipedia.org/wiki?curid=2176335", "title": "Hartley (Northumberland)", "text": "Hartley \u00e8 un paese della contea del Northumberland, in Inghilterra."}
{"id": "2176336", "revid": "767487", "url": "https://it.wikipedia.org/wiki?curid=2176336", "title": "Kistokaj", "text": "Kistokaj \u00e8 un comune dell'Ungheria di 1.876 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2176337", "revid": "287204", "url": "https://it.wikipedia.org/wiki?curid=2176337", "title": "Bjorn Ulvaeus", "text": ""}
{"id": "2176338", "revid": "124123", "url": "https://it.wikipedia.org/wiki?curid=2176338", "title": "Jan Fiala", "text": "Carriera.\nCon la nazionale cecoslovacca ha preso parte agli Europei 1980 ed ai Mondiali 1982."}
{"id": "2176341", "revid": "729019", "url": "https://it.wikipedia.org/wiki?curid=2176341", "title": "Haydon Bridge", "text": "Haydon Bridge \u00e8 un paese di 2.000 abitanti della contea del Northumberland, in Inghilterra."}
{"id": "2176343", "revid": "110157", "url": "https://it.wikipedia.org/wiki?curid=2176343", "title": "Esplosivi densi a metallo inerte", "text": "Un Esplosivo denso a metallo inerte (Dense Inert Metal Explosive - DIME) \u00e8 un tipo sperimentale di esplosivo che ha un raggio relativamente ridotto (circa 4 metri), allo scopo di produrre il maggior danno in un minore spazio.\nTali armi vengono definite \"concentrato di letalit\u00e0\", poich\u00e9 distruggono con precisione l'obiettivo, provocando un danno minimo all'ambiente circostante.\nComposizione.\n\u00c8 creato producendo una mistura omogenea di materiale esplosivo (come l'HMX o l'RDX) e piccole particelle di materiali chimici inerti (HMTA). Il tutto \u00e8 incamerato in una struttura esterna in fibra di carbonio. Il tungsteno \u00e8 un metallo con temperatura di fusione altissima ed \u00e8 comunemente usato nelle lampadine. Le particelle di tungsteno permettono di sviluppare un'esplosione molto efficace ad alta temperatura in un raggio di azione molto ridotto.\nNel momento della detonazione, infatti, la struttura esterna si disintegra in particelle estremamente piccole che, insieme ai materiali inerti, vengono 'sparate' ad altissima temperatura. La resistenza dell'aria frena velocemente le minuscole particelle, che, intorno ai 160 metri, perdono la loro velocit\u00e0.\nLa frase 'materiale inerte' si riferisce a elementi chimici che non sono chimicamente attivi e quindi non prendono parte alla reazione che causa l'esplosione (alcuni materiali come l'alluminio possono far parte di reazioni chimiche, anche esplosive).\nLa composizione delle DIME \u00e8 stata studiata e attuata da molti anni, ma apparentemente \u00e8 stata usata per la prima volta nel 2000.\nDanni alle persone.\nLe persone che vengono a trovarsi nel raggio di azione dell'ordigno riportano ustioni e lesioni gravissime da particelle pesanti (perforazioni interne e multiple degli organi) impossibili da curare.\nLe persone lontano dal raggio letale d'azione dell'ordigno potrebbero tuttavia presentare perforazioni alle ossa degli arti (con conseguente amputazione). Le pesanti particelle inerti potrebbero penetrare nei tessuti, anche senza apparenti conseguenze, e causare, a lungo termine, tumori (Rabdomiosarcoma).\nPer questi fatti, le DIME sono sotto pesante critica internazionale.\nEffetti tossici e cancerogeni.\nGli effetti cancerogeni del tungsteno sono stati studiati dalla U.S. Armed Force dal 2000 (insieme al DU - Uranio impoverito). Questi studi hanno dimostrato che i sopracitati elementi possono causare trasformazioni neoplastiche degli osteoblasti.\nUno studio pi\u00f9 recente del Dipartimento della salute degli USA nel 2005 ha scoperto che le polveri HMTA causano rapidamente il rabdomiosarcoma nei topi.\nIl rischio cancerogeno del tungsteno sembra essere pi\u00f9 legato al nichel. Tuttavia, il tungsteno puro ed il triossido di tungsteno sono sospettati di causare cancro e di avere altre tossicit\u00e0. Infatti questi effetti sono stati riscontrati con studi su animali.\nHMTA.\n\u00c8 l'insieme di materiali inerti presente negli ordigni DIME. Comprende tungsteno, cobalto, nickel e ferro.\nDue composizioni comuni dell'HTMA sono:"}
{"id": "2176344", "revid": "599013", "url": "https://it.wikipedia.org/wiki?curid=2176344", "title": "Veronica Angeloni", "text": "Carriera.\nVeronica Angeloni inizia a giocare a pallavolo all'et\u00e0 di otto anni e quattro anni dopo, nel 1998 entra a far parte della sua prima squadra di club, la , in Serie C, dove resta per tre stagioni. Dal 2001 al 2004 disputa il campionato di Serie B1 con il .\nNella stagione 2004-05 fa il suo debutto nella massima serie ingaggiata dal , con il quale vince una Top Teams Cup e guadagnandosi a termine campionato il premio come migliore giovane della Serie A1.\nNella stagione successiva passa nelle file dell' di Novara, vincendo una Supercoppa italiana e nuovamente la Top Teams Cup: a fine campionato ottiene le prime convocazioni in nazionale ad opera di Marco Bonitta, partecipando ad alcuni tornei minori.\nNell'annata 2006-07 torna a Chieri, ma nel marzo 2007 viene ceduta al .\nDopo una stagione nel , nell'annata 2008-09 viene acquistata dalla , con la quale ottiene un terzo posto in Champions League. Nell'estate 2009 ottiene nuovamente la convocazione in nazionale vincendo la medaglia d'oro alla XXV Universiade.\nNella stagione 2009-10 passa al neopromosso di Piacenza, dove resta fino al gennaio 2010 quando fa ritorno alle perugine della Sirio: alla fine della stagione 2010-2011, a causa del fallimento della societ\u00e0 umbra, viene ingaggiata dalla , ma anche questo club a met\u00e0 annata va incontro alla bancarotta, sicch\u00e9 nel gennaio 2012 si trasferisce alla squadra russa del con cui resta per le successive due stagioni.\nPer il campionato 2013-14 torna in Italia, vestendo la maglia dell' di Frosinone, mentre in quella successiva fa ritorno alle piacentine del River, sempre in Serie A1, con cui vince la Supercoppa italiana.\nNella stagione 2015-16 va a giocare in Francia per il , in Ligue A, con cui si aggiudica lo scudetto: a met\u00e0 dell'annata 2016-17, dopo avere vinto la Supercoppa 2016, lascia la Costa Azzurra per approdare nella Proliga indonesiana con il , nelle cui file disputa il campionato 2017.\nRitorna in campo nel marzo 2018 per concludere la stagione 2017-18 con il , in Serie A1. Nell'annata successiva si accasa al , in Serie A2, per poi tornare a disputare la massima serie italiana nell'annata 2019-20 con la neopromossa . Nella stagione 2021-22 difende i colori della , sempre in Serie A1.\nFuori dal campo.\nHa fatto un'apparizione durante il Festival di Sanremo 2014, chiamata ad annunciare il 19 febbraio la canzone di Riccardo Sinigallia rimasta in competizione, \"Prima di andare via\".\nNel 2017 partecipa alla seconda edizione del \"Grande Fratello VIP\", venendo eliminata nel corso della settima puntata."}
{"id": "2176348", "revid": "1874129", "url": "https://it.wikipedia.org/wiki?curid=2176348", "title": "Warkworth (Northumberland)", "text": "Warkworth \u00e8 un paese di abitanti della contea del Northumberland, in Inghilterra. Situato nella stretta ansa del fiume Coquet \u00e8 sede di un castello di fondazione sassone la cui pianta \u00e8 sovrapponibile a quella del castello di Cuasso in provincia di Varese in Italia."}
{"id": "2176350", "revid": "767487", "url": "https://it.wikipedia.org/wiki?curid=2176350", "title": "Hej\u0151k\u00fcrt", "text": "Hej\u0151k\u00fcrt \u00e8 un comune dell'Ungheria di 340 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2176352", "revid": "729019", "url": "https://it.wikipedia.org/wiki?curid=2176352", "title": "Stonehaugh", "text": "Stonehaugh \u00e8 un paese della contea del Northumberland, in Inghilterra."}
{"id": "2176353", "revid": "729019", "url": "https://it.wikipedia.org/wiki?curid=2176353", "title": "Once Brewed", "text": "Once Brewed \u00e8 un paese della contea del Northumberland, in Inghilterra."}
{"id": "2176354", "revid": "339329", "url": "https://it.wikipedia.org/wiki?curid=2176354", "title": "Generazione del 98", "text": ""}
{"id": "2176355", "revid": "327773", "url": "https://it.wikipedia.org/wiki?curid=2176355", "title": "Azotofissazione", "text": "La fissazione dell'azoto atmosferico o azotofissazione consiste nella riduzione, tramite la nitrogenasi, dell'azoto molecolare (N2) in azoto ammonico (NH3).\nL'azoto ammonico \u00e8 successivamente reso disponibile per molte importanti molecole biologiche quali gli amminoacidi, le proteine, le vitamine e gli acidi nucleici attraverso i processi di nitrificazione e nitratazione.\nLa reazione di azotofissazione pu\u00f2 essere descritta come segue:\nL'idrogeno impiegato in tale reazione deriva dall'ossidazione di carboidrati, dalla quale gli agenti azotofissatori ricavano anche l'energia necessaria (sotto forma di ATP). Inoltre vengono implicati anche catalizzatori metallici quali molibdeno (Mo) e vanadio (V).\nQuesta azione viene svolta dai diazotrofi, microrganismi liberi nel suolo e nelle acque o legati in simbiosi con piante superiori.\nEsempi di fissazione dell'azoto.\nMicrorganismi azotofissatori non simbionti.\nSono soprattutto batteri appartenenti ai generi \"Clostridium\" ed \"Azotobacter\".\nI batteri del genere \"Clostridium\" si trovano in tutti i tipi di suolo e nelle acque sia dolci che salate. La loro diffusione \u00e8 limitata solo dalla presenza di ossigeno, dato che sono batteri anaerobi. In questi casi, per\u00f2, possono sopravvivere in simbiosi con altri microrganismi aerobi od anaerobi facoltativi presenti negli strati pi\u00f9 superficiali del suolo. Sono attivi anche in suoli acidi fino a pH 5,5.&lt;br&gt;\nLe diverse specie del genere \"Clostridium\" che svolgono attivit\u00e0 azotofissatrice sono autotrofe per questo elemento chimico, ma non altrettanto per il carbonio che ricavano dai carboidrati gi\u00e0 presenti nel terreno. L'ossidazione di questi ultimi avviene in condizioni anaerobiche e quindi non soltanto \u00e8 incompleta (restano infatti sottoprodotti come acidi organici, alcoli, acetone ecc.), ma anche la resa energetica \u00e8 inferiore rispetto a quella ottenibile con l'ossidazione degli stessi composti in condizioni aerobiche. Di conseguenza anche l'efficienza di fissazione dell'azoto \u00e8 inferiore rispetto a quella operata dalle specie del genere \"Azotobacter\", che sono aerobie: la resa di \"Clostridium\" \u00e8 di circa 3\u20137\u00a0mg di azoto fissato per 1 g di carboidrati, mentre quella di \"Azotobacter\" \u00e8 stimata intorno a 10\u201312\u00a0mg di azoto per 1 g di carboidrati.&lt;br&gt;\nAnche le specie del genere \"Azotobacter\" sono diffuse in tutti i suoli e nelle acque dolci e salate e pertanto possono convivere con quelle del genere \"Clostridium\" sebbene in percentuali variabili in condizioni chimico-fisiche diverse, a causa delle differenti necessit\u00e0 metaboliche: i batteri del genere \"Azotobacter\", infatti, non sopportano pH inferiori a 6,0 e, essendo aerobi, esigono una buona ossigenazione. Inoltre non sono in grado di demolire la cellulosa e perci\u00f2, nei casi in cui questa \u00e8 l'unica fonte di carbonio disponibile, debbono entrare in simbiosi con altri microrganismi capaci di degradarla.\nLa capacit\u00e0 che posseggono i generi \"Clostridium\" ed \"Azotobacter\" di fissare l'azoto atmosferico, per\u00f2, \u00e8 dovuta principalmente alla carenza di questo elemento nel terreno: qualora nel suolo abbondino l'ammoniaca o i nitrati l'attivit\u00e0 azotofissatrice di questi batteri cessa (in quanto troppo dispendiosa dal punto di vista energetico) e vengono sfruttate le altre fonti di composti azotati. Perci\u00f2 questi organismi sono \"autotrofi facoltativi\" per l'azoto.\nMicrorganismi azotofissatori simbionti.\nLa simbiosi azotofissatrice \u00e8 propria di piante pioniere adatte a vivere in terreni poveri o ecologicamente \"disagiati\".\nL'esempio pi\u00f9 noto di simbiosi azotofissatrice \u00e8 quello tra le Leguminose e il \"Rhizobium leguminosarum\". Altri esempi sono quella tra l'ontano napoletano o l'ontano nero e gli attinomiceti del genere \"Frankia\" (\"Frankia alni\") presenti in radici laterali particolari chiamate actinorrize. Anche l'olivello spinoso (\"Elaeagnus rhamnoides\") ospita attinomiceti nei propri noduli radicali. Le specie del genere \"Cycas\" possiedono cianobatteri simbionti presenti sulle radici coralloidi.&lt;br&gt;\nI batteri del genere \"Rhizobium\" si insediano nelle radici dell'ospite, inducendo la formazione di tipici \"noduli radicali\", e qui, dato che sono autotrofi solo per l'azoto, sottraggono diversi composti organici e sali minerali all'ospite stesso, cedendogli per\u00f2 in cambio composti azotati. Questi scambi sono favoriti da particolari e caratteristici tessuti vascolari che si sviluppano proprio all'interno dei noduli radicali. Inoltre, quando la pianta muore (e con essa anche i batteri simbionti), le grandi quantit\u00e0 di composti azotati che si sono accumulate dentro tali microrganismi vengono rilasciate nel terreno che, perci\u00f2, riceve un apporto di azoto supplementare e certamente di gran lunga superiore a quello che pu\u00f2 essere ottenuto dalla semplice degradazione dei soli tessuti vegetali morti.&lt;br&gt;\nIn ogni caso anche \"Rhizobium\" \u00e8 un autotrofo facoltativo per l'azoto e quindi, sebbene riesca a fissare fino a 100\u00a0mg di questo elemento per grammo secco di nodulo radicale, preferisce, quando \u00e8 possibile, ricavarlo da altre fonti. Inoltre questi batteri possono vivere ed operare anche in terreni acidi fino ad un pH di 4,2-4,5 (sebbene preferiscano suoli neutri o lievemente alcalini), ma necessitano di altri elementi quali calcio (Ca), fosforo (P), molibdeno (Mo), cobalto (Co), boro (B) e ferro (Fe).&lt;br&gt;\nPer tutti questi motivi suoli molto poveri di tali elementi chimici oltre che di azoto vengono colonizzati dagli ontani oppure dall'olivello spinoso.\nIn tutti i casi di simbiosi, comunque, si \u00e8 osservato che la fissazione dell'azoto si compie in modo efficiente soltanto finch\u00e9 \u00e8 possibile la fotosintesi da parte delle piante ospiti. Qualora questa venga impedita per lungo tempo i microrganismi presenti nei noduli radicali possono addirittura trasformarsi in agenti patogeni ed invadere i tessuti dell'ospite fino a provocarne la morte.\nMeccanismo d'infezione.\nFase extraradicale.\nLa comunicazione tra i simbionti \u00e8 permessa nella fase extra da segnali solubili emessi dalla pianta, che guidano il rizobio verso gli apparati radicali. La fase interna, di formazione, necessita della presenza fisica del batterio, non pu\u00f2 iniziare prima o essere preparata a monte dell'infezione.\nLa maggior parte delle infezioni agisce ad alto grado di specificit\u00e0\nTutti i batteri di questo genere presentano geni nod, che rimangono silenti in assenza dell'organismo ospitante. Solo una porzione dei nod, la D, riamane attivata costantemente, dato che codifica per proteine reattive ai flavonoidi rilasciati dalle piante. L'espressione dei geni nod codifica per fattori che influiscono sulla pianta con modificazioni morfologiche (deformazione dei peli radicali).\nOgni gene nod codifica in genere per proteine con funzione enzimatica o di trasporto attiva nei confronti di un'unica molecola.\nAltra cosa \u00e8 il fattore Nod, un polisaccaride sostituito che induce reazioni morfogenetiche nell'organismo vegetale ospite, tra cui:\nNelle ultime fasi della parte extraradicale, i batteri esprimono LCO, allo scopo di modulare i livelli di calcio nelle cellule da infettare; la concentrazione oscilla fra valori ben definiti e con tempistiche ripetibili; da questo si ipotizza sia permessa la specificit\u00e0 della risposta cellulare allo stimolo.\nFase intraradicale.\nCome premesso necessita della presenza fisica del batterio, non basta pi\u00f9 la segnalazione. Si divide i 4 grandi fasi:\nLe fasi si svolgono in questa sequenza e portano il batterio dalla superficie delle zone radicali fino alla colonizzazione del citoplasma delle cellule dei noduli.\nFilamento d'infezione.\nSi tratta di una struttura formata dalla pianta allo scopo di creare un canale adatto al passaggio dei batteri che non riceverebbero giovamento dalla colonizzazione delle cellule esterne delle radici. Dato che lo scopo dei batteri \u00e8 la riproduzione e l'aumento esponenziale del numero, il numero di cellule che entrano effettivamente nel filamento \u00e8 ridotto, in modo che da pochi precursori possa originarsi un'infezione in grado di estrudere nutrienti nell'ambiente esterno, in modo che i batteri rimasti esclusi dall'infezione possano nutrirsi e proliferare.&lt;br&gt;\nA differenza di quanto si vedr\u00e0 per i funghi, il filamento d'infezione passa da parte a parte le cellule vegetali; in effetti sono esse stesse a crearlo, portandosi in fase G2 e frenando all'ultimo la divisione cellulare, con la formazione di un fragmosoma al posto del comune fragmoplasto grazie all'azione delle pareti cellulari in formazione. Nelle cellule non ancora infettate si forma un ponte citoplasmatico per indirizzare il filamento.\nIn contemporanea con la penetrazione batterica e la formazione del filamento d'infezione le cellule corticali entrano in mitosi, dando l'abbozzo per il nodulo primordiale (corteccia interna).&lt;br&gt;\nDurante il movimento dei rizobi nel filamento d'infezione, questo \u00e8 responsabile del controllo del numero di noduli, ma anche del controllo della compatibilit\u00e0 e della selezione dei ceppi batterici infettanti. Un riconoscimento finale (a seguito del primario con i prodotti dei geni nod) pu\u00f2 venire dalle componenti di membrana (ricordiamo che i rizobi sono Gram negativi) come LPS, EPS e \u03b2-glucani ciclici che impediscono alla pianta di portare avanti risposte di difesa.\nRilascio nella cellula (endocitosi).\nFinora non si \u00e8 ancora potuto parlare di vera infezione, ma solo di movimento in un condotto guida. Arrivati nella zona della corteccia interna, il filamento d'infezione media il passaggio dei simbionti dalla sua matrice al citoplasma delle cellule vegetali del nodulo in formazione.\nReazione del rizobio.\nCome reagisce il batterio all'ingresso nel citoplasma? Innanzi tutto blocca la sua divisione cellulare, differenziando in una forma detta batteroide, competente per l'azotofissazione mentre continua a produrre le strutture superficiali di protezione sopraccitate.\nSembra che l'intera regolazione genetica dei rizobi durante tutto il complesso ciclo d'infezione dipenda da un sistema di quorum sensing omoserina-lattone mediato.\nReazione della pianta.\nIl metabolismo di una pianta infettata cambia notevolmente. Vi \u00e8 una minore azione metabolica a livello dei plastidi per quanto riguarda la trasformazione dei composti azotati inorganici in ammoniaca utilizzabile per la sintesi di amminoacidi. \nIl guadagno della pianta \u00e8 indubbio; produzione di azoto organico subito pronto per i processi di biosintesi. Il batterio ottiene invece l'ambiente microaerobico perfetto per il suo sviluppo, grazie alla formazione di barriere a bassa permeabilit\u00e0 prodotte dalla pianta e dal reclutamento dell'ossigeno da parte delle leg-emoglobine (con affinit\u00e0 10 volte superiore a quella animale). La respirazione del batterio in ambiente controllato permette l'ulteriore riduzione dell'ossigeno citosolico e il funzionamento delle nitrogenasi.\nNon solo; le popolazioni ancora residenti nella rizosfera ricevono nutrienti sotto forma di opine vegetali la cui produzione \u00e8 indotta dai rizobi residenti nella pianta.\nTutti questi scambi sono consentiti da una catena di trasportatori che si posizionano all'interfaccia cellula-rizobio, come pompe ATP-asiche, trasportatori di nutrienti come acidi carbossilici e naturalmente i trasportatori di ammoniaca.\nAltri esempi.\nLa simbiosi ha svariati vantaggi sia per le piante superiori che per i microrganismi.\nIn arboricoltura da legno \u00e8 interessante il conseguente arricchimento di azoto disponibile nel terreno grazie alla decomposizione delle foglie delle piante azotofissatrici che in questo senso facilitano l'accrescimento delle altre specie presenti nell'impianto.\nLe quantit\u00e0 di azoto fissato per unit\u00e0 di superficie di terreno sono molto variabili; a titolo di esempio la soia pu\u00f2 fissare 60\u00a0kg di azoto per ettaro all'anno."}
{"id": "2176356", "revid": "767487", "url": "https://it.wikipedia.org/wiki?curid=2176356", "title": "Hej\u0151papi", "text": "Hej\u0151papi \u00e8 un comune dell'Ungheria di 1.248 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n a 21\u00a0km dal capoluogo Miskolc"}
{"id": "2176357", "revid": "188323", "url": "https://it.wikipedia.org/wiki?curid=2176357", "title": "Motore a combustione", "text": ""}
{"id": "2176358", "revid": "729019", "url": "https://it.wikipedia.org/wiki?curid=2176358", "title": "Mindrum", "text": "Mindrum \u00e8 un paese della contea del Northumberland, in Inghilterra."}
{"id": "2176359", "revid": "1874129", "url": "https://it.wikipedia.org/wiki?curid=2176359", "title": "Lynemouth", "text": "Lynemouth \u00e8 un paese della contea del Northumberland, in Inghilterra."}
{"id": "2176361", "revid": "767487", "url": "https://it.wikipedia.org/wiki?curid=2176361", "title": "Hej\u0151szalonta", "text": "Hej\u0151szalonta \u00e8 un comune dell'Ungheria di 779 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2176362", "revid": "1874129", "url": "https://it.wikipedia.org/wiki?curid=2176362", "title": "Lowick (Northumberland)", "text": "Lowick \u00e8 un paese della contea del Northumberland, in Inghilterra."}
{"id": "2176363", "revid": "1874129", "url": "https://it.wikipedia.org/wiki?curid=2176363", "title": "Longhorsley", "text": "Longhorsley \u00e8 un paese della contea del Northumberland, in Inghilterra."}
{"id": "2176364", "revid": "21880", "url": "https://it.wikipedia.org/wiki?curid=2176364", "title": "Berta dell'Atlantico", "text": ""}
{"id": "2176366", "revid": "1511973", "url": "https://it.wikipedia.org/wiki?curid=2176366", "title": "Konstantin Jur'evi\u010d Chabenskij", "text": "Biografia.\nChabenskij \u00e8 nato e ha studiato a San Pietroburgo (prima Leningrado), ora vive a Mosca. Chabenskij, prima di apparire nei film di Timur Bekmambetov, era gi\u00e0 un popolare attore teatrale e televisivo. \u00c8 stato attore al teatro Satyricon di Mosca e al teatro Lensovet di San Pietroburgo. Sin dal 2003 \u00e8 membro del Teatro d'arte di Mosca. \u00c8 famoso in Occidente per aver interpretato Anton Gorodeckij nei film \"I guardiani della notte\" e \"I guardiani del giorno\" e soprattutto, per aver interpretato un ruolo di supporto nel film \"La talpa\". Nel 2017 ha interpretato il ruolo del protagonista Lev Trockij nella miniserie televisiva russa \"Trotsky\" (\"\u0422\u0440\u043e\u0446\u043a\u0438\u0439\")."}
{"id": "2176367", "revid": "729019", "url": "https://it.wikipedia.org/wiki?curid=2176367", "title": "Langley (Northumberland)", "text": "Langley \u00e8 un paese della contea del Northumberland, in Inghilterra."}
{"id": "2176368", "revid": "767487", "url": "https://it.wikipedia.org/wiki?curid=2176368", "title": "Hercegk\u00fat", "text": "Hercegk\u00fat \u00e8 un comune dell'Ungheria di 710 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2176373", "revid": "1874129", "url": "https://it.wikipedia.org/wiki?curid=2176373", "title": "Ingram (Northumberland)", "text": "Ingram \u00e8 un paese della contea del Northumberland, in Inghilterra."}
{"id": "2176377", "revid": "2102801", "url": "https://it.wikipedia.org/wiki?curid=2176377", "title": "Nicolas-Antoine Boulanger", "text": "Vita.\nComp\u00ec gli studi umanistici al Collegio di Beauvais e visse in quel tormentato periodo che caratterizz\u00f2 il regno di Luigi XV. Durante la guerra di successione austriaca, in cui la Francia ader\u00ec a fianco di Federico II di Prussia, Boulanger accompagn\u00f2 il Barone di Thiers Antoine Crozart alle armi, in qualit\u00e0 di suo ingegnere particolare, funzione che egli esercit\u00f2 durante gli anni 1743-1744, fino all'assedio di Friburgo nel 1745.\nEntrato nel Genio Civile in quello stesso anno fu inviato nella Champagne, nella Lorena e nella Borgogna per eseguirvi diverse opere pubbliche. Diresse la realizzazione del ponte di Vaucouleurs ma fu impedito nei lavori di quello di Foulain, nei pressi di Langres, da una grave malattia che lo trattenne una stagione intera a Ch\u00e2lons sulla Marna, donde si rec\u00f2 a Parigi per assicurare, cos\u00ec, nel seno della sua famiglia, la convalescenza e la guarigione. I suoi superiori allora lo impiegarono in Turenna. Entr\u00f2 nella Sezione generale del Genio Civile di Parigi nel 1751. Aveva ottenuto il grado di Sottoingegnere nel 1749 e nel 1755 fu impiegato nella strada di Orl\u00e9ans. Purtroppo i lavori al di sopra delle sue forze e gli studi ininterrotti in mezzo a questi sforzi avevano spossato la sua salute, gi\u00e0 per natura cagionevole, perci\u00f2 fu obbligato ad affrettare il suo ritiro dal Genio Civile nel 1758. Gli fu accordato il titolo di Ingegnere Civile. Mor\u00ec il 16 settembre del 1759. Era d'un aspetto\u00a0\u2013 tracci\u00f2 di lui Denis Diderot - poco presuntuoso: la testa appiattita, pi\u00f9 larga che lunga, le labbra molto pronunciate, il naso corto e schiacciato, il basso mento prominente gli donavano una tale rassomiglianza con Socrate, come ce lo dimostra qualche antica scultura, che ancora oggi mi colpisce solo al guardarla.\nPensiero.\nDi fronte alle catastrofi naturali, prime fra tutte il Diluvio universale, le cui tracce egli ricerc\u00f2 non solo nella storia naturale, ma anche nell'analisi storico-esegetica degli antichi testi, sacri e mitologici, di fronte alle tragedie della storia, anche profonde crisi economiche e sociali, l'uomo perde il lume della ragione e colmo di terrore affida il proprio destino a qualche Dio o despota. \u00c8 questa l'idea centrale che anima tutta la riflessione dell'ingegnere filosofo Nicolas Antoine Boulanger, la cui esistenza, come scrisse Denis Diderot in un profilo biografico che di lui tracci\u00f2 in occasione della morte, fu breve, solitaria prima, chiusa e poi quasi nascosta nel seno di un piccolo gruppo di amici.\nBoulanger, pensatore originale, anche se poco conosciuto e trascurato dagli storici della filosofia, muove dall'analisi delle religioni, dei riti e dei miti antichi, nonch\u00e9 dell'evoluzione dell'uomo sociale, e tenta di smascherare ogni forma di dittatura riconducendola ad una sorta di velata teocrazia umana. Il dispotismo teocratico originario fondato sulla religione ed ogni forma successiva di dispotismo politico, che secondo il filosofo francese \u00e8 una teocrazia pagana o laica, fanno leva sull'insufficienza della ragione e sulla paura, imponendosi agli uomini come unici, esclusivi modelli di salvazione, consolazione o condanna e ci\u00f2 grazie anche alla costruzione di false mitologie, come il caos primigenio, il caos sociale ed il tramonto della storia umana, e di artificiose ritualit\u00e0, come le funzioni delle varie chiese ed i cerimoniali della politica. Boulanger indi traccia il profondo cammino dell'uomo occidentale, il quale, a differenza di quello orientale, attraverso il progresso compie la sua storia, intesa primieramente come storia dell'uomo in societ\u00e0 ed in secondo storia della libert\u00e0 in quanto liberazione dalla natura originaria. Interessanti i suoi spunti sulla filosofia della storia, quali lo smascheramento del tempo religioso tendente al livellamento di passato e futuro nel presente, nonch\u00e9 le sue sottili analisi sociologiche ed antropologiche del dispotismo, anche a confronto coi tratti caratterizzanti tutti i totalitarismi del XX secolo. Accomunato erroneamente da Ferdinando Galiani e Bonifazio Finetti al nostro Giambattista Vico, fu apprezzato invece da Benedetto Croce e da Franco Venturi, che su di lui scrisse un prezioso saggio, edito da Laterza nel 1947, dal titolo L'Antichit\u00e0 svelata e l'idea di Progresso in N. A. Boulanger (1722-1759).\nOpere.\nNicolas Antoine Boulanger, come riporta Denis Diderot nella sua biografia, scrisse nella sua giovinezza una Vita di Alessandro, che non \u00e8 stata mai pubblicata, un Dizionario comparativo delle lingue antiche e moderne, 3 voll., in folio, sulla scia dell'enciclopedismo illuminista. L'opera principale pu\u00f2 essere considerata le Ricerche sull'origine del dispotismo orientale, redatta da Boulanger nel 1755 e pubblicata postuma per la prima volta nel 1761 dal Barone Paul Henri Thiry d'Holbach. Nel 1988 P. Sadrin ne ha preparato un'edizione critica basata su cinque manoscritti allora conosciuti. L'ultima parte dell'opera, inizialmente una serie di 14 memorie, dal titolo L'Antichit\u00e0 svelata per i suoi usi, fu edita ad Amsterdam nel 1766. Oltre alle Dissertazioni su Esopo, San Pietro, Enoch, San Rocco e Santa Genoveffa, si menzionano di lui due Storie naturali, una del corso della Marna ed un'altra del corso della Loira. Ha fornito all'Enciclopedia, gli articoli: Diluvio, Corv\u00e9e e Societ\u00e0. Si veda per questo Gli articoli di N. A. Boulanger per l'Encyclop\u00e9die, in Rivista Storica Italiana, 1955, CVII, III. Secondo alcune testimonianze curiose riportate da Diderot, il quale fu suo intimo amico e raccontandone la storia cre\u00f2 la leggenda del \u00abpiccolo Socrate,\u00bb scrive Venturi, \u00abbrutto come un satiro, dagli occhi vivi e lucenti, vissuto solitario ed indipendente,\u00bb l'ingegnere filosofo fece montare un mappamondo relativo alle sinuosit\u00e0 dei continenti, agli angoli alternativi delle montagne e dei fiumi. Il globo terrestre vi era diviso in due emisferi: le acque ne occupavano uno per intero e i continenti ne occupavano l'altro e per una curiosit\u00e0 rimarchevole si trovava che il meridiano del continente generale passava per Parigi. Pare proprio una rappresentazione della Pangea, teorizzata da Alfred Wegener solo agli inizi del secolo XX. Tra le edizioni pi\u00f9 recenti e rappresentative delle sue opere si segnalano:"}
{"id": "2176378", "revid": "253269", "url": "https://it.wikipedia.org/wiki?curid=2176378", "title": "Jeannie Bell", "text": "\u00c8 stata Playmate del mese nell'ottobre 1969. Ha interpretato film appartenenti al genere blaxploitation, quali \"Black Gunn\", \"Polizia investigativa femminile\" e \"Trouble Man\". Inoltre ha interpretato il ruolo di Diane in \"Mean Streets\" di Martin Scorsese.\nBiografia.\nCresciuta a Houston, in Texas, la Bell si laure\u00f2 alla Texas Southern University. \u00c8 stata una delle prime donne afroamericane a partecipare a Miss Pageant Texas. Nell'ottobre del 1969 fu la seconda modella afroamericana ad apparire sul celebre paginone centrale della rivista per soli uomini \"Playboy\", venendo eletta playmate del mese.\nLa carriera cinematografica della Bell inizi\u00f2 nel 1972, quando interpret\u00f2 una piccola parte nel film drammatico \"Melinda\". Nel 1970 aveva invece interpretato cinque episodi della serie televisiva \"The Beverly Hillbillies\". Nel 1972 la Bell fu scelta da Martin Scorsese per interpretare una ballerina in \"Mean Streets\". In seguito la Bell interpret\u00f2 molti film blaxploitation, divenendo una delle attrici di punta del genere.\nNel dicembre 1979 torn\u00f2 a posare nuda per \"Playboy\"."}
{"id": "2176380", "revid": "287204", "url": "https://it.wikipedia.org/wiki?curid=2176380", "title": "D'eux Tour", "text": "Il D'eux Tour 1995 \u00e8 la settima Tourn\u00e9e della cantante pop canadese C\u00e9line Dion, per il lancio dell'album \"D'eux\".\nInformazioni sul tour.\nDopo cinque concerti al \"Capitole\" di Qu\u00e9bec (Canada), C\u00e9line Dion si esib\u00ec per quattro mesi in Europa.\nTenne concerti in 10 Paesi e 21 citt\u00e0. La cantante canadese si esib\u00ec in arene da 6.000 a 16.000 spettatori. 42 concerti risultarono sold-out.\nC\u00e9line tenne una ventina di concerti in Francia, di cui nove nella sola Parigi (cinque allo Z\u00e9nith e quattro a Bercy).\nNei Paesi non francofoni, come Regno Unito, Germania, Scandinavia, la scaletta del concerto era simile a quella del precedente \"The Colour of My Love Tour\" con l'aggiunta dei soli brani in francese \"Le ballet\" e \"Pour que tu m'aimes encore\".\nIl tour si concluse a Bruxelles (Belgio) nel febbraio 1996.\nHome video.\nLo show al the Zenith Theatre di Parigi \u00e8 stato registrato e nell'ottobre 1996 inciso sul CD \"Live \u00e0 Paris\" e su un VHS, poi uscito pure su DVD nel novembre 2003: \"Live \u00e0 Paris (DVD)\"."}
{"id": "2176381", "revid": "110157", "url": "https://it.wikipedia.org/wiki?curid=2176381", "title": "Hern\u00e1db\u0171d", "text": "Hern\u00e1db\u0171d \u00e8 un comune dell'Ungheria di 164 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2176385", "revid": "228587", "url": "https://it.wikipedia.org/wiki?curid=2176385", "title": "Parrocchie civili del Northumberland", "text": "Questa \u00e8 una lista delle parrocchie civili del Northumberland, Inghilterra.\nAlnwick.\nL'intero distretto \u00e8 coperto da parrocchie.\nBerwick-upon-Tweed.\nL'intero distretto \u00e8 coperto da parrocchie.\nBlyth Valley.\nBlyth, Seaton Valley e Whitley Bay non sono coperte da parrocchie.\nCastle Morpeth.\nL'intero distretto \u00e8 coperto da parrocchie.\nTynedale.\nL'intero distretto \u00e8 coperto da parrocchie.\nWansbeck.\nAshington, Bedlingtonshire e Newbiggin-by-the-Sea non sono coperte da parrocchie."}
{"id": "2176386", "revid": "404449", "url": "https://it.wikipedia.org/wiki?curid=2176386", "title": "Ronta (Borgo San Lorenzo)", "text": "Ronta \u00e8 una frazione del comune italiano di Borgo San Lorenzo, nella citt\u00e0 metropolitana di Firenze, in Toscana. \nLa localit\u00e0 \u00e8 situata ai piedi della catena degli Appennini, nella valle del torrente Ensa, affluente del fiume Sieve.\nStoria.\nNegli anni venti del Novecento fu aperto un stabilimento idroterapico, poi dismesso, grazie al quale la frazione divenne una apprezzata stazione climatica.\nMonumenti e luoghi d'interesse.\nArchitetture religiose.\nLa chiesa di San Michele fu ricostruita sull'antica abbazia vallombrosana nel 1715-1721 per volere di Cosimo III de' Medici. La chiesa \u00e8 dedicata a san Michele arcangelo perch\u00e9, come sostiene la tradizione, sul luogo dove essa si trova, c'era un tempio dedicato a Marte, al quale era contrapposto san Michele, santo-guerriero. La struttura \u00e8 a navata unica. All'interno della chiesa sono conservati dipinti del XVIII secolo e un crocifisso del XV secolo ritenuto miracoloso dai fedeli.\nPresso il cimitero si trovano i resti della vecchia pieve di Santa Maria a Pulicciano.\nArchitetture civili.\nA Ronta si trovano alcune ville; si ricordano: la villa Edlmann, la villa Liccioli, risalente al 1232, la villa Gerini, del XVIII secolo, e la villa Pananti Moretti, che ricorda in una lapide il poeta Filippo Pananti.\nSociet\u00e0.\nTradizioni e folclore.\nOgni anno, l'ultima domenica di settembre, viene organizzata la festa del santo patrono, San Michele, che vede contrapporsi in una serie di giochi e in una sfilata di carri allegorici i quattro rioni in cui \u00e8 suddiviso il paese. \nSport.\nPresso la frazione ha sede la societ\u00e0 calcistica \"A.S.D. Rontese\", che milita nei campionati provinciali."}
{"id": "2176388", "revid": "21364173", "url": "https://it.wikipedia.org/wiki?curid=2176388", "title": "Impianto di depurazione acque reflue", "text": ""}
{"id": "2176391", "revid": "21364196", "url": "https://it.wikipedia.org/wiki?curid=2176391", "title": "Acqua di scarico", "text": ""}
{"id": "2176394", "revid": "287204", "url": "https://it.wikipedia.org/wiki?curid=2176394", "title": "Les chemins de ma maison tourn\u00e9e", "text": "Les chemins de ma maison tourn\u00e9e \u00e8 la prima tourn\u00e9e in assoluto della cantante pop canadese C\u00e9line Dion, realizzata all'et\u00e0 di 15 anni per il lancio dell'album \"Les chemins de ma maison\"; \u00e8 stato un tour interno al Qu\u00e9bec che ha toccato, fra le altre, citt\u00e0 come Rimouski e Chicoutimi. Nel 1984 parti del tour sono state mostrate nello special tv \"Sur les chemins de ma maison\"."}
{"id": "2176399", "revid": "56588", "url": "https://it.wikipedia.org/wiki?curid=2176399", "title": "Sede titolare di Naupactus", "text": ""}
{"id": "2176400", "revid": "125860780", "url": "https://it.wikipedia.org/wiki?curid=2176400", "title": "Sherlock Holmes - Indagini dal futuro", "text": "Sherlock Holmes - Indagini dal futuro (\"Sherlock Holmes in the 22nd Century\") \u00e8 una serie televisiva a cartoni animati prodotta da DiC Entertainment, Les Studios Tex e Scottish Television Enterprises. \u00c8 una serie fantascientifica realizzata in un misto di animazione sia 2D che in 3D CGI, ambientata nel futuro che ha per protagonista uno Sherlock Holmes redivivo e le nuove indagini del detective nel XXII secolo. \nLa serie \u00e8 andata in onda in America su Fox Kids, nel Regno Unito su Scottish Television ed in Italia in prima visione su Italia 1 ed in replica su Italia Teen Television, DeA Kids, varie televisioni locali e Planet Kids.\nTrama.\nLa storia si svolge nel XXII secolo nella citt\u00e0 di New London. L'ispettrice Beth Lestrade \u00e8 sulle tracce del malefico genetista Martin Fenwick, quando ad un tratto si rende conto di imbattersi con la mente criminale del professor James Moriarty o meglio del suo clone, visto che questa persona era morta nel XIX secolo. L'ispettore Beth Lestrade sa anche che nelle segrete della polizia di stato della New Scotland Yard, \u00e8 conservato in una teca di vetro il corpo di Sherlock Holmes, acerrimo nemico di Moriarty. \nCos\u00ec decide di consegnare il corpo ad un genetista biologo Sir Evan Hargreaves, che ha appena inventato un processo di ringiovanimento cellulare. Dopo poco Sherlock Holmes torna in vita, affiancandosi al lavoro della detective. Il compudroide di Lestrade era stato sempre appassionato delle storie e delle vicende dell'ispettore Sherlock Holmes e decide in piena autonomia di assistere l'investigatore, assumendo il volto, la voce e il ruolo del suo vecchio amico Watson: il loro motto \u00e8 risolvere gli enigmi e combattere il crimine nella nuova Londra."}
{"id": "2176401", "revid": "138365", "url": "https://it.wikipedia.org/wiki?curid=2176401", "title": "Jean Bell", "text": ""}
{"id": "2176405", "revid": "124123", "url": "https://it.wikipedia.org/wiki?curid=2176405", "title": "Bianca Rinaldi", "text": "Carriera.\nHa partecipato a numerose telenovele: "}
{"id": "2176406", "revid": "1251388", "url": "https://it.wikipedia.org/wiki?curid=2176406", "title": "10050 Cielo Drive", "text": "10050 Cielo Drive (oggi 10066 Cielo Drive) era l'indirizzo di una villa situata presso il Benedict Canyon, sulle colline di Beverly Crest, nella contea di Los Angeles, California.\n\u00c8 famosa per essere stata il luogo di cinque omicidi, perpetrati dalla Famiglia Manson. Venne progettata da Robert Byrd nel 1942 e completata nel 1944 per l'attrice francese Mich\u00e8le Morgan.\nDescrizione.\nLa costruzione, dello stile tipico delle campagne francesi, era sita su tre acri di terra (12.000\u00a0m\u00b2) alla fine di un vicolo cieco in Cielo Drive in Benedict Canyon, un'area a ovest di Hollywood tra le montagne di Santa Monica che dominano su Beverly Hills e Bel Air. La struttura su di un pendio si affacciava verso est e si distingueva per i camini in pietra, i soffitti luminosi, le vetrate, un soppalco sopra il soggiorno, una piscina, e una d\u00e9pendance per gli ospiti.\nTra i suoi residenti vanno ricordati Cary Grant e sua moglie Dyan Cannon, Henry Fonda, Mark Lindsay, Terry Melcher (figlio di Doris Day) e la fidanzata, l'attrice Candice Bergen.\nGli omicidi della \"Famiglia\" Manson.\nNel febbraio 1969 Roman Pola\u0144ski e sua moglie Sharon Tate presero in affitto la casa dal produttore Rudi Altobelli, manager di star e in seguito co-produttore anche della serie televisiva \"Rhoda\". Sei mesi dopo, il 9 agosto 1969, la casa divenne il luogo degli assassinii ad opera della \"Famiglia\" di Charles Manson. William Garretson, il custode che viveva nella \"d\u00e9pendance\" dietro la casa principale non si accorse del massacro fino al mattino seguente, quando fu preso in custodia dai poliziotti arrivati sulla scena del crimine.\nLa residenza Trent Reznor ed il cambio di indirizzo.\nL'ultimo residente della casa fu il musicista Trent Reznor dei Nine Inch Nails. Reznor si trasfer\u00ec nella casa nei primi anni novanta e vi costru\u00ec uno studio di registrazione all'interno. Questo studio, soprannominato \"Pig\" (a volte chiamato \"Le Pig\") in riferimento al fatto che uno degli assassini scrisse la parola \"PIG\" con il sangue della Tate sulla porta anteriore della casa, fu il luogo delle sessioni di registrazione dell'EP dei Nine Inch Nails \"Broken\" del 1992 e dell'album \"The Downward Spiral\" del 1994 come anche dell'album di debutto di Marilyn Manson del 1994 \"Portrait of an American Family\", prodotto da Reznor.\nReznor lasci\u00f2 la casa nel dicembre 1993, spiegando pi\u00f9 tardi che \"\u00abc'era troppa storia in quella casa perch\u00e9 riuscissi a gestirla.\u00bb\" Reznor prese la porta anteriore della casa e la port\u00f2 con s\u00e9 quando si trasfer\u00ec, installandola come porta d'ingresso del suo studio discografico, il Nothing Studios, che ha sede a New Orleans..\nNel 1994 il proprietario Rudi Altobelli, che abit\u00f2 nella casa 3 settimane dopo la strage e fino al 1989 (l'aveva acquistata nei primi anni '60 per 86.000$ e poi venduta per 1.600.000$) demol\u00ec la casa e la sostitu\u00ec con una nuova magione chiamata \"Villa Bella\" con il nuovo indirizzo stradale di \"10066 Cielo Drive\". Il nuovo proprietario della casa \u00e8 il produttore di Hollywood Jeff Franklin, e non ha riferito di nulla fuori dall'ordinario accaduto da quando vive nella propriet\u00e0. Altobelli in un'intervista disse sempre che in questa casa si sentiva \"sicuro\"."}
{"id": "2176412", "revid": "339392", "url": "https://it.wikipedia.org/wiki?curid=2176412", "title": "Sede titolare di Lepanto", "text": ""}
{"id": "2176413", "revid": "767487", "url": "https://it.wikipedia.org/wiki?curid=2176413", "title": "Oceano di fuoco - Hidalgo", "text": "Oceano di fuoco - Hidalgo (\"Hidalgo\") \u00e8 un film del 2004, diretto da Joe Johnston. Il film narra la storia di Frank Hopkins e del suo cavallo di razza Mustang Hidalgo..\nTrama.\nAmbientato nel 1897, la storia narra di una corsa a cavallo che si tiene da secoli in Arabia: l'Oceano di fuoco, chiamata cos\u00ec perch\u00e9 si tratta di percorrere una distanza di tremila miglia lungo il deserto. Alla corsa partecipano cavalli di razza purissima e solitamente discendenti da linea nobile e di propriet\u00e0 di famiglie reali. Lo sceicco Riyadh invita Frank T. Hopkins a partecipare a questa corsa, dato che l'americano \u00e8 famoso per essere stato un veloce Pony Express per il governo degli Stati Uniti insieme al suo Mustang di nome Hidalgo. Hopkins, che intanto sbarca il lunario nel circo di Buffalo Bill, accetta l'invito.\nLa fama di Hidalgo, il pi\u00f9 veloce cavallo occidentale, fa infuriare gli altri partecipanti alla gara, soprattutto il nipote dello sceicco, perch\u00e9 si tratta della prima partecipazione alla corsa di un cavallo e di un cavaliere di origine occidentale. Se l'americano dovesse vincere la corsa, verrebbero disonorate le discendenze di razza del principale partecipante alla gara Al-Hattal, uno stallone arabo di propriet\u00e0 dello sceicco stesso. Durante la gara Hopkins si scontra con gli altri cavalieri beduini, che faranno di tutto per impedirgli di arrivare fino in fondo.\nPer Hopkins vincere l'Oceano di fuoco diventa cos\u00ec una questione di sopravvivenza e di orgoglio e, a dispetto dei tentativi di intralciarlo degli altri cavalieri, riesce a vincere la gara e a dimostrare che il suo mustang \u00e8 il cavallo pi\u00f9 veloce e resistente del mondo. Con il premio vinto, torna in America alla vigilia dello sterminio dei mustang catturati nelle riserve indiane da parte del governo americano e acquista tutti i cavalli. Dopo aver regolarmente pagato i cavalli, decide di restituirli alla libert\u00e0 in modo che la razza venga preservata. Con grande coraggio decide inoltre di liberare anche il suo Hidalgo, per restituirgli dopo tanta fatica la libert\u00e0 che merita.\nProduzione.\nLa storia del film racconta la storia di Frank T. Hopkins (1865-1951) e del suo cavallo Hidalgo, non ritenuta attendibile da alcuni storici. Hopkins infatti, grazie al gesto dell'acquisto e della liberazione dei mustang divenne il primo attivista per la preservazione e la conservazione della razza mustang.\nLocation.\nLe riprese del film si sono svolte in vari stati americani e precisamente in California, Dakota del Sud, Montana e Oklahoma. Le riprese della corsa sono state effettuate in Marocco.\nRiconoscimenti.\nIl film vince il \"Western Writers of America\", migliore storia ambientata nel West del 2005. Viene anche nominato per il premio come miglior trama drammatica ai \"Golden Trailer Awards\" e per il premio al miglior montaggio sonoro al \"Motion Picture Sound Editors\"."}
{"id": "2176417", "revid": "121355051", "url": "https://it.wikipedia.org/wiki?curid=2176417", "title": "Comunit\u00e0 montana del Lario Orientale", "text": "La comunit\u00e0 Montana del Lario Orientale era una comunit\u00e0 montana della Lombardia, nata nel 1970 e con sede in via Vasena 4 a Sala al Barro, frazione di Galbiate in provincia di Lecco.\nCon Legge Regionale della Lombardia n. 19 del 27 giugno 2008 la comunit\u00e0 Montana del Lario Orientale \u00e8 stata fusa con la Comunit\u00e0 montana della Valle San Martino per costituire la nuova Comunit\u00e0 montana Lario Orientale - Valle San Martino. \nLa comunit\u00e0 Montana del Lario Orientale era composta da diciassette comuni molto diversi per caratteristiche geografiche. Alcuni comuni erano rivieraschi, affacciati sui laghi, altri collinari e montani, tutti caratterizzati da notevoli dislivelli altimetrici. "}
{"id": "2176418", "revid": "433605", "url": "https://it.wikipedia.org/wiki?curid=2176418", "title": "Pietre runiche di Funbo", "text": "Le Pietre runiche di Funbo sono un gruppo di quattro monoliti incisi in antico norreno i quali si trovano presso la localit\u00e0 di Funbo, Uppland, Svezia. Risalgono all'XI secolo e furono eseguiti da membri di una stessa famiglia.\nSuccessivamente, per ogni iscrizione, viene riportata sia la trascrizione in Norreno occidentale che in Norreno orientale.\nU 937.\nIl monolite fu rinvenuto ad Uppsala nel 1875, riutilizzato nel muro del monastero francescano che si trova tra le strade di San Persgatan e Klostergatan. Riporta incisi gli stessi nomi propri che si ritrovano sulle pietre a Funbo, fatto che dimostra che fu realizzato dalla stessa famiglia.\nU 990.\nQuesta pietra runica si trova ancora nella sua collocazione originale.\nU 991.\nQuesta pietra runica si trova ancora nella sua collocazione originale e riporta lo stesso testo della U 937.\nU 999.\nAnche questa pietra rimane nella sua posizione originaria."}
{"id": "2176436", "revid": "21364576", "url": "https://it.wikipedia.org/wiki?curid=2176436", "title": "Impianto di depurazione acque di scarico", "text": ""}
{"id": "2176439", "revid": "287204", "url": "https://it.wikipedia.org/wiki?curid=2176439", "title": "Raffaele Trevisani", "text": "Biografia.\nHa studiato con James Galway \nSi \u00e8 diplomato al Conservatorio Giuseppe Verdi di Milano e ha collaborato poi per 4 anni con l'orchestra del Teatro alla Scala prima di scegliere di dedicarsi completamente alla carriera da solista.\nHa suonato in tutto il mondo e si \u00e8 esibito in alcune delle principali sale e stagioni, oltre che d'Italia e d'Europa, di Stati Uniti, Canada, Sud America, Giappone, Sud Africa e Russia e Sud Africa.\nHa eseguito in anteprima composizioni di Carlo Galante, Alberto Colla e Stephen Yip. \nHa suonato e tenuto \"masterclass\" nei pi\u00f9 prestigiosi festival flautistici del mondo e ha registrato per la RAI italiana, la BBC, la SDR tedesca, la Televisione Russa, la NHK giapponese, la Televisione Brasiliana e Israeliana ed ha effettuato special per Globo Brasilian Television e per la RAI Corporation Television di New York.\nHa suonato in duo con James Galway e Maxence Larrieu per la televisione italiana.\nHa inciso per Stradivarius, Hanssler Classic, AS Disc, la rivista musicale italiana \"Amadeus\" e l'etichetta americana Delos International.\nSvolge anche attivit\u00e0 didattica presso l'Accademia Internazionale della Musica della Fondazione Civiche Scuole di Milano."}
{"id": "2176440", "revid": "466539", "url": "https://it.wikipedia.org/wiki?curid=2176440", "title": "Forest Lawn Memorial Park", "text": "Forest Lawn Memorial Park \u00e8 un cimitero privato, a Glendale, Los Angeles. Fa parte della Forest Lawn, un gruppo di cimiteri della California del Sud.\nStoria.\nForest Lawn venne fondato nel 1906 come un cimitero senza scopo di lucro da un gruppo di imprenditori di San Francisco. Fra i vari amministratori del cimitero si distinse Hubert Eaton che voleva conferire un aspetto sereno al suo cimitero.\nStruttura.\nSuddiviso in 6 distinti luoghi, vi si trovano circa 1500 statue, anche di stile rinascimentale come alcune copie delle opere di Michelangelo.\n3 sono le cappelle: \nThe Great Mausoleum (il Grande Mausoleo).\nIl Grande Mausoleo \u00e8 stato modellato ispirandosi al cimitero monumentale di Staglieno di Genova, in Italia e contiene molti dei luoghi di sepoltura pi\u00f9 ricercati all'interno del Forest Lawn di Glendale. All'interno della porzione del Grande Mausoleo accessibile al pubblico vi \u00e8 la Corte d'Onore dove gli individui sono inseriti come \"immortali\" dal Consiglio dei Reggenti di Forest Lawn. Il resto della struttura \u00e8 protetto da guardie ed \u00e8 chiuso al pubblico. Nel 2009 il cimitero \u00e8 diventato il centro dell'interesse mediatico a causa della sepoltura della superstar Michael Jackson la cui bara placcata in oro venne tumulata in un sarcofago nella privacy del Holly Terrace (la Terrazza d'Agrifoglio) all'interno del Grande Mausoleo.\nVisite.\nFra le oltre 30.000 coppie che celebrarono il loro matrimonio nelle varie cappelle vi era Ronald Reagan con la sua consorte Jane Wyman, nel 1940. Visitato da oltre un milione di persone all'anno, \u00e8 dedicato alla storia americana."}
{"id": "2176443", "revid": "547034", "url": "https://it.wikipedia.org/wiki?curid=2176443", "title": "Romanzo di Enea", "text": "Il romanzo di Enea \u00e8 un romanzo cavalleresco medievale francese scritto intorno all'anno 1160. Si ignora l'identit\u00e0 dell'autore. L'argomento trattato dal romanzo \u00e8 il mito di Enea, raccontato in pi\u00f9 di 2.000 versi.\nL'autore finge di tradurre l'Eneide di Virgilio, in realt\u00e0 racconta soprattutto la storia d'amore tra Enea e Lavinia. Esiste una traduzione libera in poesia epica, scritta in alto tedesco medio da Hendrik van Veldeke."}
{"id": "2176444", "revid": "1543377", "url": "https://it.wikipedia.org/wiki?curid=2176444", "title": "Remo Vigorelli (dirigente sportivo)", "text": "Divenne presidente della Federazione Italiana Pattinaggio dal 1946, anno in cui l'organizzazione si separ\u00f2 dalla Federazione Italiana Sport Invernali, al 1952, quando la FIP si riun\u00ec alla Federazione Italiana Hockey su Ghiaccio per far rinascere la Federazione Italiana Sport del Ghiaccio, fondata nel 1926 ma accorpata alla FISI nel 1933. Ricopr\u00ec l'incarico di presidente della FISG fino al 1960.\nFu anche Amministratore Delegato dell'Italviscosa, importante societ\u00e0 del Gruppo Snia Viscosa. Venne nominato Commendatore della Repubblica nel 1952 e Grand'Ufficiale della Repubblica il 2/6/1955.."}
{"id": "2176448", "revid": "729019", "url": "https://it.wikipedia.org/wiki?curid=2176448", "title": "Roman Heart", "text": "Biografia.\nInizia la carriera di attore pornografico all'et\u00e0 di 18 anni sotto il nome di \"Linc Madison\" partecipando al film \"Flesh\" del 2004, dopo il quale stipuler\u00e0 un contratto di esclusiva per la casa di produzione Falcon Studios che lo vedr\u00e0 partecipare solo a film sotto questo marchio. Le frequenti partecipazioni ai film di Chi Chi LaRue hanno permesso di dargli maggiore risalto: nel 2005 appare come modello principale della pellicola \"Cross Country\" e sulla copertina della rivista Freshmen che lo elegge \"Freshmen dell'anno\" nel 2006.\n\u00c8 deceduto nel 2019, all'et\u00e0 di 33 anni, ma la notizia della sua morte \u00e8 stata divulga solo nell'agosto 2020."}
{"id": "2176449", "revid": "21880", "url": "https://it.wikipedia.org/wiki?curid=2176449", "title": "Quercus humilis", "text": ""}
{"id": "2176450", "revid": "21395544", "url": "https://it.wikipedia.org/wiki?curid=2176450", "title": "Alessandro da Forl\u00ec", "text": ""}
{"id": "2176451", "revid": "21880", "url": "https://it.wikipedia.org/wiki?curid=2176451", "title": "Parco Nazionale Lauca", "text": ""}
{"id": "2176453", "revid": "2161648", "url": "https://it.wikipedia.org/wiki?curid=2176453", "title": "Social media marketing", "text": "Il social media marketing o marketing nei social media \u00e8 quella branca del marketing che si occupa di generare visibilit\u00e0 e interazioni su social media, comunit\u00e0 virtuali e aggregatori 2.0 per imprese, enti pubblici, associazioni, personalit\u00e0.\nIl Social Media Marketing racchiude una serie di pratiche che vanno dalla gestione dei rapporti online (PR 2.0) all'ottimizzazione delle pagine web fatta per i social media (SMO, Social Media Optimization). Il termine viene, infatti, comunemente usato per indicare la gestione della comunicazione integrata su tutte le diverse piattaforme che il Web 2.0 ha messo e mette continuamente a disposizione (servizi reti sociali, siti condivisione di foto video e diapositive, comunit\u00e0 2.0, wiki, etc.). La caratteristica di queste piattaforme \u00e8 che la propriet\u00e0 delle stesse non \u00e8 dell'azienda (o persona) che intende instaurare tali relazioni.\nIl fine del social media marketing \u00e8 quello di creare conversazioni con utenti/consumatori e instaurare quella che viene definita affinit\u00e0. L'azienda, attraverso il proprio blog aziendale o social network, \u00e8 infatti abilitata ad una relazione 1:1 che avvicina mittente e destinatario.\nUn esempio comune di social media marketing \u00e8 l'azione di marketing virale che si compie su YouTube o altri siti di Video sharing. L'azienda, dichiarando o meno la propria reale identit\u00e0, pubblica un contenuto interessante e/o di intrattenimento con l'obiettivo di generare \"hype\" e diffusione dello stesso. Tramite il passaparola spontaneo tra utenti si produce un effetto virale che porta sempre pi\u00f9 persone a visionare il video e, dunque, a far s\u00ec che il messaggio raggiunga pi\u00f9 utenti/consumatori possibile.\nSecondo quanto afferma Lloyd Salmons, primo chairman dell'Internet Advertising Bureau social media council \"Il social media marketing non riguarda solo i grandi network come Facebook e MySpace, ma riguarda in generale il fatto che le marche abbiano conversazioni.\".\nCaratteristiche.\nIl social media marketing si differenzia da ogni altro tipo di marketing perch\u00e9 permette alle aziende e ai clienti di interagire e commentare; un sistema sostanzialmente nuovo di ottenere \"feedback\" e consigli e di gestire l'assistenza clienti. Questo aspetto rappresenta una novit\u00e0 rispetto al marketing tradizionale che relega spesso il consumatore a mero spettatore che guarda la pubblicit\u00e0. Il social media marketing offre ai consumatori una voce: il contenuto da solo non basta le aziende devono sapere interagire.\nIl social media marketing si \u00e8 evoluto come massima espressione dell'inbound marketing, abbattendo la vecchia scuola del marketing interruttivo. Le piattaforme Social pi\u00f9 diffuse (Facebook, Twitter e Linkedin, instagram) offrono all'azienda statistiche precise sui gusti dell'utenza, per cui sar\u00e0 molto facile far apparire la pubblicit\u00e0 (pay per click) di un prodotto solo al target interessato a quella categoria merceologica. Ci\u00f2 permette minimo dispendio e massima resa in tempi molto brevi. Solitamente la figura che si occupa di effettuare una strategia \u00e8 il \"Social media manager\".\nSeppure molti operatori professionali ascrivono il Social Media Marketing al Web Marketing, una ricerca svolta da una Startup Innovativa ha evidenziato come il Social Media Marketing non possa essere pi\u00f9 subordinato al Web Marketing in quanto, nel tempo, gli elementi soggettivi sono diversi. Infatti, mentre il Web Marketing veicola il messaggio dall'azienda al consumatore attraverso i media digitali, quindi il flusso \u00e8 quello tradizionale Azienda &gt; Editore &gt; Consumatore ma con vettore differente. Di converso il Social Media Marketing, utilizzando i Social Network come veicolo, fornisce la facolt\u00e0 alle aziende di utilizzare i Consumatori non solo come destinatari passivi del messaggio promozionale ma anche come promotori attivi di quel messaggio. Gli elementi soggettivi del flusso cambiano in modo sostanziale fornendo maggiore credibilit\u00e0 al messaggio e diventano Azienda &gt; Consumatore &gt; Consumatore, dove il primo consumatore si pone come promotore autonomo del messaggio influenzando il secondo consumatore e fornendo maggiore incisivit\u00e0 al messaggio.\nLe piattaforme Social.\nIl social network \u00e8 una struttura indipendente che richiede l'iscrizione del singolo utente senza cui altrimenti non potrebbe interagire con gli altri utenti. Il social pu\u00f2 per\u00f2 manifestarsi anche in altro modo, ovvero tramite il Blog, dentro cui l'utente pu\u00f2 interagire sia con altri social sia commentando gli articoli, o attraverso le chat\nBlog.\nElenco non esaustivo delle principali piattaforme di blog hosting:\nChat.\nWhatsApp \u00e8 la pi\u00f9 famosa applicazione di messaggistica istantanea dedicata alla comunicazione diretta e di gruppo, utilizzato nel social media marketing per sviluppare nuovi contatti anche commerciali e proporre scambi di materiale fotografico, video, documenti, links e presentazione prodotti. Altri software di comunicazione istantanea possono essere usati, come Skype, per fare chiamate o videochiamate, o Telegram, il quale consente anche di creare dei canali per diffondere dei messaggi ad un grande pubblico.\nTelegram \u00e8 un servizio di messaggistica istantanea e broadcasting basato su cloud ed erogato senza fini di lucro dalla societ\u00e0 Telegram LLC, una societ\u00e0 a responsabilit\u00e0 limitata con sede nel Regno Unito, fondata dall'imprenditore russo Pavel Durov. I client ufficiali di Telegram sono distribuiti come software libero per Android, GNU/Linux, iOS, MacOS, Windows NT e Windows Phone.\nMessenger \u00e8 una app di messaggistica istantanea evolutasi dalla sezione di messaggistica interna a Facebook. Messenger \u00e8 tra le app di messaggistica pi\u00f9 popolari al mondo e conta la maggior parte dei propri utenti negli Stati Uniti.\nIl Social Media Manager.\nIl Social Media Manager \u00e8 una figura professionale che si rivolge alle aziende, alle organizzazioni o alle istituzioni, ma anche a figure pubbliche e VIP che vogliono curare la propria immagine sui social network. Si occupa principalmente di realizzare una strategia di comunicazione da mettere in atto sui principali social come Facebook, YouTube, Instagram, Twitter, Pinterest ecc.\nGli obiettivi di un Social Media Manager possono essere diversi, ad esempio migliorare la notoriet\u00e0 di marca, l'immagine di una azienda, aumentare le vendite di un prodotto e altro. Spesso si tratta di una persona laureata in scienze della comunicazione, oppure che abbia seguito dei corsi di formazione nell'ambito del web marketing. Questa figura \u00e8 affiancata dal community manager, una professione simile ma distinta."}
{"id": "2176454", "revid": "1048993", "url": "https://it.wikipedia.org/wiki?curid=2176454", "title": "Walter Santillo", "text": "Carriera.\nWalter Santillo ha iniziato come animatore nei villaggi turistici e sulle navi da crociera, nonch\u00e9 come speaker e conduttore radiofonico. Successivamente inizia a lavorare su emittenti televisive locali come Rete Mia, Canale 10, in reti del circuito di Cinquestelle e su TMC. Negli anni Ottanta inizia anche la carriera di autore televisivo, collaborando con giovani e promettenti attori come Leonardo Pieraccioni e Giorgio Panariello. Nei primi anni Novanta inizia a divenire noto anche sulle reti nazionali: nel 1990 collabora con Giorgio Bracardi per la trasmissione di Rai 2 \"Chiappala Chiappala\"; mentre tra il 1991 e il 1993 \u00e8 il conduttore delle tre edizioni del \"Festival Internazionale delle Voci Nuove\" su Rai 3. Negli anni successivi partecipa a due programmi dell'estate di Raiuno: \"Su le mani\" (nel 1996) e \"Va ora in onda\" (nel 1997), entrambi di Carlo Conti.\nDal 1997 inizia la fortunata collaborazione con Raffaella Carr\u00e0 e Sergio Japino nel cast di \"Carramba che sorpresa!\" e poi in quello di \"Carramba che fortuna!\", di cui \u00e8 inviato esterno e autore nel 2003 \u00e8 inviato e autore del programma della Carr\u00e0: \"Sogni\". La sua collaborazione come autore dei programmi della Carr\u00e0 si ripropone anche nel 2008-2009 con \"Carramba che fortuna!\" programma abbinato alla Lotteria Italia, nel quale \u00e8 l'inviato per l'estrazione dei premi milionari. Nel 2003 e nel 2004 \u00e8 tra i conduttori con Milly Carlucci e Fabrizio Frizzi di \"Telethon\", la maratona televisiva di solidariet\u00e0 contro le malattie genetiche. Negli anni duemila (2005) torna alla radio e conduce la trasmissione \"Due nel pallone\" del network Radio Cuore, assieme al comico Niki Giustini.\nNel 2003 per Rai 1, insieme a Giampiero Galeazzi, Antonio Lubrano e Livia Azzariti, \u00e8 uno dei conduttori della prima edizione di \"Uno Mattina sabato e domenica\". Per tre anni poi, dal 2004 al 2006 \u00e8 inviato in giro per l'Italia delle trasmissioni di Michele Guard\u00ec \"Mattina in famiglia\" e \"Mezzogiorno in famiglia\" su Rai 2 dove conduce lo spazio: \"Il bar dello sport\". Nel 2008 compare nel film \"No problem\" con Vincenzo Salemme. Nell'inverno 2008/2009 \u00e8 uno dei quattro autori insieme a Gianni Boncompagni, Sergio Japino e Raffaella Carr\u00e0 del programma di Raiuno \"Carr\u00e0mba che fortuna\", abbinato alla lotteria Italia e che segna il ritorno della Carr\u00e0 sul piccolo schermo. In questo programma torna anche come conduttore di alcune sorprese e dell'assegnazione dei premi milionari il 6 gennaio. Nel 2008-2009 ritorna a fare l'autore per Giorgio Panariello collaborando alla sua tourn\u00e9e teatrale. Inoltre \u00e8 uno degli autori delle numerose campagne pubblicitarie del gestore telefonico \"Wind\" interpretate dallo stesso Giorgio Panariello e da Vanessa Incontrada.\nNel periodo ottobre-novembre 2009 \u00e8 in Egitto dove recita nel film di Ugo Fabrizio Giordani \"Sharm el Sheikh - Un'estate indimenticabile\". \u00c8 uno degli autori dello spettacolo di Giorgio Panariello \"Ogni maledetta domenica\" che per otto domeniche dal 14 febbraio fino alla domenica di Pasqua 2010, viene messo in scena dal popolare attore al teatro The Club a Roma e che come avveniva in passato con \"Gran Variet\u00e0\" della RAI viene mandato in onda in radio da RTL 102.5. \u00c8 autore dei \"Wind Music Awards 2010\" e \"Wind Music Awards 2011\", all'Arena di Verona mandati in onda da Italia 1 a giugno 2010 e 2011 in prima serata.\n\u00c8 uno degli autori dello spettacolo teatrale di Giorgio Panariello \"Panariello non esiste\", in scena da dicembre 2010 ad agosto 2011. Sempre con il comico toscano scrive lo spettacolo televisivo \"Panariello non esiste\" in onda per 4 puntate a marzo 2012 su Canale 5. \u00c8 uno degli autori del programma televisivo di Rai 2 \"Italia coast to coast\" condotto dal Trio Medusa e firma come autore i testi dello spettacolo teatrale \"in mezz@voi\" di Giorgio Panariello per la regia di Giampiero Solari in scena a partire dal 30 novembre 2012 nei palasport di tutta Italia per circa 50 repliche.\nAutore del programma televisivo \"Cultura moderna\", andato in onda nel 2016 per 20 puntate su Italia 1 e condotto da Teo Mammucari, scritto con Antonio Ricci e Mariano D'Angelo. \u00c8 uno degli autori dello spettacolo teatrale \u201cPanariello-Conti- Pieraccioni il tour\u201d che debutta a settembre all\u2019Arena di Verona e registra sold out nei palasport di molte citt\u00e0 con circa 200.000 spettatori vince il premio \u201cBiglietto d\u2019argento\u201d come uno dei pi\u00f9 seguiti tour teatrali dell'anno.\nNel 2018 ancora a Sanremo come autore del Primafestival e ancora autore dei Wind Music Award a giugno all'arena di Verona. Inizia la collaborazione con Carlo Conti. nel programma Tale e Quale su RaiUno del quale \u00e8 uno degli autori.\nNel 2019 ancora a Sanremo come autore del Primafestival, poi prosegue anche la sua collaborazione per i Music Award a giugno all'arena di Verona,quindi \u00e8 ancora impegnato, come autore,da settembre per 10 settimane su RaiUno per una nuova edizione di Tale e Quale condotta da Carlo Conti. A Novembre \u00e8 autore di \"20 anni che siamo italiani\" il variet\u00e0 in tre puntate di RaiUno a partire dal 29 novembre, condotto da Vanessa Incontrada e Gigi D'Alessio.\nSi conferma autore per il 2020 di Primafestival, notiziario flash di 6 minuti sul Festival di Sanremo 2020, in onda dal 27 gennaio dopo il Tg1 delle ore 20.\n\u00c8 autore dal 2011 dei MusicAward dall'arena di Verona prima sulle reti Mediaset e poi per Rai 1 e condotti da Carlo Conti e Vanessa Incontrada."}
{"id": "2176456", "revid": "767487", "url": "https://it.wikipedia.org/wiki?curid=2176456", "title": "La diabolica invenzione", "text": "La diabolica invenzione (\"Vyn\u00e1lez sk\u00e1zy\") \u00e8 un film misto d'animazione del 1958 del regista cecoclovacco Karel Zeman, realizzato nel suo tipico stile, simile a stampe ottocentesche. Il soggetto \u00e8 tratto dal romanzo avventuroso-fantascientifico di Jules Verne \"Di fronte alla bandiera\" (\"Face au drapeau\"), il cui finale per\u00f2 differisce: invece che sui toni patriottici, mette l'accento sul disinteresse etico alla base della ricerca scientifica.\nIl regista si \u00e8 ispirato alle illustrazioni di \u00c9douard Riou e L\u00e9on Benett per i romanzi di Verne.\nTrama.\nUn vecchio e famoso scienziato, il professor Roch, viene rapito da una banda di pirati, che intendono servirsi di lui e delle sue scoperte per dominare il mondo."}
{"id": "2176461", "revid": "21880", "url": "https://it.wikipedia.org/wiki?curid=2176461", "title": "Parco Nazionale Vicente P\u00e9rez Rosales", "text": ""}
{"id": "2176463", "revid": "1305772", "url": "https://it.wikipedia.org/wiki?curid=2176463", "title": "Christmas in My Heart (Ray Charles)", "text": "Christmas in My Heart \u00e8 una canzone natalizia, interpretata da Ray Charles e facente parte del suo album natalizio \"The Spirit of Christmas\", uscito nel 1985. Il brano (da non confondere con altri omonimi, interpretati da cantanti tra cui The Jets e Sarah Connor) \u00e8 stato scritto da Rosalyn Winters, Douglas Fraser e Julia Fraser.\nTesto.\nLa canzone esprime la gioia che si prova durante il periodo natalizio e descrive alcune caratteristiche di questi giorni di festa: la slitta di Babbo Natale, bambini che si divertono a giocare, le risate che si fanno.\nSi aggiunge poi che il tempo, in questo periodo, sembra fermarsi, e ci si augura, vedendo un altro anno passare, che nel proprio cuore possa essere sempre \"Natale\"."}
{"id": "2176466", "revid": "21880", "url": "https://it.wikipedia.org/wiki?curid=2176466", "title": "Parco Nazionale Torres del Paine", "text": ""}
{"id": "2176468", "revid": "48344", "url": "https://it.wikipedia.org/wiki?curid=2176468", "title": "Chen Yi (comunista)", "text": ""}
{"id": "2176470", "revid": "73125", "url": "https://it.wikipedia.org/wiki?curid=2176470", "title": "Jean F\u00e9lix Adolphe Gambart", "text": ""}
{"id": "2176478", "revid": "339392", "url": "https://it.wikipedia.org/wiki?curid=2176478", "title": "Hmnk Gospi\u0107", "text": ""}
{"id": "2176479", "revid": "287204", "url": "https://it.wikipedia.org/wiki?curid=2176479", "title": "Uccelli di rovo (romanzo)", "text": "Uccelli di rovo (\"The Thorn Birds\") \u00e8 un romanzo di Colleen McCullough. Il libro \u00e8 stato tradotto in 35 lingue.\nin Italia il libro \u00e8 stato pubblicato nello stesso anno, nella traduzione di Bruno Oddera.\nTrama.\nIl libro racconta la storia della famiglia Cleary dai primi del '900 e l'intensa storia d'amore tra la giovane Meggie e il reverendo Ralph de Bricassart. La storia si svolge dapprima in Nuova Zelanda (Isola del nord), poi in Australia.\nParte prima: Meggie 1915-1917.\nNuova Zelanda, 1915, la famiglia Cleary festeggia il quarto compleanno di Meghann (\"Meggie\") Cleary l'8 dicembre. La bambina \u00e8 la sesta figlia (e l'unica femmina) di una famiglia di origine irlandese. I Cleary sono poveri e il primogenito Frank di 16 anni, gi\u00e0 da tempo lavora come fabbro; quanto agli altri figli, non ci sono i mezzi per farli studiare e si aspetta l'et\u00e0 in cui potranno lavorare. Nonostante ci\u00f2, i Cleary curano molto l'educazione dei ragazzi. Il fatto di essere cattolico, ha costretto Padraic, il padre, a mettere i suoi figli nella scuola cattolica del paese ed inevitabilmente essi vengono a contatto con figli di altri immigrati di etnie varie e che non vanno d'accordo tra loro.\nSono descritti anche il forte legame tra Meggie e il fratello maggiore Frank, la rivalit\u00e0 tra Frank e il padre, sposato a Fiona, una donna chiusa e misteriosa. Le varie tensioni culminano con il tentativo di Frank di fuggire da casa nella speranza di avere una vita migliore.\nParte seconda: Ralph 1921-1928.\nNel 1921 i Cleary ricevono l'invito a trasferirsi in Australia, da parte di Mary Carson, sorella maggiore di Padraic. Ricca proprietaria di Drogheda, una immensa tenuta vicino a Gillanbone, offre lavoro e sicurezza al fratello e alla sua numerosa famiglia, accresciuta da un anno dalla nascita di Hal. Dopo un viaggio molto duro, la famiglia arriva a Gillanbone ed \u00e8 accolta da Ralph de Bricassart, il sacerdote cattolico. Egli ha modo di comprendere la solitudine di Meggie tra tanti maschi e il dissidio di Frank con Paddy.\nNella tenuta i Cleary sono felici di allevare pecore, ma Fiona rimane nuovamente incinta e questo esaspera Frank e deprime Meggie, sacrificata in casa. Un giorno, quando i Cleary insieme con il parroco si trovano a Gillanbone per il mercato annuale, Frank sfida in un concorso cinque pugili professionisti, vincendo cos\u00ec 20 sterline inglesi. Al ritorno litiga violentemente col padre muovendogli le accuse pi\u00f9 violente. Nella lite, Frank apprende che non \u00e8 figlio di Paddy, ma di un altro uomo; il ragazzo l'ha sempre intuito, ma ora ne ha la certezza. Lascia quindi la famiglia per Sydney, unendosi ai pugili.\nGli anni successivi sono tranquilli: Fiona ha avuto due gemelli, James e Patrick. Frank non ha dato pi\u00f9 sue notizie ed un giorno la famiglia apprende da un vecchio giornale che il giovane, in un momento d'ira, ha ucciso un uomo ed \u00e8 stato condannato all'ergastolo. La madre, particolarmente colpita nel suo affetto per il primogenito, riversa questo sentimento su Stuart, che diviene il suo conforto. Finch\u00e9 una sera c'\u00e8 un ballo nella grande casa, per il compleanno di Mary.\nIn questa circostanza, Meggie e Ralph hanno un colloquio da cui \u00e8 chiaro che si amano. La fanciulla \u00e8 divenuta una bellissima diciassettenne, lui \u00e8 dotato di ogni pregio della natura. Ma la mattina dopo il ballo, Mary Carson, viene trovata morta durante il sonno e si deve aprire il suo testamento. La donna ha lasciato i suoi beni alla Chiesa, esigendo che Ralph ne sia l'amministratore, mentre i Cleary hanno il diritto di dimorare a Drogheda per tre generazioni e di avere buoni stipendi per il loro lavoro. Paddy \u00e8 troppo cattolico per opporsi al testamento ed avendo conosciuto la povert\u00e0, contro il parere dello stesso Ralph, accetta la decisione della sorella.\nParte terza: Paddy 1929-1932.\nPassano gli anni. La famiglia Cleary si \u00e8 trasferita nella grande casa di Mary. Paddy e gli altri membri della famiglia si dividono i compiti: Fiona si occupa della gestione economica, Meggie cura gli animali, il padre e i ragazzi si occupano degli altri lavori. James e Patrick, i gemelli nati dopo Hal (morto da tempo) sono allevati e istruiti dalle donne che, al servizio di Mary, sono rimaste nella villa.\nI Cleary hanno raggiunto un certo livello di agiatezza, perch\u00e9 Ralph ha aperto un conto per ognuno di loro su cui deposita una somma annuale. Ma le disgrazie non sono finite. Un giorno, Paddy si allontana da casa e viene sorpreso da un incendio, seguito a un violento temporale. L'uomo perde la vita e viene ritrovato dopo vari giorni dal figlio Stuart. Mentre indugia sulla scena, il giovane \u00e8 caricato da un cinghiale che lo uccide.\nL'enormit\u00e0 della tragedia richiama Ralph a Drogheda per i funerali. Meggie lo aspettava da tanto tempo ed \u00e8 costretta a rivederlo in circostanze cos\u00ec infelici. Dopo i funerali, Ralph ritorna a Sydney. L\u00ec trova una duplice sorpresa: la nomina a vescovo e l'ordine di partire per Roma.\nParte quarta: Luke 1933-1938.\nLa morte di Paddy e Stuart impone di assumere operai per Drogheda; cos\u00ec arriva un giovane di nome Luke O'Neill. Modesto nelle sue richieste, Luke \u00e8 in grado di fare lavori molto pesanti ed \u00e8 apprezzato dai Cleary. Vagamente somigliante a Ralph (alto, occhi azzurri e capelli neri), Luke ha fortuna nel corteggiare Meggie e lei accetta di sposarlo, nonostante il fatto che Luke sia protestante. Tutti sono un po' sorpresi da questo matrimonio, ma nessuno trova ragioni per ostacolarlo.\nIl desiderio di Luke \u00e8 di possedere un giorno una piantagione di canna da zucchero; perci\u00f2 convince Meggie a trasferirsi sulla costa Nord dell'Australia. Lui si impiega come tagliatore di canne e Meggie, che nel frattempo gli ha cointestato i soldi messi da parte per lei da Ralph, accetta di vivere a casa di una coppia di anziani (i tedeschi Anne e Ludvig Mueller) e lavorare come donna delle pulizie. Luke le fa visita ogni domenica e Meggie rimane incinta. \nSeccato per la gravidanza della moglie, Luke avrebbe voluto aspettare ancora qualche anno. Si fa vedere sempre meno e Meggie, al momento del parto, \u00e8 sola con I Mueller. Il 1 giugno 1937 nasce una bimba che Meggie chiama Justine. La piccola piange in continuazione per la mancanza di latte materno e Meggie rischia di esaurirsi, perci\u00f2 Anne Mueller le propone una vacanza sull'isola di Matlock.\nAppena Meggie \u00e8 partita, arriva (a casa Mueller) Ralph, ulteriormente salito nella gerarchia ecclesiastica. Egli vorrebbe vedere Meggie e Anne non esita a dirgli dove si trova. Raggiunta l'amata sull'isola, Ralph resta con lei due settimane. I due possono godere del loro amore. Ma, tornata dai Mueller a sua volta, Meggie si trova incinta e decide di unirsi a Luke un'ultima volta. Lo va a trovare, si adatta a un amplesso, poi lo pianta in asso, dicendogli cosa pensa di lui.\nParte quinta: Fee 1938-1953.\nMeggie torna a Drogheda con la piccola Justine e nessuno si sorprende. Tutto \u00e8 come sempre, un mondo senza tempo. Il 1 ottobre 1938 nasce un maschietto che Meggie chiama Dane. Il piccino non mostra alcun tipo di sofferenza, si nutre al seno, \u00e8 angelico. Somiglia in tutto a Ralph, ma ha capelli biondi che per\u00f2 non ingannano la nonna Fiona (detta Fee). I bimbi cresceranno felici e affezionati.\nPoco dopo scoppia la Seconda guerra mondiale. I gemelli, detti Jim e Patsy, inseparabili, si arruolano nelle truppe britanniche come volontari. Combatteranno per la durata dell'intera guerra, sul fronte del Sud-Est asiatico. Lo stesso accade ai pochi lavoranti alle dipendenze dei Cleary. Si aggiunge a ci\u00f2 una siccit\u00e0 tremenda, che fa morire moltissime pecore e minaccia le abitazioni. Solo alla fine della guerra piover\u00e0 e si potrebbe pensare a un castigo del cielo.\nIntanto Ralph passa gli anni a Roma. Nel 1952 diventa cardinale ed \u00e8 nuovamente assegnato in Australia. Quando finalmente pu\u00f2 arrivare a Drogheda, Ralph porta con s\u00e9 il povero Frank, che di recente ha usufruito di una amnistia con molti altri detenuti. Distrutto nello spirito, Frank viene sistemato in un villino, per riprendersi. Anche Anne Mueller, che \u00e8 rimasta vedova, ha trovato ospitalit\u00e0 a Drogheda. \nI ragazzi di Meggie hanno quindici e quattordici anni, studiano in collegio a Sydney, ma sono in vacanza e vedono per la prima volta il cardinale. Ralph \u00e8 incantato da Dane, ma \u00e8 del tutto ignaro che quello sia figlio suo e si chiede perch\u00e9 mai Meggie abbia voluto un altro figlio dal marito. Per\u00f2 il pensiero non guasta il piacere di essere a Drogheda con Meggie, n\u00e9 oscura l'affetto per i ragazzi. Quando Ralph se ne va, Meggie e Fiona hanno un colloquio chiarificatore: la madre spiega alla figlia l'origine di Frank e le dice di aver sempre saputo di Dane. E Meggie \u00e8 grata per il dialogo con la madre.\nParte sesta: Dane 1954-1965.\nFinite le scuole superiori, Justine dichiara di voler fare l'attrice di teatro e si iscrive all'Accademia di Sydney. Dopo un anno anche Dane fa conoscere la sua scelta: vuole diventare sacerdote. Sebbene i due ragazzi avessero tenute celate le loro aspirazioni, Meggie e Fee non sono veramente sorprese. Ma Meggie decide che Dane compir\u00e0 i suoi studi a Roma, inviandolo cos\u00ec a Ralph. Dopo qualche tempo, Justine ha un'offerta di lavoro in Inghilterra e si trasferisce in Europa.\nDane \u00e8 accolto da Ralph e dal cardinale Montini-Verchese il quale, appena vede il ragazzo, comprende che \u00e8 figlio di Ralph e propone di farlo passare per suo nipote, al fine di scongiurare accuse di favoritismo. Molto affezionato a Ralph, Montini-Verchese tiene per s\u00e9 ogni pensiero e convince il riluttante Dane che questa sia una cosa buona e innocente. Ma un giovane tedesco, conosciuto da Ralph durante la guerra, di nome Rainer, a sua volta intuisce la verit\u00e0. Rainer \u00e8 amico dei due cardinali e un giorno, arrivata Justine in visita, egli la porta a cena e quasi per caso, viene a sapere che Ralph non \u00e8 zio della giovane, come non lo \u00e8 del fratello. Rainer giura a se stesso di mantenere questo segreto perch\u00e9 le persone coinvolte sono le pi\u00f9 care per lui al mondo.\nGli anni passano e Dane arriva all'Ordinazione sacerdotale. Sono presenti Justine e tutti gli zii, anche Frank che si \u00e8 ripreso; a casa sono rimaste Meggie e Fee, una perch\u00e9 troppo anziana, l'altra perch\u00e9 si sente in polemica con Dio che, secondo lei, ha reclamato per S\u00e9 il figlio avuto da Ralph. Ricevuta l'Ordinazione, Dane va a fare una breve vacanza in Grecia, mentre Justine \u00e8 richiamata a Londra per recitare nel ruolo di Desdemona. I Cleary tornano in Australia.\nIn Grecia Dane \u00e8 sulla spiaggia, quando due turiste si trovano in pericolo. Il giovane interviene, ponendole in salvo, poi sente venir meno le forze e si abbandona sull'acqua. Un attacco cardiaco lo ha stroncato a soli ventisei anni. Nelle ore seguenti le autorit\u00e0 avvertono erroneamente Justine, che deve cos\u00ec annunciare la disgrazia alla madre. Poich\u00e9 Meggie vuole seppellire il figlio a Drogheda, non esita a venire a Roma e a fare pressioni su Ralph, affinch\u00e9 usi la sua influenza e si faccia restituire il corpo. Ralph si oppone e allora Meggie gli dice finalmente chi era Dane e perch\u00e9 lui, Ralph, deve assecondarla. Distrutto dalla rivelazione, Ralph ottiene la salma di Dane e tutti partono per l'Australia.\nA Drogheda, per i funerali di Dane, Ralph celebra la Messa. Da giorni egli si sottopone a un severo esame di coscienza: perch\u00e9 non ha capito nulla, perch\u00e9 la sua ambizione non gli ha permesso di vedere verit\u00e0 tanto chiare. Dopo la penosa cerimonia, nel salotto con Meggie e Fiona, mentre aspetta l'ora di ripartire, continua ad interrogarsi e non sa decidere se avrebbe amato di pi\u00f9 Dane, sapendolo figlio suo. E cos\u00ec lo coglie un attacco di cuore che, pietosamente, lo stronca accanto alla donna che ha amato.\nParte settima: Justine 1965-1969.\nL'ultima parte del libro si sofferma sulla crisi esistenziale che colpisce Justine dopo la morte del fratello. Lei aveva riversato su Dane tutta la sua capacit\u00e0 di amare. Con Rainer aveva una relazione da anni, ma ad essere molto innamorato era lui, perci\u00f2 il loro rapporto sembra non reggere al cospetto della perdita subita da Justine. Nella situazione di stallo che si viene a creare, Rainer chiede aiuto a Drogheda. Cos\u00ec Meggie scrive alla figlia, dicendole che tutti loro accettano la morte e sono nel complesso sereni e in attesa del loro turno.\nSorpresa e colpita, Justine si decide a ricambiare l'amore di Rainer. I due partono per Drogheda per sposarsi. Dopo la morte di Ralph, per suo testamento, Rainer \u00e8 divenuto il fiduciario di Drogheda e si \u00e8 assicurato la possibilit\u00e0 di viverci per sempre, ma non dice nulla. Il libro si chiude con Meggie e Fee nel loro salotto, finalmente rappacificate con la vita. Drogheda \u00e8 ormai un luogo di vecchi.\nVersioni cinematografiche.\nDal romanzo vennero tratte due trasposizioni televisive:"}
{"id": "2176480", "revid": "21880", "url": "https://it.wikipedia.org/wiki?curid=2176480", "title": "Toporagno d'acqua", "text": ""}
{"id": "2176482", "revid": "1543377", "url": "https://it.wikipedia.org/wiki?curid=2176482", "title": "Croce Rossa camerunese", "text": "La Croix-Rouge Camerounaise (\"Croce Rossa camerunese\", in lingua francese) \u00e8 la societ\u00e0 nazionale di Croce Rossa della Repubblica del Camerun, stato dell'Africa equatoriale.\nStoria.\nLa CRC fu fondata nel 1960 e nel 1963 venne riconosciuta dal CICR e ammessa nella Federazione. Nello stesso anno venne riconosciuta ufficialmente anche dal governo del Camerun come \"societ\u00e0 nazionale di Croce Rossa\".\nLo statuto venne rivisto nel 2002 con l'assistenza di una delegazione della commissione congiunta Federazione-CICR alla quale \u00e8 stato poi trasmesso ed adottato dall'assemblea generale della CRC nello stesso anno.\nOrganizzazione.\nIl Comitato centrale, organo di governo, \u00e8 eletto dall'Assemblea Generale. La sede centrale si trova nella capitale Yaound\u00e9.\nSuddivisione territoriale.\nLa Croce Rossa Camerunese \u00e8 presente in 57 dei 58 distretti in cui \u00e8 suddiviso il Paese con i Comitati Dipartimentali, presso i quali sono rappresentate le filiali locali.\nRisorse umane.\nLa Croce Rossa Camerunese pu\u00f2 contare su oltre 30.000 membri tra soci e volontari, di cui circa la met\u00e0 sono membri giovani. Nella CRC sono presenti molte donne e sono ben rappresentati i diversi gruppi etnici del Paese.\nAttivit\u00e0.\nLa Croce Rossa Camerunese svolge diverse attivit\u00e0 rivolte soprattutto alle esigenze della comunit\u00e0.\nAiuto alla popolazione.\nLa societ\u00e0 ha dimostrato la sua capacit\u00e0 di agire in modo efficace in situazioni di emergenza, nonostante le sue limitate risorse finanziarie e materiali. In collaborazione con l'Alto Commissariato delle Nazioni Unite per i Rifugiati, la societ\u00e0 ha attuato un programma di assistenza per i profughi del Ciad a Poli e per i rifugiati provenienti da altri paesi a in Yaound\u00e9 e Douala. Ha prontamente agito per assistere gli sfollati nella regione di Bakasiin collaborazione con il CICR e la Federazione Internazionale. Durante l'epidemia di colera del 1999 nel Camerun meridionale la CRC ha collaborato con la Croce Rossa della confinante Guinea Equatoriale per fronteggiare l'emergenza. La societ\u00e0 ha svolto intense attivit\u00e0 di protezione civile in occasione delle inondazioni a Douala nel 2000, delle eruzioni del Monte Camerun del 2000 e 2001, nonch\u00e9 delle inondazioni in Limb\u00e9 del 2001.\nSalute.\nLa CRC gestisce un ambulatorio nella capitale, Yaound\u00e9, dove vengono fornite cure sanitarie ai bambini di strada. Altri ambulatori si trovano in Kribi, Limb\u00e9, M\u00e9bang e Grand-Batanga. La Societ\u00e0 collabora con il Ministero della Salute in attivit\u00e0 di educazione sanitaria durante le campagne di vaccinazione. I volontari CRC hanno svolto una vasta campagna di sensibilizzazione all'igiene ambientale e di educazione alla salute, in seguito alle epidemie di meningite e colera che hanno colpito il paese.\nSoccorso sanitario.\nLa Croce Rossa offre l'unico servizio ambulanze disponibile a Yaound\u00e9, la capitale.\nGiovent\u00f9.\nLa sezione giovanile \u00e8 molto attiva \u00e8 porta avanti un progetto di aiuto ai bambini di strada e di educazione e prevenzione per contrastare la diffusione dell'HIV.\nDivulgazione.\nLa CRC opera, in collaborazione con il CICR per divulgare il Diritto Internazionale Umanitario e sensibilizzare l'opinione pubblica, anche attraverso trasmissioni radiofoniche e stampa."}
{"id": "2176483", "revid": "1342115", "url": "https://it.wikipedia.org/wiki?curid=2176483", "title": "Remo Polizzi", "text": "Gli anni del fascismo: 1923-1945.\nOperaio tipografo, entr\u00f2 giovanissimo (1923) nella Federazione giovanile comunista di Parma e ne divenne segretario provinciale nel 1927. Arrestato nel 1928, fu deferito al Tribunale speciale, che lo condann\u00f2 a un anno e otto mesi di reclusione. Liberato nel 1930, fu nuovamente arrestato nello stesso anno e assegnato a tre anni di confino. Nell'attesa di essere tradotto alle isole, venne nuovamente deferito al Tribunale speciale e condannato, nel 1931, a dodici anni di reclusione. Liberato nel 1935 in seguito ad amnistia, riprese l'attivit\u00e0 antifascista e nel gennaio 1940 fu arrestato per la terza volta e nuovamente assegnato a tre anni di confino, che trascorse a Ventotene. A fine periodo, fu trattenuto quale internato di guerra. Liberato il 25 luglio 1943 con la caduta del fascismo, dopo l'8 settembre dello stesso anno partecip\u00f2 alla Resistenza. Il 10 settembre del 1943 partecip\u00f2 ad una riunione assieme a Luigi Porcari, Dante Gorreri, Giacomo Ferrari, Umberto Ilariuzzi, Virginio Barbieri e Bruno Tanzi, nella quale si gettarono le basi organizzative della resistenza armata contro l'occupazione nazista. Fu segretario delle federazioni comuniste di Parma e poi di Piacenza (marzo 1944), facendo parte del Comitato di Liberazione Nazionale, organizzando formazioni partigiane in pianura e in montagna (oper\u00f2 nella Bassa parmense, nella zona di Salsomaggiore e nel Bardigiano). Nell'ottobre 1944 fu nominato commissario politico del Comando unico operativo della montagna piacentina (XIII Zona), incarico che tenne fino alla Liberazione. Per la sua attivit\u00e0 nella Resistenza fu decorato di medaglia d'argento al valor militare.\nDalla Liberazione agli ultimi anni.\nDopo la Liberazione assolse a diversi incarichi politici e sindacali. Rientrato a Parma, divenne responsabile della Commissione stampa e propaganda della locale Federazione comunista e diresse il periodico \"Eco del Lavoro\" (fondato da Bruno Longhi). Figura integerrima, si dedic\u00f2 pure ai maggiori problemi amministrativi del dopoguerra in veste di assessore del Comune di Parma e della Provincia. Fu tra i dirigenti dell'Associazione Nazionale Partigiani d'Italia di Parma e dell'Istituto Storico della Resistenza di Parma (di cui fu tra i fondatori e segretario dal 1964 al 1971). \nUn'opera letteraria di Polizzi, dal titolo \"Il lavoro cospirativo\", uscito nel 1968 con uno scritto di Umberto Terracini, acquist\u00f2 una qualche notoriet\u00e0 nazionale, testimoniando senza retorica i sacrifici sopportati da chi si schier\u00f2 apertamente contro il fascismo e prepar\u00f2, nelle prigioni e al confino, il riscatto democratico del Paese. In precedenza aveva anche scritto un interessante \"Sommario\" delle azioni partigiane in provincia di Parma."}
{"id": "2176485", "revid": "22356", "url": "https://it.wikipedia.org/wiki?curid=2176485", "title": "Namacalathus", "text": ""}
{"id": "2176486", "revid": "22356", "url": "https://it.wikipedia.org/wiki?curid=2176486", "title": "Libodiscus", "text": ""}
{"id": "2176487", "revid": "22356", "url": "https://it.wikipedia.org/wiki?curid=2176487", "title": "Thaumaptilon", "text": ""}
{"id": "2176489", "revid": "709565", "url": "https://it.wikipedia.org/wiki?curid=2176489", "title": "Robert di Gloucester", "text": "Figlio primogenito, ma illegittimo, del re d'Inghilterra e duca di Normandia, Enrico I, fu una figura di spicco, sia in Inghilterra che in Normandia, durante il regno di suo cugino, Stefano di Blois. Dal 1138 sino alla sua morte fu il comandante sul campo delle truppe della sua sorellastra, l'Imperatrice Matilde, durante l'\u201cAnarchia (o guerra civile) inglese\u201d, contro l'esercito reale di Stefano. Roberto avrebbe avuto tutte le qualit\u00e0 per succedere a suo padre, ma gliene mancava una, la pi\u00f9 importante, la legittimit\u00e0.\nOrigine.\nSecondo il monaco e cronista inglese, Orderico Vitale, era figlio illegittimo del re d'Inghilterra e duca di Normandia, Enrico I Beauclerc; il monaco e cronista normanno Guglielmo di Jumi\u00e8ges, oltre che confermare che era figlio di Enrico I, precisa che era il primogenito.Enrico I Beauclerc, sia secondo Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, Orderico Vitale, e il cronista e monaco benedettino inglese, Matteo di Parigi, era il figlio maschio quartogenito del duca di Normandia e re d'Inghilterra, Guglielmo il Conquistatore e di Matilde delle Fiandre (1032 - 1083).La madre era presumibilmente una donna di Caen, in quanto Roberto era nato a Caen, ed in seguito, o si spos\u00f2 o ebbe un secondo amante perch\u00e9 nel documento n\u00b0 CCXI del \"Regesta Regem Anglo-Normannorum, Vol. II, Appendix\", inerente ad uno scambio di propriet\u00e0, Enrico I cita il figlio, Roberto, conte di Gloucester e Nigel, figlio di Guglielmo e nipote di Roberto, per cui il citato Guglielmo doveva essere un fratello uterino oppure il marito di una sorella uterina di Roberto.\nBiografia.\nRoberto nacque tra la fine degli anni ottanta ed il 1090; della madre non si conoscono con certezza n\u00e9 il nome, n\u00e9 gli ascendenti: alcune fonti citano una donna di Caen, in quanto, essendo Roberto nato a Caen, doveva trattarsi di una donna del luogo, forse figlia di un ricco borghese di Caen; altri citano Sibilla Corbet d'Alcester, che per\u00f2 Guglielmo di Jumi\u00e8ges, divenne amante di Enrico I dopo la nascita di Roberto; altri ancora citano una signora o signorina della famiglia Gay o Gayt o Gait della piccola nobilt\u00e0 dell'Oxfordshire; infine secondo l'\"Archaeologia Cambrensis, The Journal of the Cambrian Archaeological Association, Vol. X\" (non consultato) era figlio di Nest del Galles del Sud, molto difficile se non impossibile per una questione anagrafica. Tra il 1027 ed il 1028 nel documento n\u00b0 CCXI del \"Regesta Regem Anglo-Normannorum, Vol. II, Appendix\", redatto da Enrico I e inerente a uno scambio di propriet\u00e0, Roberto, conte di Gloucester venne citato assieme a Nigel, figlio di Guglielmo, che doveva essere suo fratello uterino o il marito di una sua sorella uterina.Roberto comunque fu riconosciuto come figlio da Enrico I, e gli fu impartita una buona educazione, molto probabilmente in un istituto religioso.\nSotto il regno di suo padre Enrico I (1100-1135).\nAppena il padre divenne re d'Inghilterra, Roberto fu condotto a corte, dove continu\u00f2 gli studi che gli permisero di saper scrivere in latino e di avere una buona conoscenza della storia e della filosofia. Conobbe personalmente gli storici Goffredo di Monmouth e Guglielmo di Malmesbury, che gli dedicarono diverse opere.\nNel 1119, Roberto, assieme al padre e al fratellastro, Riccardo, partecip\u00f2 alla battaglia di Br\u00e9mule (una piana vicina alla piazzaforte di Les Andelys), nei pressi di Gaillardbois-Cressenville, che si concluse con la disfatta di Luigi VI, dove Luigi VI di Francia fu sconfitto e umiliato, dimostrandosi uno dei capitani pi\u00f9 capaci di Enrico I. Luigi VI il Grosso nella battaglia di Br\u00e9mule abbandon\u00f2 il suo cavallo e le sue insegne al nemico e dovette riparare nella pazzaforte di Les Andelys, dopo aver girovagato nella foresta di Musegros.Nel 1120, mor\u00ec il fratellastro, Guglielmo Adelin, l'unico figlio maschio legittimo ed unico erede al trono di Enrico I, mentre attraversava la Manica, assieme al padre, a Roberto e alla corte, per fare ritorno in Inghilterra, dopo la pace siglata con Luigi VI. Guglielmo Adelin per\u00ec, il 25 novembre 1120, al largo della costa normanna del Cotentin, nel naufragio notturno, a causa dell'urto contro uno scoglio affiorante della Nave Bianca, come racconta Guglielmo di Malmesbury. Sull'imbarcazione vi erano circa trecento persone, tra le quali un centinaio di nobili importanti. Tra le vittime, oltre a Guglielmo c'erano anche due figli illegittimi di Enrico, Riccardo e Matilda, oltre ad una nipote, figlia di sua sorella Adele, Lucia-Mahaut di Blois.\nEnrico I, nel 1122, cre\u00f2 per lui la contea di Gloucester, che oltre al Gloucester comprende il Glamorgan, con il castello di Cardiff, in Galles. Grazie a questi territori, sommati alle propriet\u00e0 (tra cui \u00c9vrecy) che deteneva in Normandia, Roberto divenne uno dei conti pi\u00f9 potenti del regno. Nello stesso periodo anche Stefano di Blois riceveva onori dallo zio Enrico I.\nNel settembre del 1123, nel Cotentin, in Normandia, Roberto schiacci\u00f2 la ribellione di Amaury III di Montfort, conte d'\u00c9vreux e Waleran de Beaumont, I conte di Worchester, conte di Meulan. Nel 1126, Roberto ricevette dal padre l'incarico di custodire in prigione, nel castello di Cardiff, suo zio Roberto il Corto, lo spodestato duca di Normandia e Orderico Vitale sostiene che la sua prigionia consisteva nel non poter uscire dal luogo di detenzione, ma per il resto poteva considerarsi dorata (\"supplied with luxuries of every kind\")\nNel 1125, la sorellastra, Matilde, figlia legittima di Enrico I, era rimasta vedova dell'imperatore germanico Enrico V. Enrico I, ancora senza eredi maschi, chiese alla figlia di rientrare in Inghilterra, la nomin\u00f2 sua erede e nel 1127 convoc\u00f2 un grande concilio con tutti i nobili laici ed ecclesiastici pi\u00f9 importanti, tra cui suo cognato, Davide I di Scozia, suo nipote, Stefano di Blois (Matteo di Parigi afferma che Stefano fu il primo a giurare) e il suo primogenito Roberto di Gloucester. In occasione di questo concilio, Enrico I prese la decisione senza precedenti di far giurare ai suoi baroni che avrebbero accettato come regina la sua unica figlia legittima e quindi legittima erede. La maggior parte accondiscese ma non grad\u00ec la soluzione e avrebbe gradito ancor meno se avesse saputo che Enrico trattava il matrimonio della figlia col figlio del nemico storico dei Normanni, il conte d'Angi\u00f2.Nel giugno del 1128, a Le Mans fu celebrato il matrimonio tra Matilde e il figlio del conte Folco V, Goffredo il Bello o Plantageneto, di dieci anni pi\u00f9 giovane. Tale matrimonio fece s\u00ec che la maggior parte dei baroni non riconoscesse il proprio giuramento dell'anno prima. Enrico allora lo fece ripetere nel 1131; il cronista, priore dell'abbazia di Bec e sedicesimo abate di Mont-Saint-Michel, Robert di Torigny, scrive che nell'estate del 1131, Enrico condusse con s\u00e9 la propria figlia, Matilde, in Inghilterra e radunati tutti i maggiorenti del regno (e del ducato di Normandia) fu deliberato che avrebbero accettato come erede sua figlia e suo marito, il nuovo conte d'Angi\u00f2, Goffredo V il Bello.\nAll'inizio del 1130, Roberto, per ordine di Enrico I, dovette recarsi in Normandia per combattere il genero di Enrico, Goffredo il Bello o Plantageneto, divenuto nel frattempo conte d'Angi\u00f2, che stava reclamando per alcuni feudi in Normandia.\nNel dicembre 1135 Enrico I mor\u00ec improvvisamente a Saint-Denis-le-Fermont, secondo il \"The Historical Works of Gervase of Canterbury, Vol. I\", per avvelenamento da cibo per via di una lampreda avariata, Enrico V mor\u00ec; Enrico I mor\u00ec il 2 dicembre, sia secondo il \"Florentii Wigornensis Monachi Chronicon\", che gli \"Obituaires de Sens Tome I\", mentre secondo la \"Chronic\u00e6 sancti Albini Andegavensis\" mor\u00ec il 1\u00ba dicembre. Roberto, che era presente, si occup\u00f2 di organizzare il funerale.\nRelazioni col nuovo re, Stefano di Blois.\nDi fronte alla levata di scudi dei baroni contro la sorellastra Matilde, Roberto si dichiar\u00f2 pronto a sostenere l'elezione di Tebaldo conte di Blois e conte di Champagne. Ma mentre a Londra si discuteva, il fratello minore di Tebaldo, Stefano, si imbarc\u00f2 immediatamente per l'Inghilterra per imporre la propria candidatura. Arrivato a Londra, Stefano fu accolto entusiasticamente e fu invitato a recarsi a Winchester, dove suo fratello minore, Enrico (1100-1171), vescovo di Winchester dal 1129, riusc\u00ec a convincere i baroni ad appoggiarlo, come ci narra Guglielmo di Malmesbury. A questo punto la maggior parte dei notabili, anche coloro che avevano proposto Tebaldo, furono a favore di Stefano, che il giorno di Natale del 1135, fu incoronato nell'abbazia di Westminster. Roberto, dopo l'incoronazione, torn\u00f2 in Normandia, dove trov\u00f2 Tebaldo, che ne stava prendendo possesso e gli comunic\u00f2 che suo fratello, Stefano era gi\u00e0 stato incoronato. Tebaldo allora accett\u00f2 la nomina del fratello, mentre Roberto, che al momento non si pronunci\u00f2, si rec\u00f2 a Falaise, dove aveva portato una parte del tesoro di suo padre, Enrico I; nel corso del 1136, Roberto ebbe un incontro con Stefano e lo riconobbe come re.\nMatilde, che al momento della morte del padre era in Normandia, si oppose alla incoronazione di Stefano ma non pot\u00e9 recarsi subito in Inghilterra, perch\u00e9 incinta del terzo figlio; tent\u00f2 di fare ricorso al papa Innocenzo II per la violazione del giuramento, inviando un suo vescovo a Roma; ma dopo circa due anni il papa, influenzato da Enrico, arcivescovo ormai potente, ritenne il giuramento nullo perch\u00e9 viziato dalla clausola del matrimonio con il conte d'Angi\u00f2, celebrato senza il consenso della nobilt\u00e0 inglese. Si apr\u00ec dunque in Inghilterra un periodo di guerre e contese, conosciuto come l'\u201cAnarchia (o guerra civile) inglese\u201d.\nNel marzo del 1137, Stefano finalmente pot\u00e9 occuparsi della Normandia, arrivando in Normandia, secondo il \"Florentii Wigornensis Monachi Chronicon\", prima di Pasqua; Stefano voleva contrastare Goffredo conte d'Angi\u00f2, marito di Matilde, ma commise l'errore di affidare il comando del suo esercito anglo-normanno al suo amico fiammingo, Guglielmo d'Ypres, scontentando tutti i baroni normanni che cominciarono ad abbandonarlo e soprattutto suo cugino, Roberto di Gloucester, che abbandon\u00f2 l'impresa. Stefano lasci\u00f2 la Normandia, dopo nove mesi (in dicembre), durante l'Avvento, senza essersene assicurato il completo controllo (aveva assediato Lillebonne, che era stata espugnata&gt;) e lasci\u00f2 Roberto di Gloucester si riavvicin\u00f2 poi alla sorellastra Matilde e denunci\u00f2 Stefano come usurpatore, alleandosi militarmente a Goffredo, e cominci\u00f2 a combattere Stefano in Normandia Guglielmo di Malmesbury narra che Roberto cominci\u00f2 ad appoggiare la sorellastra nel corso del 1138, mentre Robert de Torigni sostiene che raccolse intorno a s\u00e9 altri sostenitori di Matilde, dopo essersi rappacificato nella Pasqua di quello stesso anno con Goffredo, che a ottobre mise sotto assedio Falaise.\nAnarchia (o guerra civile) inglese.\nNella primavera del 1139, Stefano controllava ancora il tesoro, aveva l'appoggio di buona parte dei baroni inglesi e normanni e, soprattutto aveva l'appoggio del clero, per la forte influenza esercitata dal fratello, il vescovo Enrico, ora anche legato papale; infine Matilde non aveva ancora attraversato la Manica. Ma quando Stefano, all'inizio dell'estate, fece imprigionare il vescovo Roger di Salisbury, perch\u00e9 non aveva riconsegnato al re il suo castello, perse l'appoggio della chiesa; la situazione di Stefano peggior\u00f2 quando alla morte di Ruggero, in quello stesso anno, si appropri\u00f2 di tutti i beni del vescovo e fu condannato proprio da suo fratello, legato papale.\nFu proprio allora che Roberto di Gloucester sbarc\u00f2 in Inghilterra con Matilde, come ci viene confermato da tutti i cronisti e 140 cavalieri, dando il segnale per una sollevazione di alcuni baroni scontenti della debolezza di Stefano e l'appoggio del re di Scozia Davide I; Guglielmo di Malmesbury sostiene che dopo l'arrivo di Matilde e Roberto, accompagnati da alcuni nobili, in Inghilterra inizi\u00f2 la rivolta contro Stefano, mentre, come quasi tutti i cronisti, Gervasio di Canterbury sostiene che Matlde sbarc\u00f2 nei pressi di Arundel, dove ottenne ospitalit\u00e0 dalla matrigna, l'ex regina, Adeliza di Lovanio, e che la guerra civile inizi\u00f2 dopo che si erano trasferiti a Gloucester.L'esercito di Roberto e Matilde ottenne inizialmente parziali successi (Roberto conquist\u00f2 Notthingam e la diede alle fiamme), soprattutto nell'Inghilterra occidentale dove i baroni spesso cambiarono bandiera per ottenere maggiori benefici, intanto Goffredo in Normandia continuava nella conquista del ducato, e, nell'ottobre del 1140, cattur\u00f2 e distrusse il castello di Fontenay-le-Marmion, nel Calvados.Secondo Guglielmo di Malmesbury, verso la fine del 1140, vi fu un tentativo infruttuoso, del legato papale, Enrico di Blois, di giungere alla pace.Dopo 16 mesi di guerra, la situazione non era mutata molto.\nAll'inizio del 1141, dopo che il conte si era ribellato all'autorit\u00e0 reale, Stefano era dovuto accorrere a Lincoln, mettendo sotto assedio il castello. Roberto, venuto a conoscenza della situazione, si precipit\u00f2 a Lincoln per procurarsi alleati nella parte orientale dell'isola e, alle porte dalla citt\u00e0, avvenne lo scontro: il 2 febbraio, nel corso della battaglia, l'esercito di Stefano fu sconfitto e il re stesso, circondato dagli uomini di Roberto, venne catturato, mentre Guglielmo d'Ypres, che era con Stefano, riusc\u00ec a fuggire; Stefano fu immediatamente condotto dalla cugina Matilde, nella contea di Gloucester e poi, il 9 febbraio, fu condotto al castello di Bristol, dove fu tenuto prigioniero nella torre del castello, dove, secondo Guglielmo di Malmesbury, fu detenuto, dapprima, con un trattamento da re e poi sempre peggio e secondo alcune voci, di notte era messo ai ceppi e dove gli fu prospettato che se avesse riconosciuto la cugina come regina sarebbe stato libero di andare in esilio nei propri possedimenti francesi; anche Orderico Vitale ricorda che re Srefano era detenuto, con durezza (\"Stephanus rex Anglorum in carcere gemens detinetur\").\nMatilde allora si avvi\u00f2 verso Winchester, per assicurassi il tesoro e la corona reale e dove il vescovo Enrico, fratello del re deposto, secondo Guglielmo di Malmesbury, le and\u00f2 incontro e la riconobbe come \"Lady of the English\" (o \"Signora degli Inglesi\"), in cambio della completa libert\u00e0 negli affari di religione. Winchester si arrese e Matilde fu riconosciuta regina di Inghilterra da un concilio tenutosi nella cattedrale della stessa citt\u00e0. A Winchester, Matilde fu raggiunta dall'arcivescovo di Canterbury, Teobaldo di Bec e ricevette l'omaggio di Oxford.Ormai tutta l'Inghilterra la riconosce regina, ad eccezione del sud-est, dove la regina, Matilde di Boulogne, e Guglielmo d'Ypres (da quell'anno considerato conte di Kent, terza creazione), avevano raccolto le truppe fedeli a re Stefano.\nFinalmente Matilde pot\u00e9 entrare a Londra per l'incoronazione nell'abbazia di Westminster; ma prima dell'incoronazione sembra che Matilde, dopo aver rifiutato di concedere la libert\u00e0 a Stefano, respingesse le richieste di una delegazione del Comune di Londra per la conferma dei privilegi della citt\u00e0 e il ripristino delle leggi del re Edoardo il Confessore, trattando in modo sprezzante i suoi rappresentanti. Il popolo di Londra di fronte alla nuova tassazione entr\u00f2 in subbuglio e fece scoppiare una furiosa rivolta e Matilde, assieme a Roberto di Caen, Enrico di Blois e Davide I di Scozia dovette fuggire da Londra, fugg\u00ec a Gloucester passando da Oxford.\nNon molto tempo dopo i rapporti tra Matilde ed Enrico di Blois si guastarono e quest'ultimo riconobbe come re suo fratello ritirando l'appoggio dato a Matilde che, in agosto, attacc\u00f2 Winchester, assediandola; Enrico di Blois diede fuoco alla citt\u00e0. Matilde allora lasci\u00f2 la citt\u00e0 accompagnata dal fratellastro, Reginaldo, mentre l'esercito della regina Matilde di Boulogne ed i fiamminghi di Guglielmo d'Ypres arrivavano in soccorso della citt\u00e0 e poco dopo, nel mese di settembre, in uno scontro avvenuto a Stockbridge (Hampshire), Roberto di Gloucester fu preso prigioniero dai fiamminghi di Guglielmo d'Ypres e tenuto prigioniero per due mesi nel castello di Rochester. Questo avvenimento capovolse le sorti della guerra: da parte della regina, Matilde di Boulogne, vi fu una proposta di pace che l'imperatrice Matilde rifiut\u00f2, ma, per riavere in libert\u00e0 il comandante delle sue truppe, accett\u00f2 di liberare Stefano (liberato il 1\u00ba novembre) in cambio della liberazione del fratellastro, Roberto di Caen, conte di Gloucester. Stefano torn\u00f2 a Londra e il giorno di Natale 1141, fu nuovamente incoronato re nella cattedrale di Canterbury; secondo il \" Gesta Stephani regis Anglorum et ducis Normannorum\" ci fu una cerimonia di ringraziamento per la liberazione del re.Nel corso di quell'anno intanto procedeva la conquista della Normandia da parte del marito di Matilde, Goffredo che conquist\u00f2 il castello di Montfort e Falaise.\nNel 1142 Roberto resistette nell'avamposto di Oxford, dove, con Matilde, aveva posto la sua residenza, e, in estate, era andato in Normandia per trovare alleati pronti a combattere in Inghilterra. Durante l'assenza di Roberto, re Stefano aveva attaccato Oxford ed era riuscito ad entrare in citt\u00e0 e, durante l'Avvento, aveva messo sotto assedio il castello di Oxford, da dove, si dice che l'imperatrice Matilda riusc\u00ec a calarsi dai bastioni con una fune e scappare, durante una tormenta di neve, grazie ad un mantello bianco: Gervase di Canterbury racconta che il freddo era intenso ed il Tamigi era ghiacciato e l'imperatrice, fatta passare da una porta posteriore accompagnata da cinque militi, riusc\u00ec a fuggire a piedi camminando per cinque miglia, Robert di Torigny ricorda che era vestita di bianco, per cui era mimetizzata agli occhi degli assedianti, di notte riusc\u00ec a scappare sul Tamigi ghiacciato, come Matteo di Parigi, che aggiunge che il castello di Oxford torn\u00f2 a Stefano, infine Guglielmo di Malmesbury, dopo aver ricordato che Stefano aveva incendiato la citt\u00e0, racconta che Matilde usc\u00ec da una porticina secondaria, accompagnata da quattro soldati, attravers\u00f2 il Tamigi e a piedi raggiunse Abingdon e da l\u00ec prosegu\u00ec a dorso di cavallo sino a Wallingford.\nNel 1143, Roberto, torn\u00f2 dalla Normandia, sbarcando vicino a Southampton, con 360 cavalieri (Guglielmo di Malmesbury scrive che erano pi\u00f9 di trecento, ma meno di quattrocento e attraversarono la Manica con 52 navi), che non poterono cambiare le sorti della guerra, e con il figlio di Matilde, Enrico, di dieci anni, che fu condotto a Bristol, per essere educato.Nel corso di quell'anno, in Normandia, Goffredo il Bello aveva continuato a combattere per la conquista della Normandia e verso la fine di quell'anno, o, nel gennaio del 1144, era riuscito a conquistare la citt\u00e0 di Rouen, dove era stato acclamato duca di Normandia (lo storico francese, Louis Alphen, la conquista di Rouen la fa risalire al 23 aprile 1144). Stefano, all'inizio del 1144, aveva perso definitivamente la Normandia, conquistata dal marito di Matilde Goffredo Plantageneto, conte d'Angi\u00f2, ora riconosciuto anche duca di Normandia, dallo stesso Stefano.\nLa guerra civile, tra Stefano e Matilde, prosegu\u00ec in Inghilterra senza risultati apprezzabili, per altri quattro anni: nel 1144, Roberto costru\u00ec un castello a Faringdon, ma Stefano attacc\u00f2 e riusc\u00ec a sconfiggere i sostenitori di Matilde e conquistare Faringdon; nel 1145, re Stefano, dopo aver posto l'assedio a Wallingford, riusc\u00ec a catturare il conte di Chester, Ranulph de Gernon, col quale riusc\u00ec ad accordarsi, riottenendo cos\u00ec il castello di Lincoln inoltre, in quell'anno, Filippo, uno dei figli di Roberto, pass\u00f2 dalla parte di Stefano, consegnandogli i due strategici castelli di Cricklade e Cirencester, che aveva in custodia. Nel 1146, Goffredo il Bello, preoccupato per l'andamento della guerra civile in Inghilterra, organizz\u00f2 una spedizione per poter fare tornare in Normandia il figlio primogenito, suo e dell'imperatrice, Enrico, dopo che da quattro anni era a Bristol e arrivato in Normandia, fu accolto e festeggiato nell'abbazia di Bec, il giorno dell'Ascensione; sempre in quell'anno, Roberto apr\u00ec un negoziato con Stefano. Dopo aver tentato un disperato attacco a Farnham, nel Surrey, nell'estate del 1147 Roberto si ritir\u00f2 a Bristol, per riorganizzare le proprie forze. Ma colto da una malattia che gli aveva procurato una forte febbre, Roberto di Gloucester, il 31 ottobre del 1147, mor\u00ec, come confermano anche le \"Gesta Stephani Regis II\" che scrivono che mor\u00ec a Bristol e nella contea di Gloucester gli successe il figlio Guglielmo. Roberto fu tumulato nella chiesa di San Giacomo, da lui fatta costruire accanto alle mura del castello di Bristol.Qualche mese dopo la sorellastra Matilde cedette i propri diritti al primogenito Enrico Plantageneto (il futuro Enrico II d'Inghilterra) e fece definitivamente ritorno in Normandia, perch\u00e9 senza Roberto non sarebbe stata in grado di guidare le sue truppe.\nDiscendenza.\nPrima del 1112 Roberto aveva sposato Mabel Fitzhamon di Gloucester (1090 circa \u2013 Bristol, 29 settembre 1157), che secondo Guglielmo di Jumi\u00e8ges era la figlia primogenita ed erede di Robert Fitzhamon (? - \u2020 1107), signore di Gloucester, e di Sibilla di Montgommery, che secondo Orderico Vitale, era figlia di Ruggero di Shrewsbury e di Mabel d'Alen\u00e7on. Ancora secondo Guglielmo di Jumi\u00e8ges, Roberto da Mabel ebbe sei (cinque maschi e una femmina) figli:\nAltri due figli, secondo alcuni sono ancora figli di Mabel, secondo altri invece sarebbero figli di amanti di cui non si conoscono n\u00e9 il nome n\u00e9 gli ascendenti:\nIl conte Roberto ebbe anche un altro figlio illegittimo da Isabella di Douvres, sorella di Riccardo di Dover, vescovo di Bayeux dal 1107 al 1134:"}
{"id": "2176490", "revid": "22356", "url": "https://it.wikipedia.org/wiki?curid=2176490", "title": "Coprinoscolex", "text": ""}
{"id": "2176495", "revid": "599013", "url": "https://it.wikipedia.org/wiki?curid=2176495", "title": "Amicus Productions", "text": "La Amicus Productions \u00e8 stata una casa di produzione cinematografica britannica, attiva negli anni sessanta e settanta, specializzata nel genere horror.\nStoria.\nVenne fondata da un produttore statunitense e uno sceneggiatore: Milton Subotsky e Max Rosenberg. Fu la rivale storica della Hammer Film Productions, dalla quale prese a volte in prestito alcuni attori come Peter Cushing e Christopher Lee.\nProduzione.\nI film prodotti erano essenzialmente di genere horror a episodi. A differenza di quelli della Hammer, inoltre, erano quasi tutti realizzati con costi pi\u00f9 bassi. La societ\u00e0 produsse anche due film (\"Dr. Who and the Daleks\" e \"Daleks - Il futuro fra un milione di anni\") con protagonista il personaggio televisivo Doctor Who, interpretato da Cushing."}
{"id": "2176496", "revid": "48344", "url": "https://it.wikipedia.org/wiki?curid=2176496", "title": "Nicol\u00f2 Copernico", "text": ""}
{"id": "2176498", "revid": "339392", "url": "https://it.wikipedia.org/wiki?curid=2176498", "title": "Nawal al-Saadawi", "text": ""}
{"id": "2176501", "revid": "1132780", "url": "https://it.wikipedia.org/wiki?curid=2176501", "title": "Fabio Di Celmo", "text": "L'attentato.\nAll'et\u00e0 di 22 anni, terminato il servizio militare e dopo aver viaggiato per alcuni paesi europei ed americani, Fabio si trasfer\u00ec in Canada. Poi nel 1993, insieme al padre Giustino, si rec\u00f2 per la prima volta a Cuba al fine di avviare un'attivit\u00e0 commerciale di forniture alberghiere. Successivamente si rec\u00f2 diverse volte all'Avana, dove frequentava il bar dell'Hotel Copacabana nella zona residenziale di Miramar.\nIn quel periodo, dopo il crollo del Comecon e dell'Unione Sovietica, Cuba era entrata in un periodo di forte recessione, il cosiddetto Periodo Especial. Nella seconda met\u00e0 degli anni novanta l'economia cubana stava cominciando a riprendersi grazie agli ingenti investimenti nel settore turistico, tramite numerose societ\u00e0 miste, prevalentemente con imprenditori provenienti dal Canada, come appunto Fabio Di Celmo. In questo contesto, nel 1997, vari attentati terroristici furono effettuati contro le pi\u00f9 importanti mete turistiche cubane, da parte di alcuni anticastristi: l'obiettivo era di portare al collasso l'economia di Cuba, al fine di rovesciare il governo socialista presieduto da Fidel Castro.\nIl 4 settembre 1997, il terrorista salvadoregno Ra\u00fal Cruz Le\u00f3n, piazz\u00f2 una carica di esplosivo C-4 nel bar dell'Hotel Copacabana: nell'esplosione mor\u00ec Fabio Di Celmo.\nI mandanti.\nImmediatamente dopo l'esplosione, Ra\u00fal Cruz Le\u00f3n fu catturato dalla polizia cubana. Il terrorista dichiar\u00f2 di aver agito alle dipendenze di Luis Posada Carriles, esule cubano e membro della \"Fundaci\u00f3n Nacional Cubano-Americana\", associazione neofascista statunitense che si propone di \"riportare la democrazia e la libert\u00e0 a Cuba\".\nPosada Carriles, circa un anno dopo, rilasci\u00f2 un'intervista al New York Times con cui si attribu\u00ec la paternit\u00e0 degli attentati, ammettendo i suoi legami con la CIA e l'FBI, affermando: \u00abQuando posso aiutarli, lo faccio\u00bb. Egli giustific\u00f2 gli attacchi terroristici a Cuba come \u00abatti di guerra\u00bb, e la morte di Fabio Di Celmo come \u00abun incidente\u00bb.\nPosada Carriles nel 2018 \u00e8 morto con la sua famiglia, libero, all'et\u00e0 di 90 anni. Fu arrestato nel 2005 per il semplice reato di immigrazione clandestina, e rilasciato nel 2007. I governi di Cuba e Venezuela ne hanno chiesto l'estradizione, ma i suoi avvocati pagati dalla CIA gli hanno fatto ottenere l'asilo politico, sostenendo che egli \u00abha sostenuto gli interessi degli Stati Uniti per 40 anni\u00bb. Sia a Cuba che in Venezuela, Posada Carriles doveva essere processato per terrorismo, strage ed omicidio, essendo colpevole anche di altri gravi attentati, tra cui quello a un volo civile della Cubana de Aviaci\u00f3n nel 1976 che cost\u00f2 la vita a 73 persone.\nIl 21 giugno 2007 il parlamento italiano ha approvato un ordine del giorno con cui impegna il governo \u00abad adoperarsi con sollecitudine per la richiesta di estradizione in Italia di Posada Carriles nel caso in cui il procedimento penale all'epoca in corso presso la Procura della Repubblica di Roma portasse ad un'incriminazione nei suoi confronti per l'attentato terroristico a L'Avana in cui perse la vita il giovane Fabio Di Celmo\u00bb.\nIl ricordo.\nMeno di un anno dopo, nel luogo in cui Di Celmo mor\u00ec, venne posto un bassorilievo in bronzo con la sua immagine. \nA Bayamo, una sezione del locale museo delle cere dedicata alle vittime del terrorismo espone una statua dedicata a Di Celmo.\nA Cuba ogni anno si svolgono alcune iniziative sportivo-culturali, per ricordare la data della sua nascita e della sua morte. \nAd Arcore, in Lombardia, esiste il \"Circolo Italia-Cuba della Brianza\" dedicato a Fabio di Celmo e anche a Bologna, dove vivono alcuni suoi parenti, v'\u00e8 un circolo a lui intestato, aderente alla \"Associazione Nazionale di Amicizia Italia-Cuba\". Il padre di Fabio, Giustino Di Celmo, \u00e8 morto quasi centenario il 1\u00ba settembre 2015 all'Avana, dove ha vissuto da quando \u00e8 morto il figlio. La madre, Ora Bassi, \u00e8 deceduta a Bologna nel 2012.\nAlla storia di Fabio di Celmo \u00e8 dedicato il film \"La sottile linea della verit\u00e0\", una produzione Italia-Cuba-Spagna del 2006, del regista Angelo Rizzo. L'attore e cantante italiano Michel Altieri fu chiamato ad interpretare la figura di Fabio, e con la partecipazione di Fidel Castro nei panni di se stesso. La pellicola, presentata al Festival di Berlino nel 2008, ripercorre gli ultimi giorni di vita del giovane italiano. Michel Altieri fu premiato in Campidoglio come \"Attore rivelazione\"."}
{"id": "2176502", "revid": "1935652", "url": "https://it.wikipedia.org/wiki?curid=2176502", "title": "Arcidiocesi di Lepanto", "text": "L'arcidiocesi di Lepanto (in latino: \"Archidioecesis Naupactensis\") \u00e8 una sede soppressa e sede titolare della Chiesa cattolica.\nStoria.\nIndicata in greco anche con il nome di Naupaktos, essa era anticamente una sede metropolitana dell'Epiro. Il nome Naupacto (che significa \"porto\") \u00e8 riportato per la prima volta in alcuni scritti di Strabone come originatosi da Eraclide. Il sito venne scelto come sede episcopale anche a causa della sua posizione strategica rilevante, su una collina attorniata da fertili pianure con molti pascoli. La citt\u00e0 venne conquistata dagli ateniesi, i quali nel 455 a.C., Dopo la terza guerra messeniana, vi stabilirono una sede stabile per meglio controllare i nemici spartani. Dopo la Battaglia di Egospotami (404 a.C.), gli spartani presero possesso di Naupacto e successivamente la citt\u00e0 pass\u00f2 agli achei, ai tebani sino a giungere a Filippo il Macedone, che la consegn\u00f2 agli etoli. Naupacto resistette successivamente per due mesi ai Romani, i quali infine, sotto il comando di Marco Acilio Glabro (191 a.C.) catturarono il villaggio. La civilt\u00e0 romana vi edific\u00f2 un tempio a Poseidone, uno ad Artemide ed un eremo dedicato ad Afrodite, oltre ad un tempietto dedicato ad Asclepio. Durante il regno di Giustiniano, Naupacto venne interamente distrutta da un terremoto.\nLa diocesi fu eretta forse gi\u00e0 nel I secolo. Il primo vescovo noto \u00e8 tuttavia Callicrate, presente al concilio di Efeso del 431. Altri vescovi noti prima del 1054 sono: Ireneo, che partecip\u00f2 al concilio di Calcedonia nel 451; Antonio, che prese parte al Concilio di Costantinopoli dell'879-880 che riabilit\u00f2 il patriarca Fozio; Eustrazio, il cui nome \u00e8 stato restituito dalla scoperta del suo sigillo databile al X secolo; e un vescovo anonimo, documentato nel 1026.\nLa sede di Naupacto fu dipendente dal Papa come patriarca dell'Occidente sino al 733 e suffraganea dell'arcidiocesi di Nicopoli. Con la caduta in disgrazia di Nicopoli e contestualmente al passaggio della provincia ecclesiastica al Patriarcato di Costantinopoli, la diocesi fu elevata al rango di metropolia. La \"Notitia Episcopatuum\" composta all'epoca dell'imperatore Leone VI (inizio X secolo) attribuisce a Naupacto otto sedi suffraganee: Bonizza, Aeto, Acheloo, Roga, Giannina, Fotice, Adrianopoli e Butrinto. Sotto l'imperatore Manuele Comneno fu aggiunta anche la sede di Chimera; le suffraganee poi furono ridotte a quattro alla fine del XV secolo.\nNel Medioevo la citt\u00e0 divenne nota in Occidente con il nome di Lepanto. Con questo nome fu eretta un'arcidiocesi di rito latino, che dur\u00f2 fino alla caduta della dominazione veneziana alla fine del Quattrocento. Nei pressi della citt\u00e0 si svolse, nel 1571, la famosa battaglia di Lepanto.\nDal XIV secolo Lepanto \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 25 settembre 1977."}
{"id": "2176503", "revid": "4711", "url": "https://it.wikipedia.org/wiki?curid=2176503", "title": "Valentin Kozmich Ivanov", "text": ""}
{"id": "2176504", "revid": "643662", "url": "https://it.wikipedia.org/wiki?curid=2176504", "title": "Vladimir Maslachenko", "text": ""}
{"id": "2176509", "revid": "4711", "url": "https://it.wikipedia.org/wiki?curid=2176509", "title": "Adelardo Rodr\u00edguez S\u00e1nchez", "text": ""}
{"id": "2176511", "revid": "4711", "url": "https://it.wikipedia.org/wiki?curid=2176511", "title": "Luis Mar\u00eda Echeberr\u00eda", "text": ""}
{"id": "2176521", "revid": "75435", "url": "https://it.wikipedia.org/wiki?curid=2176521", "title": "Isole del canale Beagle", "text": ""}
{"id": "2176523", "revid": "648716", "url": "https://it.wikipedia.org/wiki?curid=2176523", "title": "Poliartrite sieropositiva per il fattore reumatoide", "text": " \nPer poliartrite sieropositiva per il fattore reumatoide in campo medico, si intende una forma di poliartrite l'altra \u00e8 la poliartrite sieronegativa per il fattore reumatoide.\nCostituisce una delle forma di artrite idiopatica giovanile meno diffusa (il 2-7% dei casi). Diffusa maggiormente nel sesso femminile la sua incidenza maggiore \u00e8 nell'infanzia\nFra i sintomi e i segni clinici ritroviamo la poliartrite che coinvolge mani e piedi, comparsa di noduli reumatoidi. Sovente si riscontra l'evoluzione in anchilosi."}
{"id": "2176524", "revid": "486946", "url": "https://it.wikipedia.org/wiki?curid=2176524", "title": "Europarlamentari", "text": ""}
{"id": "2176525", "revid": "287204", "url": "https://it.wikipedia.org/wiki?curid=2176525", "title": "Elettrochirurgia", "text": "L'elettrochirurgia \u00e8 una tecnica chirurgica che impiega la corrente elettrica ad alta frequenza (HF) per realizzare il taglio e/o il coagulo in modo rapido e semplice.\nLa storia.\nLo sviluppo del primo dispositivo elettrochirurgico \u00e8 accreditato a William T. Bovie, che svilupp\u00f2 il primo generatore per elettrochirurgia mentre si trovava all'Universit\u00e0 di Harvard. Il primo uso di un generatore elettrochirurgico in una sala operatoria si \u00e8 verificato il 1\u00ba ottobre 1926 al Peter Bent Brigham Hospital di Boston, Massachusetts, per opera del chirurgo Harvey Cushing. Con gli anni a venire si ebbero diversi miglioramenti a questa tecnologia, ma il Dott. Bovie non benefici\u00f2 mai dei proventi dell'invenzione in quanto vendette il brevetto per il prezzo simbolico di 1$ all'azienda Leibal-Flarsheim.\nLa strumentazione.\nLo strumento in grado di realizzare simultaneamente l'azione di taglio e di coagulo dei tessuti per effetto termico \u00e8 detto elettrobisturi. Esso \u00e8 composto essenzialmente da:\nTecniche di applicazione della corrente.\nLa corrente elettrica pu\u00f2 essere applicata in maniera:\nIl meccanismo.\nLa prima incisione viene comunque effettuata con il bisturi a coltello in modo che i lembi della ferita siano lisci e combacino perfettamente.\nQuindi, la realizzazione sia del taglio che del coagulo si ottiene sfruttando l'effetto Joule: l'energia dissipata dal conduttore percorso da corrente viene assorbita dai tessuti trasformandosi in calore. Esso provoca nelle cellule del tessuto tre diverse trasformazioni a seconda dalla temperatura raggiunta.\nLe dimensioni ridotte degli elettrodi fanno s\u00ec che la densit\u00e0 di corrente nella zona di contatto sia assai elevata, sviluppando una grande quantit\u00e0 di calore in un tempo brevissimo.\nScegliendo opportunamente il tipo di elettrodo, la velocit\u00e0 di movimento, la intensit\u00e0 della corrente e la forma d'onda si possono ottenere:\nTaglio.\nNel taglio l'elettrodo attivo \u00e8 a punta e la forma d'onda utilizzata \u00e8 sinusoidale, ad ampiezza costante. \nLa temperatura raggiunta \u00e8 elevata (maggiore di 100\u00a0\u00b0C), portando ad ebollizione l'acqua contenuta nelle cellule e nei liquidi extra-cellulari. L'aumento di pressione all'interno delle cellule ne provoca l'esplosione, determinando la separazione dei tessuti. Il calore sviluppato localmente viene dissipato tramite l'evaporazione dell'acqua e, anche a causa della rapidit\u00e0 del fenomeno, non si propaga verso i tessuti circostanti.\nL'effetto emostatico \u00e8 modesto.\nCoagulo.\nPer ottenere la coagulazione l'elettrodo attivo \u00e8 alimentato da una corrente intermittente, in modo che la quantit\u00e0 di calore sviluppato non produca l'esplosione (e quindi la distruzione) delle cellule, ma solo un loro riscaldamento, con conseguente fuoriuscita di acqua dalla membrana cellulare.\nQuando la temperatura sale per il calore generato dall'effetto Joule si ha la solidificazione parziale dei liquidi organici (coagulazione termica). In particolare la fibrina, solidificando, ostruisce i vasi sanguigni, arrestandone l'emorragia.\nLa coagulazione pu\u00f2 essere ottenuta per:\nTaglio e coagulo.\nDosando opportunamente i parametri che concorrono a formare la forma d'onda \u00e8 possibile ottenere una condizione ottima per il taglio e coagulo contemporaneo."}
{"id": "2176526", "revid": "729019", "url": "https://it.wikipedia.org/wiki?curid=2176526", "title": "Artrite idiopatica giovanile", "text": "Le artriti idiopatiche giovanili o artriti croniche dell'infanzia (ACI) costituiscono un gruppo eterogeneo di malattie articolari infiammatorie a eziologia sconosciuta che per convenzione insorgono prima dei 16 anni di et\u00e0 e hanno una durata superiore alle 6 settimane.\nNon rappresentano una forma precoce dell'artrite reumatoide e non evolvono in essa, con l'eccezione delle rare forme poliarticolari fattore reumatoide positive. L'eziologia \u00e8 sconosciuta.\nClassificazione.\nSecondo l'ultima revisione dell'International League of Association for Rheumatology vengono distinte sei forme:\nIn questo gruppo vengono classificate l'artrite reumatoide dell'infanzia (ARI) e le spondiloartriti dell'infanzia (SI).\nL'ARI, in base all'esordio e al tipo di decorso nei primi 6 mesi, viene distinta in una forma sistemica (malattia di Still), una pauciarticolare (&lt;4 articolazioni) e una poliarticolare (&gt; 5 articolazioni).\nLe SI comprendono la spondilite anchilosante, l'artropatia psoriasica e le artropatie enteropatiche.\nSintomatologia.\nLe articolazioni coinvolte diventano dolenti, calde e gonfie ed il malato \u00e8 colpito da debolezza estrema.\nEziopatogenesi.\nL'eziopatogenesi ricalca le corrispondenti dell'adulto.\nLa forma sistemica sarebbe associata agli antigeni HLA di classe II DR4 e DR5. Le SI sarebbero invece associate agli antigeni HLA di classe I: con impegno assiale (B27), artropatia psoriasica periferica (B13, B17, B38).\nEpidemiologia.\nLe ACI sono diffuse in tutto il mondo e non sembra vi siano predilezioni di clima o di razza. L'incidenza \u00e8 di circa 10-25 nuovi casi su 100000 bambini per anno, mentre la prevalenza \u00e8 stata calcolata pari a 60-100 pazienti per 100000 abitanti con et\u00e0 inferiore a 16 anni. Nei paesi sviluppati rappresenta la pi\u00f9 comune malattia reumatologica pediatrica con una prevalenza attorno a 0,5-1 per mille."}
{"id": "2176537", "revid": "287204", "url": "https://it.wikipedia.org/wiki?curid=2176537", "title": "Campionato africano maschile di pallacanestro 1974", "text": "Il 7\u00ba Campionato Africano Maschile di Pallacanestro FIBA si \u00e8 svolto dal 5 al 15 aprile 1974 a Bangui nella Repubblica Centrafricana. Il torneo \u00e8 stato vinto dalla Repubblica Centrafricana padrone di casa.\nI Campionati africani maschili di pallacanestro sono una manifestazione disputata dalle squadre nazionali del continente, organizzata dalla FIBA Africa, all'epoca AFABA."}
{"id": "2176548", "revid": "156341", "url": "https://it.wikipedia.org/wiki?curid=2176548", "title": "Mabo Pistoia", "text": ""}
{"id": "2176550", "revid": "585241", "url": "https://it.wikipedia.org/wiki?curid=2176550", "title": "Numera Sassari", "text": ""}
{"id": "2176553", "revid": "63945", "url": "https://it.wikipedia.org/wiki?curid=2176553", "title": "Berloni Torino", "text": ""}
{"id": "2176554", "revid": "63945", "url": "https://it.wikipedia.org/wiki?curid=2176554", "title": "San Benedetto Gorizia", "text": ""}
{"id": "2176555", "revid": "339392", "url": "https://it.wikipedia.org/wiki?curid=2176555", "title": "Faram Treviso", "text": ""}
{"id": "2176557", "revid": "119554059", "url": "https://it.wikipedia.org/wiki?curid=2176557", "title": "Passi e valichi della Svizzera", "text": "Questa \u00e8 una lista di passi di montagna in Svizzera. Generalmente si trovano nelle catene del Giura o nelle Alpi svizzere."}
{"id": "2176572", "revid": "1783371", "url": "https://it.wikipedia.org/wiki?curid=2176572", "title": "Poliartrite sieronegativa per il fattore reumatoide", "text": " \nPer poliartrite sieronegativa per il fattore reumatoide in campo medico, si intende una forma di poliartrite l'altra \u00e8 la poliartrite sieropositiva per il fattore reumatoide.\nCostituisce una delle forma di artrite idiopatica giovanile pi\u00f9 diffuse (il 11-28% dei casi). Si manifesta maggiormente nel sesso femminile la sua incidenza maggiore si riscontra nell'infanzia.\nEsistono 3 forme tipiche:"}
{"id": "2176586", "revid": "106625482", "url": "https://it.wikipedia.org/wiki?curid=2176586", "title": "Regno di Tungning", "text": "Il regno di Tungning fu il primo regime cinese Han a comandare su Taiwan, dal 1661 al 1683. Era un regno a favore della dinastia Ming, e fu fondato da Koxinga dopo la distruzione della potenza Ming da parte dei Manci\u00f9. Koxinga era il figlio di un ex-pirata che diceva di essere leale alla dinastia Ming; sperava di assemblare le sue truppe in Taiwan e usare il paese come base per riconquistare la Cina continentale per conto della dinastia Ming.\nNomi.\nIl regno di Tungning (cinese tradizionale:\u6771\u5be7\u738b\u570b; cinese semplificato: \u4e1c\u5b81\u738b\u56fd; pinyin: \"D\u014dngn\u00edng W\u00e1nggu\u00f3\") viene anche chiamato regno di Zheng (Cheng) (cinese tradizionale:\u912d\u6c0f\u738b\u671d; cinese semplificato:\u90d1\u6c0f\u738b\u671d; pinyin: \"Zh\u00e8ngsh\u00ec W\u00e1ngch\u00e1o\") o regno di Yanping (\u5ef6\u5e73\u738b\u570b). L'ammiraglio Koxinga chiam\u00f2 Taiwan Tungtu/Dongdu. \u00c8 stato chiamato nella storia occidentale Regno di Taiwan e al periodo di governo ci si riferisce a volte come dinastia Koxinga.\nStoria.\nNel 1661 Koxinga riusc\u00ec a sbarcare a Luerhmen (cinese tradizionale: \u9e7f\u8033\u9580; cinese semplificato: \u9e7f\u8033\u95e8; pinyin: \"L\u00f9'\u011brm\u00e9n\"), Taiwan. In meno di un anno conquist\u00f2 Fort Zeelandia e negozi\u00f2 un trattato con Frederick Coyett, il governatore olandese, col quale gli olandesi cedevano la fortezza e lasciavano tutti i beni di propriet\u00e0 della Compagnia Olandese delle Indie Orientali. In cambio, tutti gli ufficiali olandesi, i soldati ed i civili poterono scappare via con i loro beni personali a Batavia, ponendo fine ai 38 anni di dominio coloniale olandese in Taiwan. Koxinga continu\u00f2 a dedicare se stesso alla trasformazione di Taiwan in una efficace base per i simpatizzanti della lotta contro la dinastia Qing per riportare la dinastia Ming al potere.\nNel 1662, all'et\u00e0 di 39 anni, Koxinga mor\u00ec di malaria, sebbene alcune ipotesi vogliano che sia morto in un improvviso attacco di pazzia dopo aver appreso della morte del padre per opera dei Qing. Suo figlio, Zheng Jing, gli succedette al comando di Taiwan, con il titolo ereditato di Principe di Yanping.\nNei successivi 19 anni, Zheng Jing cerc\u00f2 di soddisfare le esigenze degli abitanti locali e di riorganizzare le proprie forze militari in Taiwan. I contatti con l'imperatore Kangxi della dinastia dei Qing in Cina tramite ambasciatori erano frequenti. Sotto la pressione Qing, Zheng Jing combatt\u00e9 per difendere Xiamen, Quemoy e le isole Pescadores, le quali erano state perse nel corso degli anni, soprattutto a causa delle misere forze che erano incapaci di difendersi dai Qing. Durante la Rivolta dei Tre Feudatari, Zheng Jing lanci\u00f2 un'offensiva nell'area di Fujian.\nCon la fine della rivolta, Zheng sub\u00ec una seria sconfitta. Dopo la sconfitta, Zheng ritorn\u00f2 a Taiwan, dove indulse al vino e alle donne, morendo subito dopo di malattia. Alla sua morte, i suoi generali e ministri si divisero in due fazioni, ognuna a supporto dei suoi figli come eredi. Dopo alcune lotte interne, Zheng Keshuang, il suo figlio pi\u00f9 giovane di dodici anni, gli successe al trono.\nNel 1683, dopo la battaglia di Penghu, Zheng Keshuang accett\u00f2 la richiesta dei Qing di arrendersi, ed il suo regno fu incorporato nella dinastia Qing come parte della provincia di Fujian.\nEredit\u00e0.\nIl Regno di Tungning esistette solamente per poco pi\u00f9 di vent'anni, ma per via dei suoi paralleli con il corrente status politico di Taiwan, continua a mantenere un grande valore simbolico.\nDopo la sua sconfitta nella Guerra civile cinese nel 1949, la Repubblica di Cina, condotta dal Kuomintang, si ritir\u00f2 a Taiwan, lasciando la Cina continentale al Partito Comunista Cinese che successivamente fond\u00f2 la Repubblica popolare cinese. Nei decenni successivi, la Repubblica di Cina oper\u00f2 per riguadagnare il continente, mantenendo basi sulle isole in prossimit\u00e0 dell'entroterra (per esempio Quemoy), come Koxinga ed i suoi discendenti avevano fatto. Sebbene la Repubblica di Cina si sia da allora democratizzata e non abbia pi\u00f9 pensato alla riconquista dell'entroterra, l'accordo politico e territoriale \u00e8 rimasto inalterato. Rispetto a tutto ci\u00f2, si pu\u00f2 fare un parallelo tra la situazione Qing/Koxinga e quella attuale tra Repubblica di Cina/Repubblica popolare cinese.\nIl Kuomintang della Repubblica di Cina si \u00e8 focalizzato sui successi di Koxinga, come per esempio usare Taiwan come base per ripristinare il governo nell'entroterra cinese, parallelo col quale essi vedono s\u00e9 stessi come i difensori della Repubblica di Cina e Taiwan come base dalla quale la Repubblica di Cina riconquister\u00e0 il continente. La Repubblica popolare cinese si \u00e8 generalmente focalizzata sul fatto che Koxinga liber\u00f2 Taiwan dal colonialismo olandese per la gloria della madrepatria, mentre ridimensiona il fatto che Koxinga era in realt\u00e0 impegnato a rovesciare il governo continentale dell'epoca per ripristinare una precedente dinastia."}
{"id": "2176587", "revid": "110157", "url": "https://it.wikipedia.org/wiki?curid=2176587", "title": "\u0160arypovskij rajon", "text": "Lo \u0160aripovskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la citt\u00e0 di \"\u0160arypovo\", che costituisce tuttavia entit\u00e0 amministrativa a s\u00e9 stante, dipendente direttamente dal \"kraj\"."}
{"id": "2176588", "revid": "1543377", "url": "https://it.wikipedia.org/wiki?curid=2176588", "title": "Rybinskij rajon (Territorio di Krasnojarsk)", "text": "Il Rybinskij rajon \u00e8 un \"rajon\" (\"distretto\") del Territorio di Krasnojarsk, nella Russia siberiana centrale; il capoluogo \u00e8 la citt\u00e0 (\"gorod\") di \"Zaoz\u00ebrnyj\"."}
{"id": "2176589", "revid": "1543377", "url": "https://it.wikipedia.org/wiki?curid=2176589", "title": "Pirovskij rajon", "text": "Il Pirovskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 il villaggio (\"selo\") di \"Pirovskoe\"."}
{"id": "2176591", "revid": "1543377", "url": "https://it.wikipedia.org/wiki?curid=2176591", "title": "Partizanskij rajon (Territorio di Krasnojarsk)", "text": "Il Partizanskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 il villaggio (\"selo\") di \"Partizanskoe\"."}
{"id": "2176592", "revid": "110157", "url": "https://it.wikipedia.org/wiki?curid=2176592", "title": "Chocol\u00e1", "text": "Chocol\u00e1 \u00e8 un sito archeologico Maya, fiorito principalmente durante il periodo preclassico mesoamericano, tra il 1000 a.C. ed il 200 d.C.\nIl sito \u00e8 posto al centro della zona dei bassopiani, in quella che gli studiosi ritengono l'area da cui si \u00e8 generata la cultura originaria Maya, dove sono avvenuti gli scambi culturali ed economici con gli Olmechi ed altri gruppi. Chocol\u00e1 si trova in Guatemala, pi\u00f9 precisamente nella municipalit\u00e0 di San Pablo Jocopilas nella parte meridionale del dipartimento di Suchitep\u00e9quez. Un villaggio moderno dello stesso nome si trova nelle vicinanze del sito. "}
{"id": "2176593", "revid": "1543377", "url": "https://it.wikipedia.org/wiki?curid=2176593", "title": "Novos\u00eblovskij rajon", "text": "Il Novos\u00eblovskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 il villaggio (\"selo\") di \"Novos\u00eblovo\"."}
{"id": "2176595", "revid": "1543377", "url": "https://it.wikipedia.org/wiki?curid=2176595", "title": "Kanskij rajon", "text": "Il Kanskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la citt\u00e0 di \"Kansk\", che costituisce tuttavia un'unit\u00e0 amministrativa a s\u00e9 stante direttamente dipendente dal \"kraj\"."}
{"id": "2176597", "revid": "30677", "url": "https://it.wikipedia.org/wiki?curid=2176597", "title": "Cameroon Red Cross Society", "text": ""}
{"id": "2176599", "revid": "2062314", "url": "https://it.wikipedia.org/wiki?curid=2176599", "title": "Red Stripe", "text": "La Red Stripe \u00e8 una birra giamaicana, del tipo lager non gasata. Viene prodotta dalla Desnoes &amp; Geddes Limited, che originariamente era una ditta di soft drink fondata a Kingston il 31 luglio 1918, da Eugene Peter Desnoes e Thomas Hargreaves Geddes, entrambi nativi dell'isola. Ha una gradazione alcolica di 4.7% vol.\nStoria.\nLa prima Red Stripe fu prodotta nel birrificio \"Surrey\" nel 1928, e si trattava di una birra ale, troppo forte per poter essere apprezzata in Giamaica. L'attuale lager fu prodotta per la prima volta nel 1938 da una ricetta di Paul H. Geddes (il figlio del fondatore Eugene Peter Geddes) e Bill Martindale. Il birrificio moderno fu aperto nel 1958 presso la Hunts Bay."}
{"id": "2176607", "revid": "71155", "url": "https://it.wikipedia.org/wiki?curid=2176607", "title": "Stato costituzionale", "text": ""}
{"id": "2176608", "revid": "287204", "url": "https://it.wikipedia.org/wiki?curid=2176608", "title": "Doppio inganno (romanzo)", "text": "Doppio inganno (\"The Bourne Supremacy\") \u00e8 un romanzo del 1986 dello scrittore statunitense Robert Ludlum. \u00c8 il secondo titolo della fortunata trilogia con protagonista Jason Bourne, iniziata con \"Un nome senza volto\" e conclusa da \"Il ritorno dello sciacallo\".\nTrama.\nJason Bourne si \u00e8 ormai ripreso in gran parte dalla precedente amnesia ed \u00e8 tornato anche in ottima forma fisica; seguito regolarmente dall'amico psichiatra Morris Panov, ora vive con Marie in una cittadina del Maine dove insegna orientalistica all'universit\u00e0 con il suo vero nome, David Webb. Nel frattempo in Asia si sta negoziando il passaggio di Hong Kong dal Regno Unito alla Repubblica Popolare Cinese, ma gli agenti diplomatici inglesi e americani sono allarmati dalla comparsa di un imitatore di Bourne, pagato da un alto funzionario cinese per eliminare i propri rivali politici. Temendo che la Cina possa addossare all'Occidente la responsabilit\u00e0 di quegli omicidi prendendoli a pretesto per scatenare pesanti reazioni militari, essi decidono di utilizzare Webb per catturare il nuovo killer. Consapevoli tuttavia di non poterne ottenere la collaborazione volontaria a causa della sua diffidenza e ostilit\u00e0 per il governo statunitense, rapiscono Marie fingendosi uomini di un potente tai-pan cinese e costringono cos\u00ec Webb a indossare di nuovo i panni di Bourne.\nAl cinema.\nDa questo best seller nel 2004 \u00e8 stato tratto un film, \"The Bourne Supremacy\", diretto da Paul Greengrass, con Matt Damon nel ruolo di Jason Bourne, Franka Potente (Marie), Brian Cox, Julia Stiles e Karl Urban."}
{"id": "2176610", "revid": "122246", "url": "https://it.wikipedia.org/wiki?curid=2176610", "title": "World Grand Prix 1997", "text": "Il V World Grand Prix di pallavolo femminile si \u00e8 svolto dall'8 al 31 agosto 1997. Dopo la fase a gironi che si \u00e8 giocata dall'8 al 24 agosto, la fase finale, a cui si sono qualificate le prime tre squadre nazionali classificate nella fase a gironi, pi\u00f9 il Giappone, paese ospitante, si \u00e8 svolta dal 29 al 31 agosto a K\u014dbe in Giappone. La vittoria finale \u00e8 andata per la prima volta alla Russia.\nPodio.\nCampione.\nRussia(Primo titolo)\nSecondo posto.\nCuba\nTerzo posto.\nCorea del Sud"}
{"id": "2176611", "revid": "1977001", "url": "https://it.wikipedia.org/wiki?curid=2176611", "title": "European Society of Gynaecological Oncology", "text": "La European Society of Gynaecological Oncology (o ESGO) \u00e8 una societ\u00e0 europea di professionisti e ricercatori in campo sanitario, specializzati nello studio, la prevenzione, il trattamento e la cura dei tumori ginecologici. La societ\u00e0, \u00e8 stata fondata in Italia, a Venezia, nel 1983.\nObiettivi.\nGli obiettivi dell'ESGO sono \"promuovere la comunicazione con gli organi scientifici e professionali allo scopo di creare una piattaforma europea dinamica e democratica di professionisti del settore, tra cui specialisti, ricercatori e infermieri, per sviluppare e condividere una rete di conoscenze in grado di migliorare la cura dei tumori ginecologici in Europa\".\nAttivit\u00e0.\nIl congresso dell'ESGO, che si tiene ogni due anni, consente ai professionisti e ai ricercatori in campo sanitario che operano nel settore dell'oncologia ginecologica di associarsi, discutere, confrontarsi e divulgare nuovi studi medico-scientifici sul trattamento e la cura dei tumori ginecologici.\nL'ENGOT (European Network of Gyneacological Oncological Trial Groups, Rete europea dei gruppi di sperimentazione in oncologia ginecologica) \u00e8 parte integrante dell'ESGO e si occupa di coordinare e promuovere sperimentazioni cliniche sulle pazienti affette da tumori ginecologici in tutta Europa. \nCollabora con l'EBCOG (European Board and College of Obstetrics and Gynaecology, Comitato europeo di ostetricia e ginecologia).\nPubblicazioni.\nLa pubblicazione ufficiale dell'ESGO, verificata da specialisti indipendenti, \u00e8 l'International Journal of Gynecological Cancer (IJGC), pubblicata ogni due mesi."}
{"id": "2176613", "revid": "21366784", "url": "https://it.wikipedia.org/wiki?curid=2176613", "title": "Societ\u00e0 europea di oncologia ginecologica", "text": ""}
{"id": "2176614", "revid": "21366813", "url": "https://it.wikipedia.org/wiki?curid=2176614", "title": "Esgo", "text": ""}
{"id": "2176615", "revid": "61051", "url": "https://it.wikipedia.org/wiki?curid=2176615", "title": "Renault 12S", "text": ""}
{"id": "2176623", "revid": "119744899", "url": "https://it.wikipedia.org/wiki?curid=2176623", "title": "Antonio Caregaro Negrin", "text": "Biografia.\nNato da Domenico Caregaro e da Maddalena Negrin, entrambi provenienti da famiglie di capomastri (il padre assunse il doppio cognome essendo divenuto proprietario della fortunata impresa edile della moglie), fu introdotto all'architettura grazie a un corso di disegno tecnico e ad alcuni suoi insegnanti che, intuendo le sue potenzialit\u00e0, gli impartirono lezioni private. Inizi\u00f2 a lavorare nell'impresa edile della famiglia. Nel 1841 spos\u00f2 Veronica Zanetti e usc\u00ec dall'impresa.\nRiusc\u00ec a mettere in piedi un'impresa edile di discrete dimensioni, tuttavia Negrin si dimostr\u00f2 sempre pi\u00f9 interessato all'arte e all'architettura che non al lavoro da capomastro. Tra il 1841 e il 1848 si datano i suoi primi lavori eseguiti a Vicenza e provincia su commissione delle pi\u00f9 illustri famiglie del tempo (Salvi, Nievo, Fogazzaro, Cabianca), consistenti per lo pi\u00f9 in ristrutturazioni di palazzi cittadini, di case e ville di campagna.\nL'esperienza pi\u00f9 significativa di questo periodo \u00e8 il restauro del 1846 della scena del Teatro Olimpico di Vicenza, affidatogli dall'Accademia Olimpica, che sanc\u00ec la sua ascesa professionale e in seguito al quale fu nominato accademico olimpico e accolto nell'\u00e9lite culturale vicentina.\nConvinto patriota, durante i moti del 1848 - interrotta temporaneamente l'attivit\u00e0 di architetto - si adoper\u00f2 per la difesa di Vicenza, progettando alcune costruzioni difensive. Alla caduta della citt\u00e0, ripar\u00f2 a Venezia e fu aggregato al corpo di ingegneri militari addetti alle opere di fortificazione, contribuendo particolarmente al potenziamento di Forte Marghera e delle Batterie Campalto e Tessera. All'annessione al Regno d'Italia venne nominato per questo Commendatore della Corona.\nNel 1853 l'Accademia di belle arti di Venezia gli confer\u00ec la nomina di architetto civile.\nDopo la caduta della Repubblica di San Marco viaggi\u00f2 in Italia e all'estero e riprese la sua carriera, distinguendosi in particolare come progettista di giardini e diventando l'architetto di fiducia dell'imprenditore Alessandro Rossi che gli confer\u00ec molteplici commesse a Schio e nell'Alto vicentino: il primo incarico riguard\u00f2 l'ampliamento dello stabilimento laniero di Schio nel 1859; seguirono poi, tra gli altri, la progettazione del nuovo quartiere operaio dal 1872, villa Rossi a Santorso e il podere modello (1865-1884), parte del villaggio operaio di Piovene Rocchette (1869-1882).\nTra il 1866 e il 1889 divenne membro della commissione d'ornato di Vicenza, impegnandosi nel recupero dei monumenti cittadini: la Loggia del Capitanio, la Basilica Palladiana.\nTra il 1882 e il 1886 pubblic\u00f2 a sue spese la maggior parte dei suoi progetti nell'opera dal titolo \"Raccolta di disegni autografati per edifizi pubblici e privati di citt\u00e0 e campagna (ville, chiese, teatri, giardini, stabilimenti, ecc.)\". Ottenne vari titoli onorifici tra cui, nel 1891, la medaglia di bronzo dal Ministro della pubblica istruzione a titolo di merito per l'opera compiuta. Antonio Caregaro Negrin rivest\u00ec per molti anni la carica di Presidente dell'Associazione dei Veterani e Volontari Vicentini del 1848 ed anni successivi.\nMor\u00ec a Vicenza il 26 dicembre 1898.\nDal punto di vista stilistico Caregaro Negrin, soprattutto nella fase iniziale della sua carriera, aderisce ai modelli del neoclassicismo vicentino, abbracciando poi anche l'eclettismo, ma esprimendosi anche con spunti precursori del liberty. Nella progettazione di giardini romantici si leggono gli insegnamenti di Giuseppe Jappelli. Caregaro Negrin si afferma come uno dei protagonisti dell'architettura dell'Ottocento veneto e italiano.\nArchivio.\nUna raccolta di suoi manoscritti del 1848-1849 - donata dagli eredi nel 1989 - \u00e8 conservata presso il Museo del Risorgimento e della Resistenza di Vicenza. Si tratta di documentazione e materiale relativo al periodo 1848-1849 e inerente all'impegno patriottico di Antonio Caregaro Negrin come architetto-ingegnere militare nella difesa di Vicenza e Venezia nella prima guerra d'Indipendenza.\nManoscritti, materiali grafici e fotografici relativi all'attivit\u00e0 dell'architetto sono presenti presso le seguenti istituzioni: Biblioteca civica Bertoliana, Vicenza; Archivio storico del Comune di Vicenza; Archivio storico del Cotonificio Rossi, Vicenza; Museo civico di Padova; Archivio dell'Ospedale Psichiatrico della Provincia di Vicenza, Montecchio Precalcino (Vicenza); Archivio della famiglia Letter, Schio (Vicenza); Archivio storico della Lanerossi SPA, Schio (Vicenza), Musei civici di Vicenza."}
{"id": "2176624", "revid": "6923", "url": "https://it.wikipedia.org/wiki?curid=2176624", "title": "Korg", "text": "La \u00e8 una multinazionale giapponese produttrice di strumenti musicali elettronici. \nDescrizione.\nIl nome Korg deriva dalle parole Keio e Organ, poich\u00e9 la Korg deriva dalla Keio, societ\u00e0 giapponese che negli anni sessanta ha prodotto le prime drum machine, e che nel 1967 assume \"Fumio Mieda\", grazie al quale inizia a produrre le prime tastiere elettroniche col nome Korg.\nTsutomu Kato (?-?-1924- \u2020 15-03-2011), fondatore e presidente del marchio KORG, \u00e8 deceduto all'et\u00e0 di 87 anni in Giappone a causa di un tumore."}
{"id": "2176627", "revid": "53508", "url": "https://it.wikipedia.org/wiki?curid=2176627", "title": "FreeCiv", "text": ""}
{"id": "2176631", "revid": "1305772", "url": "https://it.wikipedia.org/wiki?curid=2176631", "title": "Coppa delle Regioni UEFA 2001", "text": "La Coppa delle Regioni UEFA 2001 fu la seconda edizione della competizione riservata alle rappresentative amatoriali delle regioni europee. La fase finale venne giocata in Repubblica Ceca, dal 18 giugno al 24 giugno 2001 e fu vinta dalla Moravia, regione della Repubblica Ceca, che in finale batt\u00e9 Braga 4-2 dopo i rigori."}
{"id": "2176633", "revid": "767487", "url": "https://it.wikipedia.org/wiki?curid=2176633", "title": "Il Golem - Come venne al mondo", "text": "Il Golem - Come venne al mondo (\"Der Golem, wie er in die Welt kam\") \u00e8 un film muto del 1920 diretto da Carl Boese e da Paul Wegener, che ne \u00e8 anche interprete. Nel corso degli anni \u00e8 stato presentato anche con i titoli Der Golem wie in die Welt kam; Il golem; Bug uomo d'argilla e Bug, l'uomo d'argilla.\nIl film rappresenta l'antefatto del film perduto del 1915 \"Der Golem\" ed \u00e8 la terza pellicola girata da Wegener sul tema, l'unica ad essere sopravvissuta.\nTrama.\nNel XVI secolo la comunit\u00e0 ebraica di Praga \u00e8 sistematicamente vittima di pogrom.\nPer proteggere il suo popolo dai soprusi, il rabbino Jehuda L\u00f6w infonde la vita in una creatura di argilla, il \"Golem\", mediante antichi rituali magici.\nL'enorme mostro antropomorfo risponde agli ordini del suo creatore, ma la sua incontrollabile forza rende arduo il suo controllo.\nQuando l'innamoramento della creatura la porta definitivamente fuori controllo, si scatena nel ghetto la caccia al golem: la creatura \u00e8 infatti facilmente riducibile nuovamente ad un ammasso inerte di argilla mediante la rimozione di un pendaglio contenente la scritta \"aemaeth\" (\"verit\u00e0\", secondo la leggenda originale), applicato dal rabbino durante il rito.\nIl pendaglio \u00e8 difeso strenuamente dal golem stesso, finch\u00e9 nel suo girovagare si imbatte in un gruppo di scolari festosi, che non intuendo la sua pericolosit\u00e0 lo avvicina e lo distrae.\nQuando una bimba afferra per gioco il suo pendaglio pone inaspettatamente fine al sortilegio, tra il sollievo generale dei rabbini nel frattempo accorsi.\nScenografia.\nAutore dei disegni delle scenografie fu l'architetto Hans Poelzig. Egli eseguiva gli schizzi che poi sua moglie Marlene Poelzig, scultrice, trasformava in grandi bozzetti di creta particolareggiati.\nGli ambienti da lui creati appaiono misteriosi e fantastici, pur alludendo ai ghetti abitati dagli ebrei nelle citt\u00e0 europee: edifici gotici, case dalle cuspidi aguzze, molto alte e molto strette che assomigliano ai cappelli a punta degli ebrei.\nNegli interni troviamo \"architetture antropomorfe\": una scala a chiocciola a forma di orecchio, volte carnose nella camera della figlia del rabbino Miriam, nervature, ogive.\nI trucchi tecnici.\nCarl Boese, co-regista, racconta che per la realizzazione del film utilizzarono trucchi tecnici, chimici e fisici; le sovrimpressioni erano preparate ed eseguite nella stessa macchina da presa al momento delle riprese. Il film fu girato con una macchina da presa Debrie (Parvo) normale. Per filmare i raggi di sole che avrebbero dovuto, secondo la scenografia disegnata da Poelzig, cadere verticali dalla finestra sul laboratorio del rabbino e creare l'effetto del pulviscolo, collocarono lo studio che allora era di vetro, in modo tale che captasse i veri raggi del sole e per ottenere l'effetto del pulviscolo macinarono e sparsero polvere di mica. Altri difficili effetti speciali riguardarono l'evocazione del demonio, lo scoppio del temporale, i riflessi dei lampi sui visi degli attori, l'apparizione dei fantasmi, la mantellina che brucia, le parole che escono dalla bocca di una maschera demoniaca, l'animazione del Golem. La macchina da presa era gi\u00e0 mobile e poteva avanzare, indietreggiare, girare. Gli effetti luministici sono di derivazione del teatro di Max Reinhardt.\nEdizioni Home Video.\nSul mercato italiano sono uscite due edizioni Home-Video del film in Dvd. La prima, nel formato originale 1.33:1, distribuita da Ermitage Video. Attualmente \u00e8 disponibile un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, rari estratti da \u201cDER GOLEM\u201d, il film perduto del 1915 (poco pi\u00f9 di un centinaio di metri di pellicola, pari ad una manciata di minuti, provenienti dal museo Deutsche Kinemathek di Berlino).\nE il film completo \u201cLo studente di Praga\u201d, versione del 1913, di Paul Wegener e Stellan Rye, considerato il primo esempio mondiale di cinema d'autore e di avanguardia."}
{"id": "2176634", "revid": "33689", "url": "https://it.wikipedia.org/wiki?curid=2176634", "title": "FreeCol", "text": "FreeCol \u00e8 un videogioco strategico a turni pubblicato sotto licenza GNU GPL, ispiratosi a \"Colonization\" di Sid Meier.\n\u00c8 stato nominato \"progetto del mese\" da SourceForge nel febbraio 2007.\nModalit\u00e0 di gioco.\nCome in \"Colonization\", il gioco inizia nel 1492. Il giocatore deve scegliere una potenza coloniale e procedere a esplorare e colonizzare il nuovo continente per conto della stessa. Il gioco termina nel momento in cui il giocatore ottiene l'indipendenza dal paese europeo che rappresenta.\nOltre alle quattro potenze coloniali presenti nel gioco originale (Francia, Inghilterra, Olanda e Spagna) \u00e8 possibile scegliere altre quattro nazioni (Danimarca, Portogallo, Russia e Svezia). A differenza di \"Colonization\" la visuale \u00e8 isometrica ed esiste la modalit\u00e0 multigiocatore. Si possono utilizzare sia il mouse sia la tastiera.\nLa mappa che rappresenta il nuovo continente \u00e8 generata in maniera casuale all'inizio del gioco. \u00c8 possibile influenzare le caratteristiche del continente, come la sua dimensione e la compattezza (un unico continente, un arcipelago o una via di mezzo), ma \u00e8 anche possibile scegliere delle mappe gi\u00e0 predisposte che rappresentano il continente americano o l'Australia.\nIl funzionamento del gioco \u00e8 sostanzialmente lo stesso di \"Colonization\", con alcuni aggiustamenti.\nSviluppo.\nGli sviluppatori si sono prefissati fin dal 2002 di creare una versione libera di \"Colonization\" distribuita sotto GNU General Public License (GPL). Il fondatore del progetto \u00e8 Lars Willemsens, che fu anche il principale sviluppatore nei primi anni, ma si ritir\u00f2 nel 2006.\nIl progetto inizi\u00f2 a essere sviluppato utilizzando linguaggi di programmazione C e C++ per poi essere ridisegnato in Java. La prima versione fu la 0.1.0 e venne pubblicata il 2 gennaio 2003: il server era scritto in C++, mentre il client era in Java. Dalla versione successiva venne impiegato solo il secondo linguaggio di programmazione.\nL'ultima versione del gioco, la 0.11.6, \u00e8 uscita il 17 ottobre 2015."}
{"id": "2176635", "revid": "1543377", "url": "https://it.wikipedia.org/wiki?curid=2176635", "title": "Sterlina australiana", "text": "La sterlina \u00e8 stata la valuta dell'Australia fino al 1966. Era suddivisa in 20 \"shillings\", a loro volta suddivisi in 12 \"penny\" (pl. pence) ciascuno.\nStoria.\nLe prime valute australiane.\nLa storia delle valute australiane ha inizio nel 1800, quando il Governatore del Nuovo Galles del Sud, Philip Gidley King, emise un proclama stabilendo il valore di una serie di monete straniere nel Nuovo Galles del Sud. Comunque, a causa della scarsit\u00e0 di qualsiasi tipo di moneta, la vera valuta durante i primi 25 anni di insediamento fu il rum; il che ha portato a coniare espressioni quali i \"Rum Corps\" e la \"Ribellione del Rum\" (\"Rum Rebellion\").\nLe prime monete australiane furono coniate nel 1813 dalla colonia del Nuovo Galles del Sud mediante la perforazione al centro dei dollari spagnoli. Questo procedimento creava due parti: una piccola moneta, chiamata \"dump\" (\"soldo\"), e un anello, chiamato \"holey dollar\" (\"dollaro bucato\"). Un \"holey dollar\" valeva 5 \"shillings\" (pari a un quarto di sterlina inglese), mentre un \"dump\" valeva 1 \"shilling\" e 3 \"penny\" (pari a un quarto di \"holey dollar\"). Questo fu fatto essenzialmente al fine di mantenere le monete all'interno del Nuovo Galles del Sud, in quanto le stesse non avrebbero avuto alcun valore in ogni altro posto.\nNel 1825 fu emessa un'ordinanza imperiale (\"Imperial order-in-council\") allo scopo di introdurre la sterlina inglese in tutte le colonie britanniche. Questo fu dovuto in parte al successo dell'introduzione del sistema aureo nel Regno Unito nel 1816, ma in parte anche al blocco delle forniture di dollari spagnoli dovuto all'emergenza delle nuove Repubbliche Latino Americane. La maggior parte dei dollari spagnoli erano stati coniati a Lima, Citt\u00e0 del Messico e Potosi.\nDal 1817, quando venne fondata la prima banca, la \"Bank of New South Wales\", le banche private emisero carta moneta denominata in sterline britanniche. Nel 1852 l'ufficio governativo per il saggio dei metalli preziosi (\"Government Assay Office\") di Adelaide emise monete d'oro di una sterlina, che pesavano leggermente di pi\u00f9 delle sovrane inglesi. Dal 1855 la zecca di Sydney coni\u00f2 mezze sovrane e sovrane; la zecca di Melbourne inizi\u00f2 la produzione nel 1872. Si deve notare che molte delle sovrane coniate in Australia erano destinate all'utilizzo in India in base al progetto che doveva portare la sovrana d'oro a diventare la moneta imperiale. Come risult\u00f2, l'India era gi\u00e0 troppo radicata nel sistema della rupia, e le sovrane d'oro ottenute dal tesoro indiano non lasciarono mai i \"caveau\".\nDi conseguenza, nel periodo precedente la nascita della federazione (\"Commonwealth of Australia\"), la valuta utilizzata nelle colonie australiane consisteva in monete d'argento e di rame emesse in madrepatria, mezze sovrane e sovrane d'oro coniate in Australia, monete divisionali in rame emesse localmente a scopo commerciale (eliminate ufficialmente nel 1881, anche se alcuni stati avevano gi\u00e0 provveduto in precedenza e banconote emesse dalle banche private.\nDopo la nascita della federazione nel 1901, il governo australiano assunse il potere di emettere valuta e cominci\u00f2 a sovrastampare le emissioni private che erano in circolazione, in preparazione all'emissione di una valuta locale. Nel 1910 il governo federale approv\u00f2 la legge sulle banconote australiane (\"\"Australian Notes Act 1910\") che proibiva la circolazione di banconote emesse dai singoli stati della federazione. Nello stesso anno venne approvata la legge relativa alle tasse sulle banconote australiane (\"Australian Bank Notes Tax Act 1910\") che imponeva una tassa del 10% annuo su \"tutte le banconote emesse o ri-emesse da qualsiasi banca della federazione dopo l'entrata in vigore di questa legge, e non rimborsate\"\". Entrambe queste leggi fanno attualmente parte del diritto australiano e perpetuano il divieto di emettere valute private nella federazione.\nLa sterlina australiana: una valuta nazionale.\nSempre nel 1910 il governo laburista del Primo ministro Andrew Fisher introdusse una valuta nazionale, chiamata sterlina australiana. Tale valuta era suddivisa in 20 \"shilling\", ciascuno dei quali suddiviso a sua volta in 12 \"penny\". La politica monetaria assicurava il cambio fisso tra sterlina australiana e sterlina britannica. In tal modo l'Australia avrebbe partecipato al sistema aureo finch\u00e9 lo stesso avesse fatto la Gran Bretagna.\nNel 1914 la sterlina inglese usc\u00ec dal sistema aureo. Quando questo fu reintrodotto, nel 1926, l'improvviso incremento del suo valore (imposto a causa del prezzo nominale dell'oro) scaten\u00f2 schiaccianti pressioni deflazionistiche. Sia l'iniziale inflazione del 1914, sia la conseguente deflazione del 1926 generarono effetti economici di vasta portata in ogni parte dell'impero britannico, dell'Australia e del resto del mondo. Nel 1929 come misura d'emergenza durante la grande depressione, l'Australia abbandon\u00f2 il sistema aureo, causando una svalutazione nei confronti della moneta inglese. Una serie di parit\u00e0 con la sterlina furono applicate fino al dicembre 1931, quando il governo fiss\u00f2 il cambio di 1 sterlina australiana = 16 \"shillings\" inglesi (e quindi 1 sterlina e 5 \"shillings\" australiani = 1 sterlina inglese).\nNel 1949, quando il Regno Unito svalut\u00f2 la sterlina nei confronti del dollaro USA, il primo ministro e tesoriere australiano Ben Chifley segu\u00ec l'esempio al fine di evitare che la sterlina australiana risultasse sopravvalutata nei paesi dell'area della sterlina, con i quali l'Australia intratteneva, a quel tempo, la maggior parte dei suoi scambi commerciali. Allo stesso modo in cui una sterlina inglese pass\u00f2 da USD 4,03 a USD 2,80, la valuta australiana pass\u00f2 da USD 3,224 a USD 2,240.\nLa sostituzione della sterlina con il dollaro.\nIl 14 febbraio 1966, dopo anni di studi, fu introdotta una valuta decimalizzata, il dollaro. La data inizialmente individuata per l'introduzione della nuova valuta era il 2 febbraio 1963, ma questa data non venne rispettata in quanto nessun progresso era stato fatto riguardo alla creazione della nuova valuta. Il tasso di cambio applicato fu di 1 sterlina = 2 dollari. Perci\u00f2, 10 \"shillings\" divennero pari a 1 dollaro e 1 \"shilling\" divenne pari a 10 cent. Gli importi inferiori a uno \"shilling\" furono convertiti come segue:\nMonete.\nNel 1855 la zecca di Sydney coni\u00f2 le prime monete in oro da \u00bd e 1 sovrana. Queste monete furono i soli tagli emessi dalle zecche australiane fino a dopo la nascita della federazione (1901).\nNel 1910 seguirono monete in argento \"sterling\" (titolo 925/1000) da 3 e 6 \"penny\", 1 e 2 \"shilling\", quest'ultima nota come \"fiorino\" (\"florin\"). Al contrario del Regno Unito, non vennero emesse \"mezze corone\" (\"half crowns\"). Nel 1911 seguirono monete in bronzo da \u00bd e 1 penny. La produzione delle \u00bd sovrane cess\u00f2 nel 1916; quella delle sovrane nel 1931. Nel 1937 una moneta da 5 \"shillings\" fu emessa per commerorare l'incoronazione di Re Giorgio VI. Questa moneta si dimostr\u00f2 impopolare e la sua produzione fu interrotta poco dopo la riemissione del 1938.\nNel 1946 il titolo delle monete d'argento fu ridotto a 500/1000 ma, al contrario di quanto avvenne in Nuova Zelanda e nel Regno Unito, le monete d'argento continuarono ad essere emesse anche dopo la decimalizzazione.\nBanconote.\nNumerose banche private hanno emesso carta moneta in Australia, a partire dalle emissioni della \"Bank of New South Wales\" nel 1817. L'accettazione delle banconote emesse da banche private non era resa obbligatoria da normative sul corso forzoso, ma erano comunque ampiamente utilizzate ed accettate. Anche i governi del Queensland e del Nuovo Galles del Sud stamparono banconote. Le banconote emesse dal tesoro del Queensland avevano corso legale nel Queensland stesso.\nLa prima emissione nazionale di carta moneta era composta da sovrastampe di banconote emesse tra il 1910 e il 1914 da quindici banche private e dal governo del Queensland, in tagli da 1, 5, 10, 20, 50 e 100 sterline. Queste venivano sovrastampate con le parole \"Banconota australiana\" (\"Australian note\"). Non \u00e8 nota l'esistenza di alcuna banconota da 100 sterline di queste serie.\nNel 1913 le prime banconote nazionali furono introdotte in tagli da 10 \"shillings\", 1, 5, e 10 sterline. Il 1914 vide l'introduzione delle banconote da 20, 50, 100 e 1\u00a0000 sterline. La banconota da 1\u00a0000 sterline ebbe solamente una circolazione limitata e pi\u00f9 tardi fu dedicata al solo uso interbancario. I magazzini furono distrutti nel 1969 e di questa banconota non ci sono esemplari non annullati in possesso di mani private. Ci sono state due versioni di banconote da 5 \"shillings\" mai emesse, una del 1916 circa e l'altra del 1946; entrambe riportavano il monarca regnante e sono state pi\u00f9 tardi distrutte, rispettivamente nel 1936 e nel 1953.\nAlla met\u00e0 degli anni venti vennero emesse una banconota modificata da 10 \"shillings\", chiamata \"mezza sovrana\" (\"Half Sovereign\"), e banconote di dimensioni ridotte da 1, 5 e 10 sterline con il profilo di Re Giorgio V sul dritto. Queste banconote riportavano ancora il riferimento alla convertbilit\u00e0 della valuta in oro a richiesta. Una nuova banconota da 1\u00a0000 sterline con il profilo di Giorgio V era stata preparata ma mai emessa. Una prova di stampa mai emessa di questa banconota \u00e8 stata scoperta a Londra nel 1996 e successivamente venduta per una somma di oltre 200\u00a0000 dollari australiani. Nondimeno, questa banconota non \u00e8 ritenuta legittimamente emessa dall'Australia.\nSubito dopo l'inizio della grande depressione nel 1933, la valuta australiana cess\u00f2 di essere convertibile in oro al tasso precedentemente stabilito di una sovrana d'oro per una sterlina. Conseguentemente venne disegnata una nuova serie di banconote a corso forzoso, riportanti ancora una volta il ritratto di Re Giorgio V, in tagli da 10 \"shillings\" e 1, 5 e 10 sterline. I tagli e i disegni furono mantenuti e l'unica modifica apportata fu quella necessaria per accogliere il ritratto di Re Giorgio VI nel 1938.\nL'incoronazione della Regina Elisabetta II nel 1953 vide l'emissione di una nuova serie con i ritratti di illustri personaggi della storia australiana.\nTra le banconote stampate ma mai entrate in circolazione, ci sono 2 diverse versioni del 5 \"shillings\": una del 1916 il cui magazzino \u00e8 stato distrutto nel 1936, e una del 1946, i cui esemplari sono stati distrutti nel 1953. Entrambe riportavano il ritratto del monarca regnante. Sono state disegnate due banconote da 50 sterline, una nel 1939 con Re Giorgio VI e una nel 1951 come gi\u00e0 detto. Entrambi i magazzini furono distrutti nel 1958. \u00c8 esistita anche una versione della banconota da 100 sterline del 1939 con una colorazione marrone, verde e rosa, il cui magazzino \u00e8 stato distrutto nel 1958. L'ultima banconota non emessa era da 1\u00a0000 sterline, con i campioni arrivati nel 1923 e tenuti fino al 1928, dopo che fu deciso di non usare ulteriormente tale taglio.\nLa banca d'emissione detiene campioni di tutti i tagli dichiarati."}
{"id": "2176636", "revid": "32014", "url": "https://it.wikipedia.org/wiki?curid=2176636", "title": "Der Golem, wie er in die Welt kam", "text": ""}
{"id": "2176642", "revid": "284427", "url": "https://it.wikipedia.org/wiki?curid=2176642", "title": "Under the Tuscan Sun", "text": ""}
{"id": "2176644", "revid": "339392", "url": "https://it.wikipedia.org/wiki?curid=2176644", "title": "FC Flora Futsal", "text": ""}
{"id": "2176645", "revid": "767487", "url": "https://it.wikipedia.org/wiki?curid=2176645", "title": "Roberto Fabbri", "text": "Formazione.\nHa studiato chitarra classica sotto la direzione di Carlo Carfagna presso il Conservatorio Santa Cecilia di Roma dove si \u00e8 diplomato, con il massimo dei voti, nel 1986, vivendo come studente quel particolare periodo in cui si \u00e8 configurata la \"scuola chitarristica\" romana.\nHa poi conseguito il Diploma Accademico di II livello in Chitarra solista sempre a Roma al Conservatorio di Santa Cecilia nel 2007 con 110 e lode, con una tesi sulle Rossiniane di Mauro Giuliani.\nCarriera.\nSvolge un'intensa attivit\u00e0 concertistica solistica che lo porta ad esibirsi in Italia ed in tutto il mondo (Europa, Sud America, USA, Cina). Fa parte del quartetto di chitarre \"Roberto Fabbri Guitar Quarter\", prima denominato \"Nexus\", insieme a Paolo Bontempi, Leonardo Gallucci e Luigi Sini, quartetto che si \u00e8 esibito in numerosi festival come: Andr\u00e9s Segovia di Madrid, Festival di Rust (Austria), Festival di Iserlhon (Germania), Guitar Art Festival (Belgrado), Festival Mauro Giuliani di Bari, Festival di Parma, Festival di Miami (USA) ed infine al Festival internazionale di chitarra Mauro Giuliani di Bisceglie ed il Festival internazionale della Chitarra di Fiuggi. Roberto Fabbri ha curato la direzione artistica del festival internazionale della chitarra \"Mauro Giuliani\" a Bisceglie negli anni 1999-2004, \u00e8 direttore artistico del Fiuggi Guitar Festival dal 2007 ad oggi e dal 2011 del Rieti Guitar Festival.\nHa suonato con prestigiose orchestre fra cui l'Orchestra sinfonica di Massa Carrara, Orchestra da camera Goffredo Petrassi, Orchestra sinfonica Chamart\u00edn al teatro nazionale di Madrid e Orchestra Sinfonica Barese sotto la direzione di Leo Brouwer da cui \u00e8 nato un CD. In passato ha collaborato anche con l'orchestra da camera Citt\u00e0 di Lucera e con il suo direttore Domenico Di Biase.\nIl 14 febbraio del 2009 ha aperto come chitarra solista il concerto di Ennio Morricone con l'Orchestra Roma Sinfonietta all'arena di Belgrado nell'ambito del Guitar Art Festival.\n\u00c8 entrato in contatto con importanti chitarristi-compositori che gli hanno dedicato delle opere (Leo Brouwer, Carlo Carfagna, Mario Gangi, Roland Dyens, Carlo Domeniconi).\n\u00c8 testimonial della liuteria spagnola Ramirez, che gli ha dedicato un modello signature per l'Italia (4E Plus \"Roberto Fabbri\") e della fabbrica di corde americana La Bella, per la quale ha anche curato la realizzazione di una speciale muta colorata per i bambini pi\u00f9 piccoli.\nA maggio del 2010 ha ricevuto dalla casa editrice Carisch il premio della didattica per pi\u00f9 di 150.000 copie vendute dei suoi metodi; mentre alla fine di ottobre dello stesso anno ha ricevuto il premio \u201cSocio de Honor\u201d del Festival Internacional Andr\u00e9s Segovia a Madrid. Per l'occasione ha eseguito la prima esecuzione assoluta del concerto per chitarra e orchestra \"Fantasia sin palabras\" commissionatogli dallo stesso festival e ripreso dal secondo canale della Tv nazionale spagnola.\nNel 2015 realizza per il canale Vevo il videoclip cover \"Don't let me be misunderstood\", con la regia di Matteo Vicino.\nDidattica e Giornalismo.\n\u00c8 stato direttore dell'Istituto Musicale pareggiato \"Beniamino Gigli\" di Recanati nel 1992.\nHa insegnato chitarra classica presso il Conservatorio \"Antonio Buzzolla\" di Adria nel 2014 e presso il Conservatorio \"Ottorino Respighi\" di Latina dal 2012 al 2014.\nHa insegnato poi nei conservatori di Fausto Torrefranca di Vibo Valentia, Tito Schipa di Lecce, Gesualdo Da Venosa di Potenza, Licinio Refice di Frosinone.\nDal 2018 \u00e8 docente ordinario di Chitarra classica presso il conservatorio statale di musica Gaetano Braga di Teramo, dove ha anche creato e dirige il primo dipartimento interamente dedicato alla Chitarra (classica, dell'800, flamenca, jazz, pop, rock).\nAttualmente insegna chitarra classica presso l'istituto di Alta Formazione Musicale \"Giulio Briccialdi\" di Terni.\n\u00c8 direttore artistico dell'Accademia \"Novamusica &amp; Arte\" di Roma, dove \u00e8 titolare della cattedra di chitarra classica.\nHa pubblicato pi\u00f9 di 30 opere didattiche ed editoriali collaborando con numerose case editrici in particolare il suo metodo per bambini \"Suoniamo la chitarra\" \u00e8 stato tradotto in spagnolo, tedesco, francese ed attualmente \u00e8 in corso di pubblicazione la versione cinese.\nDai primi anni novanta \u00e8 responsabile della redazione classica della rivista Chitarre, inoltre ha fondato e diretto negli anni 1997-2002 una rivista interamente dedicata alla chitarra classica."}
{"id": "2176647", "revid": "1605525", "url": "https://it.wikipedia.org/wiki?curid=2176647", "title": "Dalia Nera (romanzo)", "text": "Dalia Nera (\"The Black Dahlia\") \u00e8 un romanzo di genere \"neo\"-noir scritto da James Ellroy, ispirato a un fatto realmente accaduto, l'omicidio di Elizabeth Short, aspirante attrice soprannominata \"Dalia Nera\".\n\"Dalia Nera\" \u00e8 il primo libro della tetralogia della Los Angeles Nera, romanzi ambientati tra gli anni quaranta e gli anni cinquanta a Hollywood. In Italia, \u00e8 stato pubblicato dalla Arnoldo Mondadori Editore nel 2006.\nTrama.\nL'indagine sull'omicidio di Elizabeth Short, la \"Dalia Nera\", viene affidata a Dwight \"Bucky\" Bleichert e Lee Blanchard, due poliziotti con un passato nel mondo del pugilato. La coppia sar\u00e0 costretta a muoversi in ambienti ostili e corrotti per far luce sul crimine della ragazza, che per entrare nel mondo di Hollywood usa tutti i mezzi possibili. Un delitto efferato che diventer\u00e0 l'angoscia per Lee e Dwight, divisi sul ring, uniti indissolubilmente da due donne: l'enigmatica Key ed il fantasma Elizabeth. Il loro viaggio li porter\u00e0 a dividersi e rincontrarsi facendo i conti con le loro debolezze, il loro passato e le loro angosce.\nCinema.\nDal romanzo \u00e8 stata tratta una trasposizione cinematografica nel 2006, \"The Black Dahlia\" diretto da Brian De Palma."}
{"id": "2176653", "revid": "1305772", "url": "https://it.wikipedia.org/wiki?curid=2176653", "title": "Pic d'Asti", "text": "Il Pic d'Asti \u00e8 una montagna delle Alpi Cozie, alta 3219 , posta in prossimit\u00e0 del Monviso sul confine tra l'Italia e la Francia.\nCaratteristiche.\nSi trova sullo spartiacque alpino principale, nella sezione che va dal colle dell'Agnello al nodo del Monviso. La cresta in questa zona ha un andamento a zig-zag; in particolare, in corrispondenza del Pic d'Asti, la cresta giunge da nord-nord-ovest dalla Rocca Rossa, raggiunge la vetta, poi scende nella stessa direzione fino alla \"sella d'Asti\" (3123\u00a0m); qui piega a semicerchio, assumendo una direzione nord-est in direzione del vicino pic Brusalana (3170\u00a0m)..\n\u00c8 un picco ben delineato, circondato da fianchi assai scoscesi, che non consentono un accesso facile da nessun lato. Per la sua posizione ed elevazione, permette un'ottima visione panoramica della cerchia delle Alpi.\nDal punto di vista geologico, \u00e8 costituito da calcari cristallini, che in questa zona assumono un aspetto tabulare; sono associati ai calcescisti, localmente carboniosi, che affiorano ad est ed a ovest del corpo principale della montagna. Si tratta di formazioni risalenti al Triassico-Giurassico.\nSulle carte francesi IGN la quota \u00e8 indicata in 3220\u00a0m.\nAscensione alla vetta.\nLa via normale si sviluppa sul versante italiano, dal vallone del Colle dell'Agnello. Lasciati i mezzi nelle vicinanze di un laghetto a quota 2540\u00a0m circa, si risale a vista per pendii e sfasciumi fino al colletta detto \"sella d'Asti\", a sud.ovest della montagna. Qui si aggira sul versante francese un evidente torrione (\"torre Gina\") e si prosegue in cresta fino al tratto terminale, che comporta diversi passi di arrampicata per giungere alla croce di vetta. Si tratta di un itinerario alpinistico, con passaggi in roccia di II grado, da alcuni valutati anche II+; \u00e8 necessaria attrezzatura alpinistica, e la difficolt\u00e0 complessiva \u00e8 valutata in PD+.\nGiro del Pic d'Asti.\nIl giro del Pic d'Asti \u00e8 un itinerario escursionistico che contorna la montagna ed ingloba anche le due vette vicine: il Pan di Zucchero e la Rocca Rossa. Lo si pu\u00f2 compiere in vari modi e partendo da diversi accessi. Uno dei vari modi per compiere il giro \u00e8 quello descritto qui di seguito.\nSi parte dalla strada che conduce al Colle dell'Agnello nel versante italiano nei pressi di un laghetto a quota 2540 m circa."}
{"id": "2176667", "revid": "329581", "url": "https://it.wikipedia.org/wiki?curid=2176667", "title": "Bruno Benedetto Rossi", "text": ""}
{"id": "2176669", "revid": "124041084", "url": "https://it.wikipedia.org/wiki?curid=2176669", "title": "La bambina col falcone", "text": "La bambina col falcone \u00e8 un romanzo di Bianca Pitzorno, edito nel 1982 da Bruno Mondadori. \nTrama.\nIl romanzo \u00e8 ambientato all'epoca delle Crociate, e racconta la storia della famiglia del falconiere di Federico II, Messer Rufo, che ha una bella moglie provenzale di nome madame Yvette e cinque figlie femmine di nome Costanza, Melisenda, Sibilla, Alice e Violante. Le due sorelle Costanza e Melisenda, eroine della vicenda, pur andando molto d'accordo, sono profondamente diverse: Costanza, la maggiore, sogna di combattere in una vera Crociata, mentre Melisenda desidera pi\u00f9 di ogni altra cosa imparare il mestiere del falconiere (da cui il titolo del romanzo); intorno a queste caratteristiche ruota gran parte delle vicende narrate.\nLa storia della famiglia \u00e8 raccontata mettendo in luce le gioie e i dolori di tutti i giorni, ed \u00e8 inserita assai abilmente nel contesto storico-culturale, tanto che \u00e8 facile immedesimarsi nei personaggi e nelle situazioni che vivono. In casa Rufo passano bambinaie dal passato oscuro, sapienti e golosi professori, cavalieri teutonici, nutrici arabe e loro prole; la famiglia intrattiene rapporti con altri nobili ed \u00e8, nel complesso, decisamente colta e cosmopolita."}
{"id": "2176673", "revid": "74801", "url": "https://it.wikipedia.org/wiki?curid=2176673", "title": "Sequim", "text": "Sequim (pronuncia fonetica IPA /skw\u026am/) \u00e8 un comune degli Stati Uniti d'America, nella Contea di Clallam, nello Stato di Washington. Nel 2000 contava abitanti, passati a nel 2007.\n\u00c8 situata nella penisola di Olympia."}
{"id": "2176681", "revid": "287204", "url": "https://it.wikipedia.org/wiki?curid=2176681", "title": "Croce Rossa di Capo Verde", "text": "La Croce Rossa di Capo Verde \u00e8 la societ\u00e0 nazionale di Croce Rossa dello stato di Capo Verde, arcipelago al largo delle coste senegalesi.\nStoria.\nLa Croce Rossa di Capo Verde fu fondata nel 1984 e riconosciuta dal Movimento nell'anno successivo.\nOrganizzazione.\nGli organi di governo sono l'Assemblea Generale, che si riunisce ogni tre anni, il Consiglio Superiore, che si riunisce due volte l'anno ed il Comitato Esecutivo concadenza settimanale.\nSuddivisione territoriale.\nLa Croce Rossa capoverdiana \u00e8 presente con 6 filiali locali sull'isola di Santiago, due sull'isola di Santo Ant\u00e3o e due sull'isola di Fogo. Esiste inoltre una filiale per ciascuna delle altre isole abitate, ovvero Maio, Brava, S\u00e3o Vicente, S\u00e3o Nicolau, Sal e Boa Vista.\nAttivit\u00e0.\nLa \"Cruz Vermelha de Cabo Verde\" \u00e8 uno dei membri del \"Rome Consensus\" per la lotta alla tossicodipendenza."}
{"id": "2176685", "revid": "30677", "url": "https://it.wikipedia.org/wiki?curid=2176685", "title": "Red Cross of Cape Verde", "text": ""}
{"id": "2176687", "revid": "661526", "url": "https://it.wikipedia.org/wiki?curid=2176687", "title": "RCCV", "text": ""}
{"id": "2176688", "revid": "767487", "url": "https://it.wikipedia.org/wiki?curid=2176688", "title": "Angelica (film 1964)", "text": "Angelica (\"Ang\u00e9lique, Marquise des Anges\") \u00e8 un film del 1964 diretto da Bernard Borderie e tratto dal romanzo \"Angelica, la marchesa degli Angeli\" scritto da Anne e Serge Golon nel 1957. Interpretato da Mich\u00e8le Mercier, Robert Hossein e Giuliano Gemma, \u00e8 il primo film della saga cinematografica di \"Angelica\".\nTrama.\nFrancia, 1654. Mentre Angelica, figlia del barone di Sanc\u00e9 de Monteloup, si trova nei boschi insieme all'amico Nicola, un gruppo di briganti attacca il castello di suo padre. Fortunatamente in loro soccorso giunge il marchese di Plessis-Bellieres, cugino del barone, con i suoi uomini che in breve riescono ad avere la meglio sui briganti. Poi il marchese convince il cugino a lasciare che Angelica diventi dama di compagnia di sua moglie. Schernita dal cugino Filippo che la chiama la \"marchesa dei panni tristi\" e la bacia davanti agli amici nobili costringendo anche loro a baciarla, Angelica fugge dentro al castello e, per sfuggire a loro che la inseguono, entra dentro quella che poi scopre essere la stanza dove alloggia il principe di Cond\u00e9. Rimanendo nascosta nella stanza, Angelica sente che Cond\u00e9 sta organizzando, insieme a Fouquet, una congiura contro il re Luigi XIV, suo fratello e Mazzarino.\nAppena \u00e8 rimasta sola nella stanza, Angelica preleva il cofanetto col veleno dal luogo dove il principe lo ha riposto e lo nasconde altrove, Poco pi\u00f9 tardi, sentendo suo cugino parlare male di suo padre, Angelica accusa lui e gli altri nobili di congiurare contro il re. All\u2019arrivo di un infuriato principe di Cond\u00e9 la ragazza si giustifica dicendo che quando si complotta \u00e8 sempre per uccidere il sovrano, come capitato a Giulio Cesare. Cond\u00e9, pensando ad una bambinata, trova la cosa spiritosa e avendo appreso che Angelica non ha mai letto il \"De Bello Gallico\" offre a suo padre di pagarle gli studi di latino in un convento a Poitiers. Nonostante le obiezioni della giovane, il padre si trova cos\u00ec costretto a mandarla a studiare in convento.\nNel 1657, Angelica viene fatta uscire dal convento. Suo padre infatti \u00e8 intenzionato a farla sposare col ricco ma anziano Joffrey de Peyrac, conte di Tolosa. Pi\u00f9 tardi Angelica incontra Nicola, il quale le racconta che il conte di Peyrac non \u00e8 solo pi\u00f9 vecchio di lei ma anche sfregiato e zoppo. Alcuni giorni dopo al castello di Monteloup ha luogo il matrimonio. Angelica appare sollevata nel vedere che l\u2019uomo venuto a sposarla non \u00e8 brutto come gli era stato detto e resta profondamente delusa quando apprende che egli non il conte di Peyrac ma Bernard d'Andijos, amico di Joffrey, giunto a sposarla solamente per procura. Quella sera, durante la festa per le nozze, Angelica conduce Nicola in un fienile e gli si concede in modo che la sua prima volta sia con un uomo giovane e bello. I due vengono interrotti da Guglielmo, il cocchiere. Segue uno scontro tra i due uomini, durante il quale Nicola accidentalmente uccide il vecchio servitore con una falce. Per salvargli la vita Angelica lo convince a fuggire promettendogli di raggiungerlo nella foresta all'alba e di fuggire in America con lui.\nIl giorno seguente Angelica viene quindi condotta a Tolosa per il matrimonio religioso col conte di Peyrac. La donna appare disgustata e spaventata dal marito. L'uomo si rivela molto buono e generoso con lei arrivando anche a lasciarla da sola la prima notte di nozze affermando di non aver fretta a consumare il matrimonio e che quando verr\u00e0 il momento sar\u00e0 lei che gli si conceder\u00e0. In seguito Joffrey \u00e8 costretto a condurre presso la sua miniera di Salsigne il monaco B\u00e9cher, quale rappresentante dell'Arcivescovo di Tolosa, per mostrargli il segreto della sua ricchezza: Peyrac riesce infatti ad ottenere oro dal piombo attraverso il processo della coppellazione. A poco a poco il disgusto di Angelica per il marito lascia il posto ad un fascino che piano piano si trasforma in amore. Quando il cavaliere di Germontaz, nipote dell'arcivescovo e migliore spadaccino della Linguadoca, fa un affronto ad Angelica, Joffrey lo sfida a duello e lo uccide. Angelica, ormai innamorata del marito, per la paura provata durante il duello si getta tra le braccia di Joffrey e finalmente decide di fare l'amore con lui.\nNel 1659, mentre la vita di Angelica e Joffrey trascorre nel migliore dei modi, giunge un messaggero per informarli dell'imminente arrivo a Tolosa del re Luigi XIV, di ritorno da Saint-Jean-de-Luz, in compagnia della sua giovane sposa e di alcuni nobili della Corte. Il sovrano, accolto con tutto l'onore e lo sfarzo possibile, non resta insensibile al fascino di Angelica. Tuttavia, durante la notte, lascia Tolosa senza preavviso. Joffrey, affrettandosi a raggiungerlo per scoprire le ragioni di questa partenza frettolosa, viene arrestato dalle guardie reali e portato alla Bastiglia.\nDecisa a parlare al re, Angelica raggiunge Parigi e trova alloggio col figlioletto Florimond presso casa della sorella Ortensia, moglie del procuratore Fallot. Angelica incontra poi un avvocato - Francesco Desgrez - che le offre il suo aiuto, che lei per\u00f2 rifiuta certa che con le sue amicizie a Corte riuscir\u00e0 ad intercedere a nome del marito presso il sovrano. Angelica chiede quindi aiuto alla Grande Mademoiselle, cugina del re, con la quale aveva stretto amicizia durante la visita del sovrano a Tolosa. La donna si dichiara disposta ad aiutarla ma le dice che bisogna procedere con calma. Angelica viene poi avvicinata dal Cavaliere di Lorraine, il quale la informa che Monsieur, il fratello del re, la aspetta quel pomeriggio al Louvre per parlare della sorte di suo marito. Angelica vi si reca con la sua domestica ignorando che si tratta di una trappola per ucciderla. Angelica riesce a salvarsi per miracolo da un agguato mentre la sua domestica viene invece assassinata.\nIl mattino seguente Desgrez incontra Angelica e la informa di aver parlato con suo marito e di aver scoperto che \u00e8 detenuto con l'accusa di stregoneria e di delitto contro lo Stato. L'uomo dice alla donna che per il suo bene \u00e8 meglio che lasci Parigi perch\u00e9 il fratello del re \u00e8 al corrente che lei conosce un segreto molto importante che riguarda il suo amico Cond\u00e9; un segreto per il quale Monsieur sarebbe anche disposto ad ucciderla. Angelica furiosa se ne va decisa a non ascoltare pi\u00f9 le parole di Desgrez. Grazie alla Grande Mademoiselle, Angelica ottiene un colloquio privato con Luigi XIV, durante il quale tenta in ogni modo di far comprendere al re quanto suo marito sia un suddito fedele. Il re, affascinato dalla bellezza di Angelica, tenta di sedurla ma lei lo respinge. Il re, furioso, la mette alla porta. Mentre vaga per i corridoi del Louvre, Angelica viene inseguita da Lorraine e da Cl\u00e9ment Tonnel. Rifugiatasi dentro una stanza, Angelica si ritrova al cospetto di Monsieur deciso ad eliminarla una volta per tutte facendole bere del vetriolo. La donna getta il veleno in faccia a Lorraine e fugge nel salottino dove si trova la Grande Mademoiselle con altri nobili. Monsieur ordina a tutti i presenti di allontanarsi e poi cerca nuovamente di uccidere Angelica. In suo soccorso giunge per\u00f2 Andijos che l'aiuta a fuggire sacrificando per\u00f2 la propria vita. Angelica, senza ormai pi\u00f9 speranze di poter salvare il marito, si rivolge a Desgrez affinch\u00e9 assume la difesa del conte di Peyrac. Nel frattempo Angelica viene messa alla porta dalla sorella e va a vivere in un alloggio dentro il recinto del Tempio che le ha trovato Desgrez. Qui Angelica rincontra anche suo fratello Raimondo.\nPoco tempo dopo comincia il processo per stregoneria al conte di Peyrac. L'accusa chiama a testimoniare il monaco B\u00e9cher, il quale afferma di aver sottoposto l'accusato alla prova del tampone impregnato di acqua benedetta e che durante tale prova egli si \u00e8 messo continuamente ad urlare come se fosse indemoniato. Desgrez dimostra che il tampone in questione era stato creato dall'allievo del fabbro della Bastiglia affinch\u00e9 fosse truccato in modo tale da cacciare nelle carni un ago facendo cos\u00ec urlare il condannato. Tuttavia la testimonianza del giovane non viene accettata perch\u00e9 egli \u00e8 minorenne. Desgrez fa quindi in modo che nell'aula del tribunale Peyrac possa dimostrare a tutti che i suoi metodi di produrre l'oro non sono dovuti a stregonerie ma a metodi scientifici. B\u00e9cher fa poi parlare Carmencita, ex amante di Joffrey, che lo accusa di tormentarla continuamente con incantesimi vari anche dentro il convento nel quale si \u00e8 rifugiata. Desgrez tenta di smontare la testimonianza rivelando che la donna \u00e8 solamente un'isterica, quindi legge alla corte una dichiarazione del reverendo padre Kircher, grande esorcista di Francia, che dichiara che il conte di Peyrac non \u00e8 posseduto dal demonio. L'accusa chiede che una simile dichiarazione venga considerata nulla perch\u00e9 sicuramente falsata, ma il presidente del tribunale accoglie la richiesta di Desgrez di far testimoniare padre Kircher il giorno seguente. All'indomani durante il processo irrompe nell'aula il luogotenente di polizia per informare che il corpo di padre Kircher \u00e8 stato ripescato dalla Senna. Desgrez lancia un'accusa affermando che padre Kircher \u00e8 stato ucciso per evitare che la sua testimonianza scagionasse il conte di Peyrac e che l'intero processo \u00e8 truccato. Il presidente del tribunale per metterlo a tacere ordina il suo arresto ma l'avvocato riesce a fuggire con l'aiuto del suo cane Sorbonne. Nel frattempo Angelica da alla luce il suo secondo figlio, Cantor.\nIl processo ha termine e Joffrey viene quindi giudicato colpevole e condannato ad essere bruciato al rogo in Piazza di Gr\u00e8ve, Angelica vorrebbe tornare a parlare al re per chiedergli la grazia per suo marito ma Desgrez la informa che sono stati spiccati quattro mandati di arresto contro lui, lei, Fritz Hauer e Kouassi-B\u00e2. Desgrez prega Angelica di fuggire da Parigi insieme a lui e quando lei si rifiuta di farlo all'uomo non resta che darle i soldi da dare al boia affinch\u00e9 strangoli Peyrac per evitargli l'agonia tra le fiamme del rogo.\nDopo aver affidato Florimond e il neonato Cantor alle cure di Barbare, la domestica di sua sorella Ortensia, Angelica si reca dal boia per pagarlo affinch\u00e9 strangoli Joffrey. Poi Angelica viene avvicinata dal nano Barcarole che la conduce presso la Corte dei Miracoli, il cui capo Calembredaine altri non \u00e8 che il suo amico d'infanzia Nicola. Quest'ultimo gli propone un patto: egli attaccher\u00e0 la carretta dei condannati a morte e salver\u00e0 la vita al conte di Peyrac se Angelica accetta di partire con lui per le Americhe, come gli aveva promesso diversi anni prima. Per salvare suo marito, la donna accetta. Il carro, intercettato dai banditi, si rivela un'esca: Joffrey \u00e8 infatti gi\u00e0 stato portato di nascosto a Piazza di Gr\u00e8ve. Angelica, Nicola e i suoi accoliti corrono in Piazza di Gr\u00e8ve ma arrivano troppo tardi: il conte di Peyrac \u00e8 infatti gi\u00e0 stato bruciato sul rogo. B\u00e9cher vedendo Angelica ordina alle guardie che sia arrestata e bruciata anch'essa. Nicola e i suoi uomini la salvano portandola con loro alla Corte dei Miracoli. Angelica, devastata dal dolore, accetta di restare con loro per potersi cos\u00ec un giorno vendicare.\nErrori.\nNel film viene indicato il 1659 come anno delle nozze di Luigi XIV con Maria Teresa di Spagna mentre in realt\u00e0 queste ebbero luogo nel 1660.\nSequel e remake.\nIl film ha avuto quattro sequel:\nIl film ha anche avuto un remake:"}
{"id": "2176689", "revid": "661526", "url": "https://it.wikipedia.org/wiki?curid=2176689", "title": "CVCV", "text": ""}
{"id": "2176691", "revid": "28592", "url": "https://it.wikipedia.org/wiki?curid=2176691", "title": "Sergius Witte", "text": ""}
{"id": "2176692", "revid": "163662", "url": "https://it.wikipedia.org/wiki?curid=2176692", "title": "Anita Zagaria", "text": "Biografia.\nAnita \u00e8 un'attrice di solida formazione teatrale, partecipa, molto spesso in parti di co-protagonista a numerose pellicole; la sua carriera \u00e8 tuttavia maggiormente prolifica in televisione, come interprete di serie che hanno un notevole seguito di pubblico, tra le quali \"Un medico in famiglia\", dove interpreta il ruolo di Nilde Martini, e \"Butta la luna\", in cui recita nella parte di Elena Marini. Nel 1994 \u00e8 stata protagonista, sempre in televisione, di un originale variet\u00e0 condotto da Pippo Baudo, \"Tutti a casa\", che mescolava sapientemente fiction e dibattito in studio. Al cinema \u00e8 soprattutto ricordata per la breve ma sentita interpretazione della madre del piccolo protagonista di \"La corsa dell'innocente\" (1993), regia di Carlo Carlei."}
{"id": "2176693", "revid": "28592", "url": "https://it.wikipedia.org/wiki?curid=2176693", "title": "Museo Statale Russo", "text": ""}
{"id": "2176695", "revid": "729019", "url": "https://it.wikipedia.org/wiki?curid=2176695", "title": "Rossella (miniserie televisiva)", "text": "Rossella (\"Scarlett\") \u00e8 una miniserie televisiva in quattro puntate del 1994 diretta da John Erman e tratta dal romanzo omonimo di Alexandra Ripley. Interpretata da Joanne Whalley-Kilmer e Timothy Dalton nei ruoli protagonisti, prosegue le vicende del colossal cinematografico del 1939 \"Via col vento\".\nProdotta da RHI Entertainment in co-produzione con Beta Film, Silvio Berlusconi Communications e TF1, \u00e8 stata l'evento televisivo dell'anno 1994, trasmessa in contemporanea dalle televisioni di oltre 20 paesi nel mondo a partire dal 13 novembre 1994.\nTrama.\nLa storia, ambientata ad Atlanta, Stati Uniti, nel 1873, riprende dalla separazione di Rossella O'Hara e Rhett Butler dopo la morte di Melania.\nParte I.\nDurante il funerale di Melania si verifica un acceso e spiacevole diverbio tra Rossella e India Wilkes, sorella di Ashley. Dai gesti delle due donne deriva un piccolo scandalo che mina ancor di pi\u00f9 la rispettabilit\u00e0 di Rossella, gi\u00e0 profondamente compromessa dalle notizie circolanti sulla sua relazione con Ashley.\nPer sfuggire ai pettegolezzi, Rossella fa ritorno a Tara, dove scopre che Mammy \u00e8 gravemente malata. La piantagione versa inoltre in stato di semiabbandono perch\u00e9 Suellen e il marito Will non hanno le risorse necessarie per i lavori di manutenzione. Alla presenza di Rossella, la vecchia governante esprime il desiderio di rivedere per l'ultima volta Rhett Butler: per esaudire il suo ultimo desiderio, Rossella invia un telegramma a Rhett firmandosi con il nome del marito di Suellen, avvisandolo delle condizioni di Mammy.\nRhett si precipita a Tara e riesce a salutare Mammy prima che questa muoia, ma si accorge dello stratagemma di Rossella e la rimprovera duramente, ribadendo che non vuole pi\u00f9 stare con lei e chiedendole il divorzio.\nAshley Wilkes, nel frattempo, dirige la segheria che ha acquistato da Rossella. Ma purtroppo, a causa della scarsit\u00e0 di costruzioni nel luogo, l'attivit\u00e0 non rende bene come un tempo e Ashley rischia di fallire. A causa di questo e della morte della moglie, l'uomo cade in preda all'alcolismo e alla depressione. Rossella, impietosita dalla situazione del caro amico, decide di intervenire commissionando costruzioni al suo vecchio sorvegliante Samuel 'Big Sam\" O'Hara, ora un grosso imprenditore edile, ponendo come condizione che il legname necessario venga ordinato dalla segheria di Ashley.\nSoddisfatta dell'aiuto dato ad Ashley, Rossella decide di andare a Charleston per trovare Rhett. I due hanno diversi battibecchi ma sopportano la convivenza per non deludere la madre di Rhett, Eleanor, convinta che il figlio abbia un matrimonio felice. Durante una gita in barca, i due rischiano la vita a causa di una tempesta e trovano rifugio in un casolare, dove vengono presi dalla passione. Rhett si rende conto di aver commesso un errore e di aver illuso Rossella, e decide di lasciare la citt\u00e0. La donna, nel frattempo, viene vista mentre entra con Ashley Wilkes nella stanza d'albergo di quest'ultimo e per fuggire alle malelingue \u00e8 costretta a partire da Charleston e rifugiarsi a Savannah, in visita al nonno materno, dove cerca di conoscere i fratelli di suo padre. Ma tutto senza abbandonare i propri propositi di riconquistare Rhett, forte del fatto che aspetta un figlio frutto della loro notte di passione nel casolare.\nParte II.\nRossella arriva a Savannah e viene ricevuta freddamente dal nonno materno, che non ha mai digerito il matrimonio della figlia prediletta Ellen con un uomo rozzo come Geraldo O'Hara. Nei giorni seguenti, Rossella cerca e rintraccia i fratelli di suo padre e stringe con loro un buon rapporto. Ma durante la festa organizzata per celebrare l'evento, Rossella perde i sensi per via della gravidanza.\nRhett approfitta delle voci che circolano sulla relazione tra Rossella e Ashley per chiedere un divorzio giudiziale. Rossella, nel frattempo, cerca di ricomprare la parte di Tara che la sorella Carreen ha ceduto al convento quando vi \u00e8 entrata come novizia, e deve convivere con il nonno che la sopporta a fatica. Rossella rifiuta la proposta del nonno che la vorrebbe nominare erede in cambio della sua obbedienza e assistenza, e subito dopo riceve la lettera di Rhett che le chiede formalmente il divorzio. A questo punto Rossella si convince che il modo migliore per riconquistare Rhett \u00e8 fargli sentire la sua mancanza e per questo sceglie di andare in Irlanda, terra di origine degli O'Hara. In America, intanto, Rhett Butler corteggia con successo Anne Hampton, responsabile dello scoppio dello scandalo che ha costretto Rossella a fuggire in Europa.\nArrivata in Irlanda, Rossella trova una realt\u00e0 diversa da quella che immaginava: assiste impotente alla scena di una donna che viene sfrattata perch\u00e9 non poteva pagare l'affitto ad un possidente inglese. Accolta in modo caloroso dai parenti, Rossella convince il cugino Colum, un sacerdote, di non rivelare il suo stato di divorziata in attesa di un bambino, convincendolo a coprire la sua menzogna e a fingersi vedova. Rossella visita la propriet\u00e0 semidiroccata della sua famiglia e qui conosce Lord Richard Fenton, nobiluomo inglese e proprietario della propriet\u00e0 di famiglia degli O'Hara.\nDurante una notte, Rhett consuma un rapporto sessuale con Anne e per questo sceglie di sposarla per salvarne l'onore, nonostante i tentativi di Belle, la prostituta sua confidente, di dissuaderlo.\nRossella riesce a convincere Lord Fenton a venderle la propriet\u00e0 di famiglia e assume molti contadini del posto per lavorarci e ristrutturarla. Inoltre affitta le terre a poco prezzo guadagnandosi cos\u00ec la fiducia della popolazione locale. Inizia anche a frequentare sempre pi\u00f9 assiduamente Lord Fenton, ignorando che questi \u00e8 in realt\u00e0 un uomo violento e sadico che abusa della sua serva, Mary Boyle. A tre settimane dalla data del parto, Rossella riceve la comunicazione che Rhett si \u00e8 sposato con Anne: lo shock \u00e8 talmente violento che le contrazioni iniziano prematuramente. Durante il parto sorgono delle complicazioni che rendono necessario un cesareo.\nParte III.\nNonostante le complicazioni durante il parto, la bambina di nome Katie nasce sana e Rossella non riporta gravi conseguenze; un anno dopo la nascita, gli O'Hara festeggiano con una grande festa il primo compleanno della bambina. Quasi contemporaneamente, Rhett e Anne festeggiano il loro primo anniversario di matrimonio con una cena alla quale partecipa anche Eleanor. Durante la cena, Rhett annuncia l'intenzione di fondare un allevamento di cavalli e invita la moglie a seguirlo in Inghilterra e in Irlanda alla ricerca di uno stallone di alto livello per dare vita alla sua scuderia.\nRossella continua a frequentare Lord Fenton e progetta di visitare una fiera di cavalli per comprare un animale. Mentre discute al riguardo con Padre Colum, questi le rivela di far parte di una societ\u00e0 segreta avente come scopo l'indipendenza dell'Irlanda dall'Impero britannico.\nAlla fiera di cavalli, Rhett e Rossella si incontrano per caso e durante un t\u00e8 il collaboratore di Rhett invita Rossella ad una battuta di caccia alla volpe. Rhett apprende che Rossella ha mentito, dichiarando di essere vedova, e accetta di stare al gioco, convincendo la moglie Anne a fare altrettanto. Durante la battuta di caccia, Rossella cade dal cavallo e viene riportata in casa: qui incontra Anne che le rivela di essere incinta. Rossella \u00e8 colpita a tal punto dalla notizia che se ne va senza salutare Rhett.\nRossella si reca a Dublino accompagnata da Lord Fenton. Qui incontra il vicer\u00e9, e dopo un breve incontro con Rhett, lei e Lord Fenton si concedono una notte di passione. Al risveglio, Rossella riceve una visita e cerca di nascondere la presenza di Fenton nella sua stanza, ma il nobiluomo inglese si rivela palesemente causando l'ira di Rossella, che lo caccia dalla sua stanza. Nel frattempo, la donna riceve una lettera da Tara che le comunica che Suellen \u00e8 gravemente malata a causa della gravidanza e d\u00e0 ordine di preparare il suo ritorno negli Stati Uniti, scegliendo di lasciare la figlia in Irlanda.\nArrivata in America, Rossella assiste Suellen nel suo letto di ospedale dopo il parto. Un giorno riceve la visita di Ashley, che nel frattempo ha scoperto che lei era l'artefice della grande commissione di legname che lo salv\u00f2 dal fallimento. Suellen guarisce e Rossella le promette che il bambino appena nato, Geraldo, diventer\u00e0 padrone di Tara. Rossella sistema i suoi affari in America e torna nuovamente in Irlanda.\nArrivata in Irlanda, viene accolta calorosamente dalla popolazione e il cugino Colum le rivela con grande tristezza di essersi innamorato di lei. Rhett, nel frattempo, passa le notti insonni ammirando i suoi cavalli, indispettendo la moglie che teme che il comportamento del marito sia dovuto al nuovo incontro con Rossella.\nColum minaccia Fenton di rivelare dei suoi abusi sulla servit\u00f9 a Rossella se questi non accetter\u00e0 di aiutare Mary Boyle, che durante un abuso \u00e8 stata messa incinta. Fenton, non sopportando l'idea di essere ricattato, uccide Colum e scarica il suo corpo in un bosco.\nParte IV.\nAl funerale di Colum O'Hara si presenta anche Lord Fenton che fingendosi costernato invita Rossella a seguirlo in Inghilterra e la donna accetta. Messa al corrente della notizia la serva Mary chiede a Rossella di poter andare con lei in Inghilterra, in modo da poter partorire il bambino al riparo dagli occhi delle persone che la conoscono ed evitando quindi lo scandalo, Rossella accetta ignorando che il padre del bambino \u00e8 proprio Lord Fenton.\nNegli USA Anne si ammala gravemente contraendo la febbre gialla e dopo una breve agonia muore insieme al figlio che portava in grembo, rendendo Rhett vedovo.\nFenton scopre che Rossella ha portato come serva la ragazza da cui aspetta un figlio e la minaccia intimandole di andarsene, ma la ragazza insiste affermando che se ne andr\u00e0 solo quando potr\u00e0 pagarsi un biglietto per l'America. Rossella viene invitata a cena dalla famiglia di Fenton ma \u00e8 irritata dal disprezzo di questi verso l'Irlanda e gli irlandesi. Dopo la cena Richard Fenton cerca di abusare di Rossella rivelandosi un individuo instabile e violento, pochi giorni dopo i due vengono a lite e Rossella viene picchiata e violentata da Richard che le confessa di essere il padre del figlio della serva Mary e di aver ucciso il cugino Colum O'Hara. Dopo aver subito la violenza Rossella si risveglia trovando il corpo di Richard Fenton morto con un pugnale nel petto.\nRossella viene imprigionata con l'accusa di aver ucciso Lord Fenton, la notizia raggiunge in breve anche Rhett Butler che decide di partire per Londra per andare ad incontrarla. Rhett decide di offrire a Rossella tutto l'aiuto possibile, cercando di convincere il migliore avvocato di Londra a prendere le sue difese, ma il caso \u00e8 complicato dalla possibilit\u00e0 che il precedente omicidio commesso da Rossella durante la guerra di secessione (il soldato nordista che in \"Via col vento\" cerc\u00f2 di derubarla e violentarla) possa diventare di dominio pubblico. Rhett incontra Rossella in prigione e la donna confida all'ex-marito di sospettare che l'omicidio sia opera della serva Mary, nel frattempo fuggita. Rossella inoltre rivela a Rhett che Katie \u00e8 sua figlia.\nIl giorno del processo Rossella si dichiara non colpevole ma il suo avvocato (nonostante sia il migliore di Londra) \u00e8 in difficolt\u00e0 per via del fatto che le prove sembrano essere tutte contro di lei. Uscendo dall'aula Rhett e l'avvocato incontrano Mary e la inseguono cercando di convincerla a testimoniare al processo, ma la ragazza \u00e8 talmente sconvolta che tenta il suicidio gettandosi da un ponte ma Rhett riesce a salvarla. Quando Mary si riprende viene avvisata dai medici di essere fuori pericolo ma di aver perso il bambino.\nRhett va a trovare Mary in ospedale e tenta nuovamente di convincerla a testimoniare, ma la trova in stato confusionale e desiste dai suoi propositi. Lo stesso giorno una testimone rivela alla corte di aver udito da Lord Fenton del precedente episodio di violenza di Rossella, facendo pendere ulteriormente la corte a sfavore dell'imputata. Durante la notte Mary fugge dall'ospedale e si rifugia in una chiesa per pregare. Il giorno del verdetto la giuria ritiene l'imputata colpevole e il giudice la condanna alla pena di morte tramite impiccagione, in aula \u00e8 presente in anonimato anche Mary. Rossella sviene dopo la lettura della sentenza ma Mary si alza e confessa alla giuria e al giudice il suo crimine rendendo Rossella libera e venendo imprigionata al suo posto, tuttavia Rhett e Rossella si assicurano che l'avvocato difenda anche la povera Mary che per\u00f2 viene condannata lo stesso alla pena capitale.\nRossella e Rhett tornano in Irlanda, e Rhett pu\u00f2 finalmente abbracciare la figlia Katie che sta dormendo. I due trascorrono la notte ai due estremi del gigantesco letto della stanza di Rossella e il giorno successivo partecipano insieme ad un ballo nel paese. La sera Rhett legge una fiaba alla figlia e la fa addormentare, poi a tavola Rossella gli chiede di risposarla e lui in risposta la bacia appassionatamente, poi la prende in braccio e la porta nella stanza da letto. Qualche tempo dopo Rossella, Rhett e Katie camminano per le colline irlandesi e decidono di lasciare l'Irlanda e di non tornare a Charleston, ma di girare il mondo.\nProduzione.\nNel 1991, il produttore statunitense Robert Halmi Sr., presidente della RHI Entertainment, poi Hallmark Entertainment, acquist\u00f2 i diritti del romanzo di Alexandra Ripley per 9 milioni di dollari. Dopo l'accordo di co-produzione con la tedesca Beta Film, l'italiana Silvio Berlusconi Communications e la francese TF1, inizi\u00f2 la costosa produzione della miniserie con un budget di oltre 40 milioni di dollari.\nCast.\nPer l'ambitissimo ruolo di Rossella O'Hara, al tempo di Vivien Leigh, vennero fatti provini in tutto il mondo. Dopo mesi di ricerche venne scelta tra migliaia di candidate, tra cui anche l'Italiana Yvonne Sci\u00f2, l'attrice britannica Joanne Whalley-Kilmer, moglie di Val Kilmer e conosciuta per film come \"Willow\" e \"Scandal - Il caso Profumo\". L'attrice, una volta confermata la sua partecipazione, ha dichiarato che:\n\"\"L\u00ec per l\u00ec ho pensato che volessero fare un remake di 'Via col vento' e mi sembr\u00f2 una follia. Poi mi spiegarono che si trattava invece di una storia nuova, ambientata in posti nuovi, non una copia nella quale il fantasma di Vivien Leigh mi avrebbe dato la caccia! Avevo visto 'Via col vento' varie volte in passato, ma mi rifiutai di rivederlo prima delle riprese, per evitare di farmi influenzare, e per sentirmi libera di pensare pi\u00f9 a quello che i personaggi stavano facendo, e meno a quello che avevano fatto\".\nTimothy Dalton, famoso James Bond nei due film di John Glen \"007 - Zona pericolo\" e \"007 - Vendetta privata\", venne invece scelto per scontrarsi con l'iconico Clark Gable nella parte dello scaltro ma affascinante Rhett Butler. L'attore aveva inizialmente rifiutato, ma dopo aver letto la sceneggiatura si rese conto dell'importanza del soggetto, e accett\u00f2. A tal proposito, ha dichiarato:\n\"Dissi al mio agente di rifiutare. Chi mai avrebbe voluto competere con Clark Gable? \u00c8 pura follia! Ma poi ci ho ripensato, e leggendo la sceneggiatura mi sono accorto di quanto la storia fosse accattivante, una vera soap-opera, bollente al punto giusto. E io adoro le sfide\".\nA completare il cast, Stephen Collins nel ruolo di Ashley, al tempo Leslie Howard, Sean Bean in quello di Lord Fenton, nuovo spasimante di Rossella, John Gielgud nella parte di Pierre Robillard e Ann-Margret in quella della prostituta Belle Watling.\nLocation.\nLe riprese si sono svolte in oltre 53 location, a partire dalla Gran Bretagna, a Londra, per poi spostarsi in Irlanda e nella Carolina del Sud, negli Stati Uniti.\nDistribuzione.\nLa miniserie \u00e8 stata presentata in anteprima mondiale a New York, all'Alice Tully Hall del Lincoln Center, il 3 novembre 1994. Al gala organizzato per la presentazione, pochi degli ospiti invitati, tra cui Paul Newman, Jane Fonda e Kevin Costner, si presentarono, e quelli intervenuti trovarono la prima puntata della miniserie deludente e decisamente lontana dalle indimenticabili performance di Vivien Leigh e Clark Gable. Persino alcuni rappresentanti della CBS, la rete destinata a trasmettere la miniserie, si mostrarono perplessi e poco soddisfatti del risultato finale.\nAll'estero.\nNonostante le violente critiche e il pessimismo generale, \"Rossella\", trasmessa dalla CBS il 13, 15, 16 e 17 novembre 1994, ebbe buoni risultati d'ascolto, guadagnando il 28% di share e oltre 17 milioni di telespettatori. Tuttavia non ripag\u00f2 le aspettative, che si prefiggevano un successo maggiore. La ragione principale dell'insuccesso venne attribuita allo \"scarso appeal che il prodotto aveva sui telespettatori di sesso maschile, trattandosi di una storia prettamente al femminile\"\".\nIn Italia.\nLa miniserie \u00e8 stata trasmessa in Italia il 13, 14, 21 e 28 novembre 1994 in prima serata su Canale 5. La prima puntata, che costrinse Alberto Castagna a sospendere per una sera il programma di punta della rete \"Stranamore\", registr\u00f2 ascolti affini a quelli ottenuti in America, con il 27% di share e poco pi\u00f9 di 7 milioni di telespettatori.\nLa delusione per il mancato successo si concretizz\u00f2 nelle recensioni pubblicate nei giorni successivi: Castagna ribad\u00ec la mancanza di carisma dei due protagonisti, e l'impossibilit\u00e0 di avvicinarsi anche solo di poco all'originale. La psicologa Vera Slepoj, all'epoca presidente della Federazione psicologi italiani, attribu\u00ec lo scarso interesse al modello femminile attempato rappresentato da Rossella, mentre la scrittrice Fernanda Pivano si disse delusa dalla mercificazione del film originale, ormai parte dell'epopea popolare. Liala, autrice di romanzi rosa, fu invece una delle poche ad aver apprezzato la miniserie, per lei all'altezza del film di Victor Fleming."}
{"id": "2176717", "revid": "16758", "url": "https://it.wikipedia.org/wiki?curid=2176717", "title": "Campionato europeo (hockey su ghiaccio)", "text": ""}
{"id": "2176718", "revid": "729019", "url": "https://it.wikipedia.org/wiki?curid=2176718", "title": "Soci\u00e9t\u00e9 industrielle pour l'a\u00e9ronautique", "text": "La Soci\u00e9t\u00e9 industrielle pour l'a\u00e9ronautique, conosciuta anche come SIPA, \u00e8 stata un'azienda aeronautica francese.\nStoria.\nLa SIPA, fondata da \u00c9mile Dewoitine nel 1938 dopo che l'azienda che aveva rifondato e che produceva velivoli che portavano il suo cognome - la Soci\u00e9t\u00e9 a\u00e9ronautique fran\u00e7aise (avions dewoitine) o SAF - era stata nazionalizzata l'anno prima, inizialmente (1938-1940) si occup\u00f2 della produzione di componenti aeronautiche per conto di altre aziende del settore (come l'ANF Les Mureaux o la Loire Aviation).\nFu dopo la fine della seconda guerra mondiale che si dedic\u00f2 allo sviluppo di alcuni progetti autonomi di velivoli da addestramento ex-Luftwaffe dei quali aveva precedentemente prodotto alcune parti; tra questi l'Arado Ar 396, dalla cui evoluzione ricav\u00f2 i modelli S-10, S-11 e S-12.\nTra la fine degli anni quaranta e l'inizio degli anni cinquanta propose all'Arm\u00e9e de l'air una serie di aerei militari da addestramento per rispondere al programma SALS (Service de l'aviation l\u00e9g\u00e8re et sportive) che prevedeva la riorganizzazione e l'ammodernamento della forza aerea francese. Tra questi il SIPA S-200 \"Minijet\", un monomotore a getto caratterizzato dalla cabina di pilotaggio a due posti affiancati e doppia trave di coda. Portato in volo per la prima volta nel 1952, fu il primo velivolo a getto leggero biposto completamente metallico realizzato a livello mondiale.\nLa SIPA venne assorbita nel 1975 dalla Soci\u00e9t\u00e9 nationale industrielle a\u00e9rospatiale (SNIAS), comunemente conosciuta come A\u00e9rospatiale."}
{"id": "2176719", "revid": "1305772", "url": "https://it.wikipedia.org/wiki?curid=2176719", "title": "All Nightmare Long", "text": "All Nightmare Long \u00e8 un singolo del gruppo musicale statunitense Metallica, pubblicato il 15 dicembre 2008 come quinto estratto dal nono album in studio \"Death Magnetic\".\nDescrizione.\nContiene un riarrangiamento di un assolo e di alcuni riff presenti nel demo \"Flamingo\", con la differenza che il brano definitivo ha un sound pi\u00f9 sporco, un ritmo pi\u00f9 veloce e una linea di basso pi\u00f9 rumorosa e rimbombante.\nIl testo parla di incubi, miseria e morte, ed \u00e8 stato ispirato dalla storia degli Hounds of Tindalos (\"I Segugi di Tindalos\"), tratta dal racconto omonimo di Frank Belknap Long. Il racconto parla di un uomo perseguitato da creature provenienti da altre dimensioni.\nVideo musicale.\nDiretto da Roboshobo (Robert Schober) e pubblicato il 7 dicembre 2008, il video (che non ha come protagonista la band) \u00e8 un falso documentario, ossia riporta fatti alternativi a quelli realmente avvenuti successivamente all'evento di Tunguska del 1908 quando pare che un asteroide sia esploso a diversi chilometri di altezza causando un'esplosione talmente forte da illuminare a giorno il cielo di Londra a mezzanotte. Il video mostra parti di un film d'animazione russo in cui uno scienziato scopre un'innocua forma di vita aliena le cui cellule per\u00f2, se impiantate in cadaveri animali e umani, possono riportarli in vita. Gli esseri esposti a queste cellule assumono comportamenti particolarmente violenti (queste scene ricordano il film \"E venne il giorno\"). L'URSS decide allora di colpire gli USA con quest'incredibile arma di distruzione di massa, prima di intervenire con aiuti militari e umanitari per salvare la potenza nemica da una minaccia ormai fuori controllo. Alla fine del video una bandiera ibrida che unisce quella statunitense a quella sovietica viene issata sul territorio americano ormai sotto il completo dominio russo. Le ultime scene rappresentano la fuga di uno di questi esperimenti (ossia il cadavere di un uomo senza testa riportato in vita) che fugge da un centro di ricerca sovietico.\nIn un'intervista Kirk Hammett spieg\u00f2 le origini del video, affermando che aveva acquistato il film da un fan russo per 5 dollari, per poi dimenticarsene successivamente. Solo diversi anni dopo Hammett ritrov\u00f2 il video e chiese all'amico della sua compagna russa di tradurre parte dell'opera cinematografica. Il chitarrista decise allora di dedicare al suddetto video una canzone, ovvero \"All Nightmare Long\". Solo successivamente si scopr\u00ec che in realt\u00e0 quella di Hammett era una falsa informazione per pubblicizzare il singolo: il film d'animazione non era una pellicola russa e non era nemmeno stato acquistato in Russia."}
{"id": "2176729", "revid": "16758", "url": "https://it.wikipedia.org/wiki?curid=2176729", "title": "Campionato europeo di hockey su ghiaccio 1928", "text": ""}
{"id": "2176730", "revid": "184755", "url": "https://it.wikipedia.org/wiki?curid=2176730", "title": "Diffusione elettrica", "text": "Il fenomeno della diffusione elettrica ha luogo, in un semiconduttore, a causa di un gradiente di concentrazione dei portatori di carica. Consiste in un moto di cariche che si spostano da una regione dove sono in eccesso verso zone a minore densit\u00e0 di concentrazione, indipendentemente dall'eventuale presenza di campi elettrici.\nQuesto moto di cariche si traduce in una corrente, chiamata corrente di diffusione, che ha la stessa direzione del gradiente di concentrazione dei portatori di carica, ma verso opposto poich\u00e9, in generale, \u00e8 un fenomeno atto a ristabilire lo stato di equilibrio del materiale.\nLa presenza di un gradiente di concentrazione dei portatori di carica in un semiconduttore pu\u00f2 essere originata da molteplici cause, tra le quali: una concentrazione non uniforme di atomi droganti, l'esposizione del materiale ad un fascio di fotoni, l'iniezione costante di portatori di carica dovuta al contatto tra due cristalli che presentano diverse tipologie di drogaggio, come in una giunzione p-n."}
{"id": "2176731", "revid": "287204", "url": "https://it.wikipedia.org/wiki?curid=2176731", "title": "Nemunelis", "text": ""}
{"id": "2176733", "revid": "21981", "url": "https://it.wikipedia.org/wiki?curid=2176733", "title": "Memele", "text": ""}
{"id": "2176738", "revid": "287204", "url": "https://it.wikipedia.org/wiki?curid=2176738", "title": "CoRoT-1 b", "text": "CoRoT-1 b, precedentemente designato CoRoT-Exo-1 b, e a volte erroneamente citato come COROT-1 B o COROT-Exo-1 b, \u00e8 un pianeta extrasolare gassoso che orbita intorno alla stella CoRoT-1.\n\u00c8 stato il primo ad essere individuato dalla missione COROT. La sua scoperta stata annunciata il 1\u00ba maggio 2007.\nCoRoT-1b appartiene alla categoria dei gioviani caldi, una classe di pianeti giganti che orbitano a poca distanza dalla loro stella madre e per questo hanno temperature elevatissime. Le principali caratteristiche di questo pianeta sono il suo grande raggio e la sua bassa densit\u00e0 media, dovute probabilmente al forte irraggiamento ricevuto dalla vicina stella madre che causa l'espansione degli strati esterni dell'atmosfera.\nA causa della sua prossimit\u00e0 alla stella, la sua irradiazione stellare di ~ 3,9 x 109 erg s-1 cm-2 ne fa un pianeta appartenente alla teorica classe pM, ovvero il flusso stellare ricevuto dovrebbe essere abbastanza ampio da permettere a composti ad alta opacit\u00e0 come ossido di titanio e ossido di vanadio di essere presenti in forma gassosa nell'atmosfera dal lato del giorno, ovvero quello illuminato dalla stella."}
{"id": "2176748", "revid": "287204", "url": "https://it.wikipedia.org/wiki?curid=2176748", "title": "Campionato africano maschile di pallacanestro 1975", "text": "L'8\u00ba Campionato Africano Maschile di Pallacanestro FIBA si \u00e8 svolto dal 20 al 28 dicembre 1975 ad Alessandria d'Egitto in Egitto. Il torneo \u00e8 stato vinto dall'Egitto padrone di casa.\nI Campionati africani maschili di pallacanestro sono una manifestazione disputata dalle squadre nazionali del continente, organizzata dalla FIBA Africa, all'epoca AFABA."}
{"id": "2176751", "revid": "26630", "url": "https://it.wikipedia.org/wiki?curid=2176751", "title": "Giuseppe Garibaldi", "text": "Figura rilevante del Risorgimento, fu uno dei personaggi storici pi\u00f9 celebrati della sua epoca. \u00c8 noto anche con l'appellativo di \u00aberoe dei due mondi\u00bb per le imprese militari compiute sia in Europa, sia in America meridionale.\nConsiderato dalla storiografia e nella cultura popolare del XX secolo il principale eroe nazionale italiano, inizi\u00f2 i suoi spostamenti per il mondo come ufficiale di navi mercantili, per poi diventare capitano di lungo corso. La sua impresa pi\u00f9 nota fu la vittoriosa spedizione dei Mille che port\u00f2 all'annessione del Regno delle Due Sicilie al nascente Regno d'Italia, episodio centrale nel processo di unificazione della nuova nazione. Massone di 33\u00ba grado del Rito scozzese antico ed accettato, favorevole all'ingresso delle donne in massoneria (tanto da iniziare sua figlia Teresita), ricopr\u00ec anche brevemente la carica di Gran Maestro del Grande Oriente d'Italia; dichiaratamente repubblicano e anticlericale, fu autore di numerosi scritti, prevalentemente di memorialistica e politica, ma pubblic\u00f2 anche romanzi e poesie.\nBiografia.\nGiovinezza.\nGiuseppe Garibaldi nacque a Nizza da una famiglia di origini genovesi il 4 luglio 1807, nell'attuale Quai Papacino, in un periodo in cui la relativa contea era sotto sovranit\u00e0 francese, poich\u00e9, in quegli anni, erano stati annessi da Bonaparte all'Impero tutti i territori continentali sabaudi. A Nizza fu battezzato il 19 luglio 1807 nella chiesa dei S.S. Martino e Agostino, situata nel quartiere attuale della Vecchia Nizza, e registrato come Joseph Marie Garibaldi, cittadino francese. La sua famiglia si era trasferita a Nizza nel 1770; il padre Domenico Garibaldi (1766-1841), originario di Chiavari, era proprietario di una tartana chiamata Santa Reparata. La madre Maria Rosa Nicoletta Raimondi (22 gennaio 1776 - 20 marzo 1852) era una figlia di pescatori originaria di Loano, nel 1807 territorio francese (sino al 1805 Repubblica Ligure), e mor\u00ec a Nizza.\nGiuseppe era il terzogenito di sei figli: Angelo (1804-1853), il fratello maggiore, divenne console negli Stati Uniti d'America; Michele (1810-1866) fu capitano di marina; Felice (1813-1855) fu rappresentante di una compagnia di navigazione e produttore di olio d\u2019oliva pugliese; Maria Elisabetta (1798-1799) e Teresa (1817-1820) morirono in tenera et\u00e0. Per diverso tempo, gli storici dettero credito a una versione, dimostratasi poi falsa, secondo la quale Garibaldi avrebbe avuto origini tedesche. La famiglia divideva con alcuni parenti, i Gustavin, una casa sul mare. Dell'infanzia di Giuseppe si hanno poche notizie, per lo pi\u00f9 agiografiche. Risulta invece certa la notizia che a 8 anni salv\u00f2 una lavandaia caduta in acqua e che il soccorso a persone in procinto di annegare fu una costante, tanto che ne salv\u00f2 almeno 12.\nNel 1814 la casa dei Garibaldi fu demolita per ampliare il porto e la famiglia trasloc\u00f2. Nizza fu restituita al Regno di Sardegna per decisione del Congresso di Vienna e rest\u00f2 sotto il governo dei Savoia fino al 1860. I genitori avrebbero voluto avviarlo alla carriera di avvocato, medico o sacerdote, ma Giuseppe non amava gli studi, prediligendo gli esercizi fisici e la vita di mare. Egli stesso ebbe a dire che era pi\u00f9 amico del divertimento che dello studio. Vedendosi ostacolato dal padre nella sua vocazione marinara, durante le vacanze tent\u00f2 di fuggire per mare verso Genova con tre suoi compagni: Cesare Parodi, Celestino Bernord e Raffaello de Andr\u00e8. Scoperto da un sacerdote che avvis\u00f2 la famiglia della fuga, fu fermato appena giunto alle alture di Monaco e ricondotto a casa; \u00e8 forse da ricondursi a questo episodio l'inizio della sua antipatia verso il clero.\nTuttavia, si appassion\u00f2 alle materie insegnategli dai suoi primi precettori, padre Giaume e il \"signor Arena\". Quest'ultimo, reduce delle campagne napoleoniche, gli impart\u00ec lezioni d'italiano e di storia antica (rimase affascinato soprattutto dalla Roma antica). Alla fine riusc\u00ec a persuadere il padre a lasciargli intraprendere la vita di mare e venne iscritto nel registro dei mozzi a Genova il 12 novembre 1821. Dall'iscrizione in quel registro, si rileva che l'altezza del quattordicenne Garibaldi era di 39 once e 3/4, pari a circa 170\u00a0cm, considerevole in rapporto all'et\u00e0 e all'altezza media dell'epoca.\nAnche se la datazione del primo imbarco \u00e8 incerta, risulta che il 13 gennaio 1824 si imbarc\u00f2 sedicenne sulla \"Costanza\", comandata da Angelo Pesante di Sanremo, che Garibaldi avrebbe in seguito descritto come \"il migliore capitano di mare\". Nel suo primo viaggio, su un brigantino con bandiera russa, si spinse fino a Odessa nel mar Nero e a Taganrog nel mar d'Azov (entrambe ex colonie genovesi). Vi si recher\u00e0 nuovamente nel 1833, incontrando un patriota mazziniano che lo sensibilizzer\u00e0 alla causa dell'unit\u00e0 d'Italia. Rientr\u00f2 a Nizza in luglio.\nL'11 novembre part\u00ec per un breve viaggio come mozzo di rinforzo sulla Santa Reparata, costeggiando la Francia in un equipaggio di cinque uomini. Con il padre, tra aprile e maggio del 1825, part\u00ec alla volta di Roma con tappe a Livorno, Porto Longone e Fiumicino con un carico di vino, per l'approvvigionamento dei pellegrini venuti per il Giubileo indetto da papa Leone XII. L'equipaggio era composto da 8 uomini, ed ebbe la sua prima paga.\nNavigazione.\nIniziarono i numerosi viaggi marittimi di Garibaldi; fra quelli che rimasero pi\u00f9 impressi al condottiero vi fu quello sul brigantino \"Enea\", al cui comando vi era il capitano Giuseppe Gervino, durante il quale, in una tempesta, vide una feluca catalana, a cui non poterono prestare soccorso, sprofondare travolta dalle onde. Nel 1827, navigando con la \"Coromandel\", raggiunse le Isole Canarie e nello stesso anno, a settembre, salp\u00f2 da Nizza con la \"Cortese\", comandata dal capitano Carlo Semeria, per il mar Nero: durante questo viaggio il bastimento fu assalito per tre volte dai corsari greci, che depredarono la nave, rubando persino i vestiti dei marinai, mentre il comandante non opponeva la minima resistenza. In questo viaggio sub\u00ec la sua prima lieve ferita in battaglia, evento forse ingigantito dalle fonti con il tempo.\nIl viaggio comunque continu\u00f2 e nell'agosto del 1828 Garibaldi sbarc\u00f2 dalla \"Cortese\" a Costantinopoli, dove, ammalato, rimase per circa tre anni: in quel periodo per sostenersi economicamente fece l'istitutore, insegnando italiano, francese e matematica. Fra i motivi che lo fecero indugiare vi fu la guerra turco-russa, che chiuse le vie commerciali marittime; nel frattempo si integr\u00f2 nella comunit\u00e0 italiana, grazie anche alla presenza di una sua concittadina, la signora Luisa Sauvaigo. Garibaldi probabilmente frequent\u00f2 la casa di Calosso\u00a0\u2013 comandante della cavalleria del Sultano con il nome di Rustem Bey\u00a0\u2013 e l'ambiente dei genovesi, che storicamente erano insediati nei quartieri di Galata e Pera. Ritorn\u00f2 a Nizza nella primavera del 1831. Appena giunto in citt\u00e0 ripart\u00ec subito, imbarcandosi sulla \"Nostra Signora delle Grazie\" comandata dal capitano Antonio Casabona, prima come secondo: poi l'anziano capitano gli cedette il comando. Il 20 febbraio 1832 gli fu rilasciata la patente di capitano di mare di seconda classe.\nNello stesso mese si reimbarc\u00f2 con la \"Clorinda\" per il mar Nero; si contavano venti uomini a bordo e la paga di Giuseppe fu di 50 lire piemontesi al mese mentre 100 toccarono al comandante, Simone Clary. Ancora una volta la nave fu presa di mira dai corsari ma questa volta l'equipaggio accolse gli aggressori a fucilate. Garibaldi fu ferito alla mano destra: avrebbe poi ricordato l'accaduto come il suo primo combattimento. Proprio sulla \"Clorinda\" conobbe Edoardo Mutru, suo compagno d'armi in futuro. Nel 1833 si contarono sui registri navali 72 mesi di navigazione effettiva. L'importanza dello \"spirito marinaro\" in Garibaldi \u00e8 stata pi\u00f9 volte sottolineata, gli scritti di Augusto Vittorio Vecchi, pi\u00f9 noto con il nome di Jack la Bolina, influenzarono i successivi studiosi sull'argomento, egli che definiva il Mar Mediterraneo un ottimo insegnante, vedeva nell'eroe l'ingenuit\u00e0 degli uomini di mare in contrasto con la furbizia degli uomini di terra. Di parere simile era Pino Fortini, il quale afferm\u00f2 che il mare lo aveva formato ed educato moralmente.\nDopo 13 mesi di navigazione ritorn\u00f2 a Nizza, ma gi\u00e0 nel marzo 1833 ripart\u00ec per Costantinopoli. All'equipaggio si aggiunsero tredici passeggeri francesi seguaci di Henri de Saint-Simon, imbarcati di notte e controllati dalla polizia affinch\u00e9 andassero in esilio nella capitale ottomana. Il loro capo era Emile Barrault, professore di retorica che espose le idee sansimoniane a un attento Garibaldi. Garibaldi, allora ventiseienne, fu molto influenzato dalle sue parole, ma Annita Garibaldi ipotizza che probabilmente quelle idee non gli giungessero del tutto nuove, essendogli note fin da quando aveva soggiornato nell'Impero Ottomano, luogo prescelto da tanti profughi politici dell'Europa e percorso esso stesso da fremiti di autonomia e di libert\u00e0. Tutto ci\u00f2 contribu\u00ec a convincerlo che il mondo era percorso da un grande bisogno di libert\u00e0. Lo colp\u00ec in particolare Emile Barrault quando afferm\u00f2: \nIl bastimento sbarc\u00f2 i francesi a Costantinopoli e procedette per Taganrog, importante porto russo sul Mar d'Azov. Qui in una locanda, incontr\u00f2 un uomo detto il \"Credente\", che espose a Garibaldi le idee mazziniane. Le tesi di Giuseppe Mazzini sembrarono a Garibaldi la diretta conseguenza delle idee di Barrault ed egli vide nella lotta per l'Unit\u00e0 d'Italia il momento iniziale della redenzione di tutti i popoli oppressi. Quel viaggio cambi\u00f2 la vita di Garibaldi; nelle sue \"Memorie\" scrisse: \u00abCerto non prov\u00f2 Colombo tanta soddisfazione nella scoperta dell'America, come ne provai io al ritrovare chi s'occupasse della redenzione patria\u00bb.\nVita da ricercato.\nNon si ha certezza storica del primo incontro fra Garibaldi e Mazzini; quello descritto nella sua biografia mostra alcune lacune: si racconta che un certo Covi condusse il primo dal rivoluzionario in un incontro tenutosi a Marsiglia nel 1833, ma la datazione non risulta credibile in quanto il marinaio sbarc\u00f2 il 17 agosto 1833 a Villefranche-sur-Mer (all'epoca Villafranca marittima) mentre Mazzini si era gi\u00e0 trasferito, da giugno, a Ginevra. Inoltre lo stesso genovese afferm\u00f2 che aveva sentito di Garibaldi solo tempo dopo, nel 1834. A quell'epoca i marinai mercantili dovevano obbligatoriamente prestare servizio per 5 anni nella marina da guerra; venivano agevolati coloro che avessero frequentato rotte che portavano all'estero, essi infatti potevano decidere quando iniziare tale periodo, in ogni caso la scelta doveva cadere prima dei quarant'anni di et\u00e0. Garibaldi present\u00f2 la domanda nel mese di dicembre del 1833 diventando marinaio di terza classe.\nIl 16 dicembre si present\u00f2 a Genova e il 26 si imbarc\u00f2 sull\"Euridice\" dove rimase per 38 giorni. La divisa sarda nell'occasione era composta da un frac nero, una tuba, e un paio di pantaloni bianchi. Come marinaio piemontese Garibaldi assunse il nome di battaglia \"Cleombroto\", un re spartano che combatt\u00e9 contro Tebe nella Battaglia di Leuttra. Non era ancora iscritto alla Giovine Italia. In quel periodo tent\u00f2, con Edoardo Mutru arruolatosi anch'esso, e Marco Pe di fare propaganda alla causa cercando a bordo e a terra di fare proseliti.\nFrequent\u00f2 l'osteria della Colomba, la cui proprietaria Caterina Boscovich, insieme alla cameriera Teresina Cassamiglia, gli saranno d'aiuto in seguito. Fece sfoggio della sua attivit\u00e0, offrendo da bere a sconosciuti con l'intento di arruolare nella causa nuovi elementi, e fu visto in pubblico, al caff\u00e8 di Londra, usare parole dispregiative verso il Re. Per tale comportamento venne sorvegliato dalla polizia. Il 3 febbraio 1834 fu poi imbarcato, insieme a Mutru, sulla Conte De Geneys, che stava per partire per il Brasile. Vi rest\u00f2 solo un giorno in quanto il 4 febbraio, fingendosi malato, scese a terra, dopo aver dormito all'Insegna della Marina con Mutru.\nNel frattempo si era stabilito che l'11 febbraio 1834 ci sarebbe stata un'insurrezione popolare in Piemonte. Garibaldi scese a terra per mettersi in contatto con i mazziniani; ma il fallimento della rivolta in Savoia e l'allerta di esercito e polizia fecero fallire tutto. Garibaldi credeva che l'insurrezione si sarebbe comunque avviata; non torn\u00f2 sulla nave per parteciparvi, venendo siglato il termine A.S.L. (Assentatosi Senza Licenza) sulla sua matricola, e divenendo in pratica un disertore; tale latitanza venne considerata come ammissione di colpa. Attese un'ora in piazza prima di andarsene, trovando riparo prima a casa della fruttivendola Natalina Pozzo e successivamente all'osteria e alla casa della padrona, Caterina Boscovich. Intanto vengono arrestati il quasi omonimo Giuseppe Garibaldi (l'8 febbraio) e poi lo stesso Mutru, il 13 febbraio. Prima di allora, il 9 o l'11, lascia Genova.\nPi\u00f9 volte nel corso della fuga sfugg\u00ec a eventuali catture, dopo aver superato il fiume Varo: la prima quando al confine venne condotto momentaneamente a Draguignan, poi in un'osteria dove cant\u00f2 per sfuggire agli sguardi dell'oste che minacci\u00f2 di farlo arrestare. Giunse infine a Marsiglia. Intanto venne indicato come uno dei capi della cospirazione, fu condannato \"alla pena di morte ignominiosa\" in contumacia in quanto nemico della Patria e dello Stato. Garibaldi divenne cos\u00ec un ricercato e in quel tempo visse per un breve periodo dal suo amico Giuseppe Pares. Continu\u00f2 sotto falso nome, assunta l'identit\u00e0 dell'inglese \"Joseph Pane\", a viaggiare: il 25 luglio salp\u00f2 verso il mar Nero sul brigantino francese \"Union\" raccontando di essere un ventisettenne nato a Napoli.\nDoveva svolgere l'attivit\u00e0 di marinaio ma in realt\u00e0 divent\u00f2 secondo. Sbarc\u00f2 il 2 marzo 1835, e in maggio fu in Tunisia. Quando torn\u00f2 a Marsiglia trov\u00f2 la citt\u00e0 devastata da una grave epidemia di colera; offertosi come volontario, lavor\u00f2 in un ospedale, in qualit\u00e0 di \"benevolo\", e ci rimase per quindici giorni. In quel periodo conobbe Antonio Ghiglione e Luigi Canessa. Poich\u00e9 le rotte erano chiuse in parte per via del colera, Garibaldi decise di partire alla volta del Sud America con l'intenzione di propagandare gli ideali mazziniani. L'8 settembre 1835 part\u00ec da Marsiglia sul brigantino \"Nautonnier\", nave comandata da Beauregard, assumendo la falsa identit\u00e0 di Giuseppe Pane e affermando di essere nato a Livorno; data la sua paga di 85 franchi, si presuppone che non svolse in mare gli incarichi di marinaio la cui paga era inferiore.\nEsilio in Sud America.\nGiunto a Rio de Janeiro nella fine del 1835 o nel gennaio del 1836, venne accolto dalla piccola comunit\u00e0 di italiani aderenti alla Giovine Italia, avvisati da Canessa poco prima; avvi\u00f2 quindi un piccolo commercio di paste alimentari nei porti vicini. La sua prima lettera venne spedita il 25 gennaio 1836. Cerc\u00f2 di instaurare un rapporto con Giuseppe Stefano Grondona, il \u00abgenio quasi infernale\u00bb come lo definir\u00e0 lui stesso, senza per\u00f2 riuscirci, anche cedendogli la presidenza dell'associazione locale della Giovine Italia. Fond\u00f2 una societ\u00e0 con l'amico Luigi Rossetti, chiamato Olgiati.\nScrisse direttamente a Mazzini il 27 gennaio, in una lettera mai giunta a destinazione, chiedendo che rilasciasse \u00ablettere di marca\u00bb, un'autorizzazione ad avviare una guerra corsara contro i nemici austriaci e piemontesi, una richiesta impossibile da esaudire, ma senza le quali le sue azioni sarebbero state solo atti di pirateria. Parl\u00f2 apertamente contro Carlo Alberto sul Paquete du Rio, cur\u00f2 le stampe della lettera mazziniana a Carlo Alberto e gli furono aperte le porte della loggia massonica irregolare Asilo di Vertud.\nNella Repubblica del Rio Grande del Sud.\nNel febbraio del 1837 parl\u00f2 con Livio Zambeccari, detenuto nella prigione Santa Cruz in quanto segretario di Bento Gon\u00e7alves, presidente della Repubblica Riograndense, stato secessionista del Brasile. Sar\u00e0 l'inizio di una collaborazione ufficiale. Il 4 maggio 1837, ottenne una \"Lettera di corsa\", la numero sei (avevano rilasciato un totale di 12 patenti), documento firmato dal generale Jo\u00e3o Manoel de Lima e Silva apparentemente firmata il 14 novembre 1836. Nell'atto si leggeva la lista dei 14 uomini autorizzati a utilizzare la lancia \"Mazzini\" di 20 tonnellate, il capitano designato era Jo\u00e3o Gavazzon (o Gavarron), mentre Garibaldi figurava come il primo tenente. A Jo\u00e3o risultava intestata anche un'altra nave, la \"Farropilha\", di 130 tonnellate, ottenuta dal governo della Repubblica Riograndense (ora Rio Grande do Sul), ribelle all'autorit\u00e0 dell'Impero del Brasile guidato da Pedro II.\nLa nave comprata tempo prima grazie ai soldi di Giacomo Cris (vero nome di Giacomo Picasso con il quale si fece conoscere), era stata battezzata \"Mazzini\", e con i soldi fruttati da una colletta, 800 lire verranno effettuate delle migliorie. Salperanno il 7 maggio, a bordo si contavano 12-13 uomini in tutto, fra cui il nostromo Luigi Carniglia, il timoniere Giacomo Fiorentino, Jo\u00e3o Baptista e Miguel un brasiliano che doveva pensare alle armi. Sul giornale Jornal do comercio si dava come destinazione del viaggio Campos e come comandante Cipriano Alves (altro nome assunto da Garibaldi) La prima preda fu una lancia da cui prese lo schiavo nero Antonio, che affranc\u00f2 rendendolo libero. L'11 maggio i corsari avvistarono un semalo di centoventi tonnellate chiamato \"Luisa\" e lo abbordarono.\nGaribaldi rifiut\u00f2 ogni bene che il capitano gli aveva offerto e non volle che i beni personali venissero toccati. Si continu\u00f2 sulla nuova nave pi\u00f9 grande che fu ribattezzata \"Farropilha\" (\"Canaglia\"), mentre quella vecchia venne fatta affondare. I prigionieri vennero fatti scendere in seguito, sull'unica lancia che avevano a disposizione, con loro il brasiliano che non si era reso conto del pericolo. Successivamente non si hanno notizie di altri abbordaggi e Garibaldi giunse a Maldonado il 28 maggio. Intanto le sue gesta si diffusero ma non portando dati corretti: a sentire il ministero della guerra e marina a Montevideo avrebbe liberato 100 schiavi neri. Garibaldi lasci\u00f2 nella notte del 5-6 giugno la citt\u00e0, perch\u00e9 avvertito del pericolo della Imperial Pedro, che era alla ricerca dei corsari per arrestarli.\nPartiti nuovamente, non si accorsero del malfunzionamento della bussola che li port\u00f2 conseguentemente fuori rotta verso gli scogli all'altezza della punta de Jes\u00fas y Mar\u00eda. Ottenuti con difficolt\u00e0 dei viveri, il viaggio riprese; dovendo in qualche modo ovviare alla mancanza di una lancia, comprata poi in seguito, utilizzarono in sostituzione la tavola su cui si mangiava, barili vuoti e vestiti a far da vela. Il 15 giugno affrontarono un lancione, il \"Maria\", salpato con l'intento di catturare il corsaro. Nel combattimento il timoniere incontr\u00f2 la morte e Garibaldi, sostituitolo, venne ferito quasi mortalmente, perdendo i sensi. La battaglia la continuarono i rimanenti italiani, comandati da Carniglia, fino alla fuga. Altri marinai abbandonarono la nave, mentre l'eroe, ricevute le cure, si riprese.\nGaribaldi scrisse al generale Pascual Echag\u00fce chiedendo aiuto e ottenendolo in parte: la nave part\u00ec per Buenos Aires giungendovi il 20 ottobre e venne restituita al proprietario, mentre i corsari rimasti non potevano lasciare Gualeguay (Argentina), in quanto prigionieri del governatore Juan Manuel de Rosas. Nel frattempo impar\u00f2 lo spagnolo. Tentata la fuga, fu catturato e torturato da Leonardo Mill\u00e1n, e rimase due mesi nel carcere di Bajada, dopo i quali fu rilasciato (febbraio 1838), per mancanza di prove. Raggiunti a Paran\u00e1 Guaz\u00fa i suoi amici Rossetti e Cuneo, seppe dell'arresto di Jo\u00e3o Gavazzon e di Giacomo Picasso. Nel maggio 1838 giunse a cavallo a Piratini, compiendo un viaggio di . Qui conobbe di persona Bento Gon\u00e7alves, rimanendone affascinato.\nSi organizz\u00f2 un cantiere navale lungo il fiume Camacu\u00e3: il capo dei lavori era John Griggs, di origini irlandesi, mentre Garibaldi divenne comandante della flotta. Due lancioni erano pronti al varo: il \"Rio Pardo\" (15-18 tonnellate), dove si imbarc\u00f2 lo stesso Garibaldi, e l\"Independencia\", il cui equipaggio contava complessivamente circa 70 persone, tra cui Mutru e Carniglia. Partirono il 26 agosto 1838, e riuscirono a superare lo sbarramento posto dalle navi nemiche. Il 4 settembre avvistarono due navi nemiche: una di esse fugg\u00ec mentre l'altra, una sumaca chiamata \"La Miniera\", si arrese. Vi era il problema della spartizione della preda: da dividere in tre parti secondo quanto scritto nell'accordo redatto da Rossetti, 8 (di cui una a Garibaldi) secondo quanto si decise alla fine, per decisione del ministro delle finanze Almeida. L'ammiraglio Greenfell, allarmato dall'accaduto, fece scortare ogni nave con quelle di guerra, mentre alla piccola flotta di Garibaldi si aggiunsero altre navi e altre erano in costruzione.\nIl 17 aprile 1839, avvertiti dal grido \u00ab\u00e8 sbarcato il \"Moringue\"\u00bb (cos\u00ec era chiamato il maggiore Francesco Pedro de Abreu, a cui era stato dato l'ordine di eliminare Garibaldi), sventarono un tentativo di imboscata, nonostante i nemici fossero favoriti dalla nebbia. Affrontarono i circa 150 uomini inviati, ferendo lo stesso Moringue e costringendoli alla ritirata: fu una vittoria che divenne celebre con il nome di (\"Battaglia del Galpon de Xarqueada\"). L'eco della vittoria venne ufficializzata dal rapporto del ministro della Guerra al parlamento brasiliano. Partecip\u00f2, quindi, in qualit\u00e0 di capitano tenente, alla campagna che port\u00f2 alla presa di Laguna, il cui comando venne affidato al colonnello David Canabarro, della capitale dell'attigua provincia di Santa Caterina.\nLa tattica utilizzata fu singolare: si risal\u00ec il fiume Capivari, ingrossato dalle ultime piogge, facendo avanzare le navi per via terra, con l'aiuto di due carri preparati dentro alcune fosse, trainati fino a giungere alla laguna di Thom\u00e1s Jos\u00e9 e scendere dal Tramanda\u00ed. Per tale progetto vennero scelti i due nuovi lancioni: \"Farroupilha\" (18 tonnellate, su cui dava gli ordini l'eroe) e il \"Seival\" (12 tonnellate, a cui comando si ritrova Griggs). Il 5 luglio inizia il trasporto via terra evitando al contempo l'attacco nemico che si stava preparando pi\u00f9 avanti, terminer\u00e0 l'11 luglio, tre giorni dopo il 14 luglio riprenderanno il mare. La nave di Garibaldi si rivela troppo pesante: il timone si spezza la nave si rovescia, \u00e8 il 15 luglio 1839. Durante la tempesta annegheranno fra gli altri Mutru, Carniglia e Procopio (uno schiavo reso libero che aveva ferito il Moringue). L'assalto verr\u00e0 condotto lo stesso con l'unico Lancione rimasto, il Seival, condotto da Garibaldi; di fronte hanno un brigantino e quattro lancioni. Si diresse verso sud portando le inseguitrici, consistenti in due lancioni, il \"Lagunense\" e l\"Imperial Catarinense\", in una trappola. Dei soldati nascosti nella fitta vegetazione assaltarono le navi e le conquistarono; vennero poi utilizzate per distrarre gli altri due lancioni, \"Santa Ana\" e l\"Itaparica\" si arresero, il brigantino \"Comet\u00e0\" fugg\u00ec.\nIl 25 luglio 1839 venne conquistata Laguna e con il suo nuovo nome, Juliana, venne proclamata la repubblica catarinense. Gli imperiali inviarono il maresciallo Francisco Jos\u00e9 de Souza Suares de Andrea con una flotta di 12 navi e tre lancioni: nei primi scontri venne ucciso Zeferino Dutra, uomo a cui Garibaldi aveva lasciato il comando del resto della flotta. L'eroe prese il comando della \"Libertadora\" rinominata \"Rio Pardo\", mentre il Seival fu affidato a Lorenzo Valerigini. Occorrevano arrembaggi, ma vicino alla laguna vi era un blocco navale creato dagli imperiali, e per superarlo, il 20 ottobre si invi\u00f2 una sumaca per distrarre le navi che partirono all'inseguimento lasciando il resto della flotta libero di agire.\nIn una di queste azioni si trovarono di fronte alla nave \"Regenera\u00e7\u00e3o\" che, con i suoi venti cannoni (le tre navi avevano un solo cannone ciascuno,) mise in fuga le navi. Fuggirono per lo stesso motivo anche dalla \"Andorinha\", si attendeva di ritornare alla laguna. Era il 2 novembre, il Rio Pardo torn\u00f2 pochi giorni dopo. Guid\u00f2 malvolentieri l'attacco alla cittadina Imaru\u00ed con l'intenzione di punirla del tradimento.\nIl 4 novembre l'esercito imperiale forte di 16 navi con 33 cannoni complessivi e 900 uomini, riconquist\u00f2 la citt\u00e0 e i repubblicani, dopo aver incendiato le navi senza che i soccorsi richiesti fossero giunti, ripararono sugli altopiani, Griggs venne ucciso. Sulla terraferma i combattimenti continuarono, e furono i primi per Garibaldi: il 14 dicembre 1839 a Santa Vit\u00f3ria do Palmar attacc\u00f2 con i suoi marinai il nemico e costringendolo alla ritirata; successivamente il 12 gennaio 1840, nei pressi di Forquetinha, Garibaldi, guidando la fanteria, soccorse con 150 uomini il colonnello Teixeira. Garibaldi radun\u00f2 i sopravvissuti, 73 uomini in tutto, sal\u00ec su un'altura e solo di notte gli inseguitori smisero la caccia. Marciarono per quattro giorni fino nei pressi di Vacaria e poi di nuovo al Rio Grande.\nNell'aprile del 1840 si radunarono i due eserciti nei pressi del fiume Taquari; imperiali, al comando del generale Manuel Jorge Rodr\u00edguez che avrebbero affrontato 3.400 riograndesi, ma non ci fu alcuna battaglia. Si decise di attaccare San Jos\u00e9 do Norte, punto strategico di rifornimento. Dei quattro fortini disposti a difesa tre vennero distrutti in poco tempo, l'azione era guidata da Gon\u00e7alves con Teixeira. L'ammiraglio Greenfell invi\u00f2 i rinforzi, allorch\u00e9 Garibaldi sugger\u00ec di bruciare la citt\u00e0 ma l'idea non venne accolta; una volta fuggiti, il nizzardo ; poco dopo, il 24 settembre 1840, fu ucciso Rossetti. Giunto a S\u00e3o Gabriel, strinse amicizia con Francesco Anzani. Gli venne concesso di recarsi a Montevideo e di portarsi buoi come bottino di conquista; riusc\u00ec a farne partire 900, ma negli oltre che percorse perse la maggior parte dei capi, solo 300 infatti giunsero a destinazione nel giugno del 1841 a causa dei ripetuti furti dei mandriani infedeli.\nGuerra civile uruguaiana.\nSoggiornava in casa di amici. Non si conosce con esattezza quando Garibaldi entr\u00f2 nella marina uruguayana, (marina uruguaiana nella guerra civile dalla parte dei \"Colorados\" uruguaiani alleati con gli Unitari argentini che affrontavano i \"Blancos\" dell'ex presidente uruguaiano Oribe, a sua volta alleati con i federalisti argentini di Rosas) comunque quando avvenne gli venne conferito il grado di colonnello e gli venne affidata una missione: una volta partito da Montevideo via mare, doveva penetrare nel Paran\u00e1 fino alla \"Bajada\" (l'odierna citt\u00e0 di Paran\u00e1) e poi portare il bottino preso dalle navi incrociate a Corrientes, una missione definita \u00absuicida\u00bb.\nLe navi erano tre: \"Constituci\u00f3n\" (di 256 tonnellate e 18 cannoni, comandata direttamente dal nizzardo), il brigantino \"Pereyra\", comandato da Manuel Ar\u00e3na Urioste, e la goletta mercantile \"Procida\", comandata da Luigi De Agostini. Le tre imbarcazioni partirono il 23 giugno 1842. Durante il viaggio la Constituci\u00f3n si aren\u00f2 e fu soccorsa dalla Procida mentre sopraggiunse la flotta argentina; si trattava dell'ammiraglio William Brown (1777 - 1857) al comando di sette navi, di cui una, la \"Belgrano\", si aren\u00f2 a sua volta. Fu grazie alla nebbia che Garibaldi e le altre navi riuscirono a fuggire nonostante il tentativo di inseguimento da parte di Brown che per\u00f2 si immise su una rotta errata.\nLa navigazione continu\u00f2 nel Paran\u00e1 dal 29 giugno e raggiunsero come da programma la \"Bajada\" il 18 luglio. Continuarono il viaggio superando il porticciolo di Cerrito. Le navi di Brown, a cui si aggiunsero quelle comandate dal maggiore Segu\u00ec, raggiunsero le navi del nizzardo vicino alla Costa Brava: da una parte 3 brigantini e 4 golette, con un totale di circa 700 uomini e 53 cannoni, mentre Garibaldi poteva contare su due delle tre navi in quanto la Procida si distacc\u00f2 precedendoli a Corrientes, 29 cannoni e circa 300 uomini, entrambi avevano anche imbarcazioni minori.\nIl 16 agosto Brown inizi\u00f2 a fare fuoco. Risultano inutili i tentativi di resistenza; Urioste cerc\u00f2 di portare lo scontro sulla terra ma venne sconfitto, intanto Alberto Villegas con il suo gruppo fugg\u00ec. Dopo tre giorni di combattimenti, le navi vennero incendiate, ma alcuni dei corsari saltarono in aria con esse. Garibaldi si trasfer\u00ec prima a Goya e, dopo vari spostamenti, il 19 novembre si ritrov\u00f2 a Paysand\u00fa; qui ricevette l'ordine dal generale Felix Edmondo Aguyar di compiere alcune azioni militari. Venne poi richiamato a Montevideo, ma prima di raggiungerli dovette bruciare nuovamente la flottiglia che comandava. Giunto nel dicembre del 1842 con l'incarico di ricostruire la flotta perduta, con un attacco affond\u00f2 il 2 febbraio 1843 un brigantino che faceva parte della flotta di Brown; pochi giorni dopo venne respinto un primo tentativo del generale Manuel Oribe; l'assedio inizi\u00f2 il 16 febbraio 1843. Il 29 aprile, dopo aver rinforzato l'Isla de Ratas, si ritrov\u00f2 di fronte il giorno dopo nuovamente Brown. L'ammiraglio contava su due brigantini e due golette, Garibaldi due imbarcazioni con un cannone ciascuno; gli inglesi intervennero salvandoli.\nAlla fine dell'anno prese il comando della Legione italiana. Il colore scelto per le divise fu il rosso,; la bandiera, un drappo nero rappresentava il Vesuvio in eruzione. In seguito venne tradito dal colonnello Angelo Mancini, Dopo piccole vittorie conseguite rifiut\u00f2 in una lettera del 23 marzo 1845 la proposta fatta a gennaio dal generale Fructuoso Rivera, capo dei \"Colorados\", che voleva regalare alcune terre alla Legione italiana.\nSi cerc\u00f2 di far finire l'assedio: si opposero senza successo gli ammiragli Samuel Ingliefeld e \u00c9mile Lain\u00e9, mentre Brown si ritir\u00f2, e tempo dopo volle salutare il suo avversario. Nell'agosto 1845 Ingliefeld inizi\u00f2 insieme a Garibaldi ad aprirsi un varco, con l'intenzione di conquistare porti nemici. Il nizzardo comandava due brigantini: \"Cagancha\" (64 uomini) e il \"28 de marzo\" (36 uomini), e altre navi. Si aggiunsero i validi aiuti di Juan de la Cruz e Jos\u00e9 Mandell. Dopo aver preso l'isola del Biscaino e Gualeguaych\u00fa si aggiunse la goletta francese \"Eclair\" al cui comando vi era Hippolite Morier, si giunse davanti a Salto, occupata dagli uomini di Manuel Lavalleja. Egli, dopo essere stato sconfitto da Francesco Anzani, abbandon\u00f2 la citt\u00e0 che il 3 novembre fu occupata da Garibaldi.\nGiuseppe Garibaldi entr\u00f2 in Massoneria nel 1844 nella Loggia \u201cAsil de la Vertud\u201d di Montevideo (o forse come alcuni vogliono del Rio Grande del Sud), una loggia \u201cspuria\u201d, emanazione della Massoneria brasiliana e non riconosciuta dalle grandi Comunioni mondiali. Nello stesso anno, il 18 agosto, fu regolarizzato nella Loggia \u201cAmis de la Patrie\u201d di Montevideo all\u2019obbedienza del Grande Oriente di Francia, nel libro matricola della Loggia gli fu assegnato il numero 50. \nJusto Jos\u00e9 de Urquiza inizi\u00f2 l'assedio alla cittadina il 6 dicembre; dopo diciotto giorni di attacchi lasci\u00f2 una parte dei suoi uomini, 700 di essi e abbandon\u00f2 l'impresa. Il 9 gennaio 1846 Garibaldi ottiene la sua prima vittoria contro gli assedianti, attaccando di notte. Il generale Anacleto Medina intanto stava giungendo a dar man forte con i suoi 500 cavalieri; Garibaldi cerc\u00f2 di affrontarlo con 186 legionari e 100 uomini guidati dal colonnello Bernardino Baez ma vennero colti di sorpresa a loro volta dal generale Servando G\u00f3mez nei pressi di San Antonio. Gli uomini trovarono riparo nei resti di un saladero, dove si organizzarono, sparando solo a bruciapelo; e, attaccando in seguito con la baionetta, riuscirono a resistere all'attacco; dopo otto ore di combattimento, Garibaldi ordin\u00f2 la ritirata. Si conteranno 30 morti a cui si aggiungeranno 13 dei feriti mentre Servando ne avr\u00e0 contati pi\u00f9 di 130.\nI morti verranno raccolti e seppelliti in una fossa comune su cui verr\u00e0 piantata una bandiera in loro onore: \u00e8 l'8 febbraio 1846. Il nizzardo rimase a Salto per diversi mesi, respingendo ogni attacco. Il 20 maggio attacc\u00f2 nella notte Gregorio Vergara e nel ritorno prima di guadare un ruscello decise di attaccare i soldati che li inseguivano comandati da Andr\u00e9s Lamas. Le gesta oltre oceano di Garibaldi divennero celebri in Italia grazie al patriota Raffaele Lacerenza, che diffuse a proprie spese in tutto il paese seimila copie del \"Decreto di grazie ed onori\" concessi dal governo di Montevideo ai legionari italiani.\nGiuseppe e Anita.\nGiuseppe e Anita si erano conosciuti a Laguna nel 1839: si narra che, dopo averla inquadrata con il cannocchiale mentre si trovava a bordo dell\"'Itaparica\", una volta raggiunta le disse, in italiano: \u00abTu devi essere mia\u00bb. Ana Maria de Jesus Ribeiro da Silva (questo il nome completo) si era sposata il 30 agosto 1835 con il calzolaio Manuel Duarte de Aguiar, molto pi\u00f9 anziano di lei, che, arruolatosi fra gli imperiali, era fuggito da Laguna tempo prima, ma la moglie non lo segu\u00ec. Nata nel 1821 a Merinhos, aveva 18 anni al momento dell'incontro con Garibaldi.\nGaribaldi e Ana Maria, passata alla storia e quasi alla leggenda del Risorgimento italiano con il diminutivo Anita, si sposarono il 26 marzo 1842 presso la chiesa di San Francisco d'Assisi con rito religioso. Secondo una leggenda, Anita, abile cavallerizza, insegn\u00f2 a cavalcare al marinaio italiano, fino ad allora del tutto inesperto di equitazione. Giuseppe, a sua volta, la istru\u00ec, per volont\u00e0 o per necessit\u00e0, ai rudimenti della vita militare.\nCerc\u00f2 di far allontanare Anita e i figli da sua madre, ma nel giugno 1846 ottenne un parere contrario del ministro degli esteri di Carlo Alberto, Solaro della Margarita. I legionari progettarono di tornare in patria, e grazie alla raccolta organizzata fra gli altri da Stefano Antonini, Anita, con i tre figli, e altri familiari dei legionari partirono nel gennaio del 1848 su una nave diretta a Nizza, dove furono affidati per qualche tempo alle cure della famiglia di Garibaldi. Garibaldi non part\u00ec dall\u2019America insieme con Anita ed i figli, ma in seguito, in aprile, con una settantina dei suoi legionari. Scoppiati i moti italiani di indipendenza, fu autorizzato a ritornare negli stati sardi con un gruppo di soldati.\nPrima guerra d'indipendenza.\nGiuseppe Garibaldi rientr\u00f2 in Italia nel 1848, poco dopo lo scoppio della prima guerra di indipendenza. Venne noleggiato un brigantino sardo chiamato \"Bifronte\", rinominato \"Speranza\" (o \"Esperanza\"); venne nominato come capitano lo stesso Garibaldi e la partenza avvenne il 15 aprile 1848, alle 2 del mattino; si erano imbarcati 63 uomini. Giunsero in vista di Nizza il 23 giugno. Lo avevano anticipato un suo luogotenente, Giacomo Medici, e una certa notoriet\u00e0, grazie al lavoro di Mazzini. Tornato dunque in Europa per partecipare alla prima guerra di indipendenza contro gli austriaci, il 25 giugno proferisce parole a favore di Carlo Alberto di Savoia; il 29 giugno si trova a Genova e per giungere a Roverbella, nei pressi di Mantova, deve chiedere 500 lire a un amico. L'incontro con Carlo Alberto avvenne il 5 luglio: venne accolto freddamente, a causa dell'antica condanna; non potendogli offrire aiuto, gli consigli\u00f2 di recarsi a Torino dal ministro della guerra, che gli sugger\u00ec a sua volta di recarsi a Venezia.\nNel 1848 incontr\u00f2 Mazzini a Milano, rimanendone in parte deluso, avendo i due pensieri molto diversi. Partecip\u00f2 comunque alla guerra come volontario al servizio del governo provvisorio di Milano, con la carica di generale. Form\u00f2 il battaglione Anzani, al quale pose al comando Giacomo Medici, e part\u00ec alla volta di Brescia il 29 luglio, avendo ricevuto l'incarico di liberarla. Il numero dei suoi uomini era di circa e usarono le vesti abbandonate dagli austriaci. Non giunse per\u00f2 nella citt\u00e0, poich\u00e9 venne richiamato a Milano. Le sue affermazioni contro Carlo Alberto provocarono una sua dura reazione: il Re impart\u00ec l'ordine di fermarlo e, se si fosse ritenuto necessario, anche di arrestarlo, provocando la diserzione di alcuni volontari. Giunse ad Arona, dove chiese contributi alla cittadinanza, poi a Luino dove il 15 agosto 1848 ebbe il primo scontro in Italia contro gli austriaci (comandati dal colonnello Molynary) e verso Varese, poi navigando sul Lago Maggiore, essendosi impadronito dei battelli, penetr\u00f2 per poco nel territorio austriaco.\nGli austriaci che si trov\u00f2 a combattere erano comandati dal generale Konstantin d'Aspre, che ebbe l'ordine di ucciderlo, e dal maresciallo Radetzky. A Morazzone venne sorpreso da un attacco nemico, ma riusc\u00ec a fuggire nella notte, rimanendo con circa 30 uomini. Trov\u00f2 riparo in Svizzera, il 27 agosto, valicando il confine travestito da contadino. Il 10 settembre ritorn\u00f2 da sua moglie, che viveva a casa di un amico, Giuseppe Deideri. Il 26 settembre ripart\u00ec alla volta di Genova e il 24 ottobre si imbarc\u00f2 sulla nave francese \"Pharamond\" con Anita, poi rimandata a Nizza. All'inizio erano 72 gli uomini con Garibaldi, cui si aggiunsero i lancieri di Angelo Masina il 24 novembre e altri soldati provenienti da Mantova. Si arriv\u00f2 cos\u00ec a una formazione di 400 uomini alla quale Garibaldi diede il nome di \"Legione Italiana\".\nRepubblica Romana.\nInfastidito dai reumatismi di cui soffriva, si ritir\u00f2 a Rieti il 19 febbraio e, per breve tempo, ebbe la compagnia di Anita. Grazie al suo appello, giunsero molti giovani che portarono il totale a uomini, oltre ad aiuti, vestiti e armi seppur in numero insufficiente; stazionarono poi ad Anagni, mentre Francesco Daverio chiedeva l'invio di altre armi. Il 23 aprile il nizzardo venne nominato generale di brigata dal ministro della guerra della Repubblica Romana Giuseppe Avezzana, mentre Carlo Alberto aveva abdicato in favore di Vittorio Emanuele II.\nGaribaldi partecip\u00f2 ai combattimenti in difesa della Repubblica Romana, minacciata dalle truppe francesi e napoletane che difendevano papa Pio IX. Luigi Napoleone fece sbarcare a Civitavecchia un corpo di spedizione francese, guidato dal generale Nicolas Oudinot. Il 25 aprile, dopo averla occupata, ne fece la sua base. Il 27 aprile giunse a Roma passando per Porta Maggiore. Contava di bloccare il nemico di uomini e l'appoggio di altri guidati dal colonnello Bartolomeo Galletti.\nScrutando il territorio decise di far occupare Villa Doria Pamphilj e Villa Corsini; il 30 aprile i francesi attaccarono, ma imprecisioni tattiche portarono lo scontro al colle Gianicolo: alla fine si ritirarono verso Castel di Guido; le perdite furono maggiori per i francesi (500 fra morti e feriti, contro i 200 dei difensori). Fra i feriti vi era Garibaldi, colpito al fianco da una fucilata francese che impatt\u00f2 il manico del pugnale, permettendogli di salvarsi.\nIntanto Ferdinando II, re delle Due Sicilie, invi\u00f2 i suoi uomini, guidati dal generale Ferdinando Lanza e dal colonnello Novi, che giunsero verso le 12 del 9 maggio a Palestrina; a respingerli furono il nizzardo e Luciano Manara; dopo un combattimento di tre ore, i borbonici si ritirarono, perdendo 50 dei loro uomini.\nIl 19 maggio, nei pressi di Velletri, Garibaldi disobbed\u00ec agli ordini, in realt\u00e0 ormai superati dagli eventi, di Pietro Roselli; nell'occasione Garibaldi venne travolto dai cavalieri, cadde a terra dove fu alla merc\u00e9 di cavalli e nemici, ma venne salvato per intervento del patriota Achille Cantoni: seguirono aspre critiche al suo operato. Il 26 maggio 1849 Giuseppe Garibaldi giungeva a Ceprano, ordinando a Luciano Manara di entrare con i suoi bersaglieri nel Regno di Napoli, per combattere i borbonici che si erano attestati nella Rocca d'Arce. Mazzini voleva per\u00f2 concentrarsi sulla difesa dell'Urbe e, anche perch\u00e9 era giunta notizia dell'arrivo di forze spagnole a Gaeta e di un esercito austriaco, richiam\u00f2 Garibaldi.\nLa notte fra il 2 e il 3 giugno 1849 Oudinot guid\u00f2 i suoi verso Roma e conquist\u00f2, dopo continui capovolgimenti, i punti chiave di Villa Corsini e Villa Valentini; rimase in mano ai difensori Villa Giacometti. Morirono persone, fra cui Francesco Daverio, Enrico Dandolo e Goffredo Mameli che, ferito, morir\u00e0 in seguito per gangrena; verr\u00e0 incolpato Garibaldi della sconfitta; i francesi potevano contare su circa uomini Garibaldi su circa . Il 28 giugno 1849 i legionari di Garibaldi tornarono a indossare le loro tuniche rosse di lana.\nFuga da Roma e morte di Anita.\nL'assemblea che si era costituita diede i poteri a Garibaldi e Roselli: la sera del 2 luglio 1849, da piazza San Giovanni, con uomini, part\u00ec deciso a continuare la guerra, non pi\u00f9 di posizione ma di movimento. Pochi giorni prima si era aggiunta Anita che, incinta, decise di seguirlo per tutta la durata del viaggio.\nDopo aver rifiutato l'offerta fatta dall'ambasciatore degli Stati Uniti d'America, sulla strada di Tivoli affid\u00f2 una parte dei soldati a Gaetano Sacchi e un reggimento della cavalleria al colonnello Ignazio Bueno compagno del Sudamerica, con lui il polacco Emilio M\u00fcller. Fece credere al nemico di dirigersi verso gli Abruzzi mentre andava a nord, divise in piccoli gruppi la cavalleria che mandava in esplorazione facendo pensare che potesse contare su un numero superiore di soldati. Intanto atti criminali commessi dal suo gruppo lo preoccupavano, e giunse a dover minacciare di morte chiunque commettesse furto e, il 5 luglio, a dover far giustiziare un ladro colto in flagrante.\nA Terni l'8 luglio si aggiunsero altri 900 volontari guidati dal colonnello Hugh Forbes e rifornimenti. Fece circolare false voci sul suo itinerario, mentre in realt\u00e0 intendeva raggiungere Venezia, dove la Repubblica di San Marco di Daniele Manin stava ancora resistendo all'assedio austriaco. I soldati davano per\u00f2 continuamente segni di cedimento, M\u00fcller li trad\u00ec e Bueno, il 28, fugg\u00ec con parte dei denari raccolti. Il nizzardo non riusciva a sostenere il gruppo.\nErano rimasti uomini, che in pochi giorni si ridussero a qualche centinaio. Lungo la strada pernottarono due notti presso Todi: i soldati alloggiati presso il convento dei Cappuccini; Garibaldi e Anita, incinta, ospiti invece a Palazzaccio nella casa di Antonio Valentini, fervente garibaldino. Il 30 luglio si ritrova a passare la notte a Montecopiolo nella parte pi\u00f9 alta del Montefeltro per proseguire la marcia attraverso sentieri impervi e macchie fitte di vegetazione in direzione della Repubblica di San Marino, dove arriva con circa 300 superstiti il 31 luglio per ricevere l'asilo concesso dalla Repubblica di San Marino. Contemporaneamente Garibaldi con un ordine del giorno sciolse la compagnia. I coniugi erano alloggiati presso Lorenzo Simoncini. Gli austriaci, guidati da d'Aspre, che comandava il corpo di occupazione austriaco in Toscana volevano che Garibaldi fosse imbarcato a forza per gli Stati Uniti, ma lui fugge da San Marino di notte con circa 250 uomini al seguito, mentre alcuni, tra cui Gustav Hoffstetter, abbandonano.\nContinuano gli aiuti trovati per strada: vengono guidati dall'operaio Nicola Zani con Anita sempre pi\u00f9 febbricitante, fino a Cesenatico dove si imbarcano 13 bragozzi (barche da pesca), alla volta di Venezia, il 2 agosto. Arsi dalla sete a circa dall'obiettivo, all'altezza della punta di Goro, vengono avvistati e attaccati da un brigantino austriaco, l\"Oreste\", che con rinforzi li insegue catturando gli equipaggi di 8 bragozzi, pi\u00f9 di 160 prigionieri che verranno condotti a Pola. Garibaldi, con Anita in braccio, guada per circa 400 metri giungendo infine sulla spiaggia, saluta i rimasti fra cui il barnabita Ugo Bassi e Giovanni Livraghi, che saranno fucilati a Bologna l'8 agosto, e Angelo Brunetti e i due figli, fucilati in seguito anch'essi. Garibaldi arriva a Magnavacca nelle Valli di Comacchio, con Anita agonizzante e Giovanni Battista Culiolo detto \"Leggero\". Aiutati dall'umile Battista Barillari riescono a dissetare la moglie dell'eroe. Il 4 agosto ripartono e salgono sul biroccino guidato da Battista Manelli; arrivano alle Mandriole dove si fermano alla fattoria Ravaglia con Anita che muore, nonostante gli sforzi del medico Nannini, appositamente convocato.\nGaribaldi, secondo quanto riporta l'uomo di chiesa Falconieri, avrebbe voluto dare degna sepoltura alla moglie e trasportarla alla vicina Ravenna, ma non vi era il tempo e fu scavata frettolosamente una buca nella sabbia della pineta. Dopo pochi giorni, il 10 agosto una ragazzina, Pasqua Dal Pozzo, scopr\u00ec il cadavere che fu tumulato nel cimitero di Mandriole. Le cause della morte di Anita furono a lungo discusse negli anni successivi, anche per attaccare Garibaldi. Undici anni dopo, il 20 settembre 1859, Garibaldi con i figli Teresita e Menotti torner\u00e0 a Ravenna per spostare i resti di Anita a Nizza, accanto a quelli di Rosa, madre dell'eroe.\nGaribaldi e Leggero fuggono dapprima a Forl\u00ec; poi, il giorno 16, lasciano Forl\u00ec per raggiungere il vicino confine del Granducato di Toscana: Si tratta della cosiddetta \"trafila di Garibaldi\". Sono aiutati, tra gli altri, da Ercole Saldini, dal sacerdote Giovanni Verit\u00e0 e dall'ingegnere Enrico Sequi, a cui Garibaldi lascer\u00e0 la fede nuziale di Anita.\nAttraversato il Granducato di Toscana, Garibaldi il 1\u00ba settembre salpa con l'imbarcazione di Paolo Azzarini, e il 5 settembre, nonostante il governo sabaudo avesse dato ordine di non lasciar entrare in territorio piemontese nessuno dei reduci della Repubblica Romana, si trova a Porto Venere, al sicuro. La Marmora commenter\u00e0 affermando che era un miracolo il suo salvataggio.\nProprio lo stesso La Marmora, con i poteri di commissario straordinario di cui all'epoca era investito, la sera del 6 settembre fece arrestare Garibaldi a Chiavari e lo condusse nel Palazzo ducale di Genova. Circa la decisione da prendere segu\u00ec un dibattito alla Camera, il 10 settembre, nel quale intervennero fra gli altri Giovanni Lanza, Urbano Rattazzi e Agostino Depretis, e al cui termine la maggioranza dei parlamentari si dichiar\u00f2 contraria all'arresto di Garibaldi e defin\u00ec l'ipotesi di una sua espulsione come una lesione allo Statuto.\nGaribaldi venne quindi liberato e si parl\u00f2 anche della possibilit\u00e0 dell'immunit\u00e0 parlamentare attraverso una sua candidatura a Recco per le elezioni suppletive della camera, ma egli rifiut\u00f2 l'idea. Gli fu concessa una visita di un giorno ai familiari, durante la quale salut\u00f2 la madre per l'ultima volta e affid\u00f2 i figli maschi ad Augusto, mentre la figlia continu\u00f2 a rimanere con i Deideri. Dopo vari spostamenti (prima a Tunisi, dove gli fu rifiutata ospitalit\u00e0, quindi a La Maddalena) part\u00ec sul brigantino da guerra \"Colombo\" per Gibilterra, giungendovi il 9 novembre, e il 14 novembre ripart\u00ec su una nave spagnola, \"La Nerea\". Accompagnato dagli ufficiali \"Leggero\" e Luigi Cocelli si diresse a Tangeri, dove accett\u00f2 l'ospitalit\u00e0 dell'ambasciatore piemontese in Marocco Giovan Battista Carpenetti. Nel mese di giugno part\u00ec nuovamente, questa volta in compagnia del maggiore Paolo Bovi Campeggi. Il 22 fu a Liverpool, e il 27 giugno 1850 part\u00ec per New York con il \"Waterloo\", giungendovi in 33 giorni di viaggio. Il 30 luglio, per i dolori causati dai reumatismi, ebbe bisogno di aiuto per scendere a terra, a Staten Island.\nAbit\u00f2 in compagnia di Felice Foresti con Michele Pastacaldi. Conobbe Teodoro Dwight che ricevette le sue \"Memorie\", con l'accordo di non pubblicarle; Garibaldi gli diede il consenso di farlo solo anni dopo, nel 1859\nAbit\u00f2 con Antonio Meucci, che lo fece lavorare nella propria fabbrica di candele. Dopo nove mesi lasci\u00f2 New York e si imbarc\u00f2 sulla \"Georgia\" per i Caraibi. Continu\u00f2 a navigare, assumendo il nome di Anzani e l'antico Giuseppe Pane. Arriv\u00f2 il 5 ottobre a Callao nel Per\u00f9, poi a Lima dove dopo tanto tempo fu nuovamente capitano di una nave, un brigantino di nome \"Carmen\". Il 10 gennaio 1852 parte alla volta della Cina, e navig\u00f2 ancora dalle Filippine, costeggi\u00f2 l'Australia, giunse infine a Boston il 6 settembre 1853. Commerci\u00f2 diversi generi, soprattutto seta e guano.\nRientro in Italia e seconda guerra d'indipendenza.\nRitornato in Europa, l'11 febbraio 1854 a Londra incontr\u00f2 nuovamente Mazzini, poi viaggiando giunse prima a Genova il 6 maggio, e poi a Nizza. Compr\u00f2 il 29 dicembre 1855 una parte dei terreni di Caprera, isola dell'arcipelago sardo di La Maddalena. Partendo dalla casa di un pastore, costru\u00ec, insieme a 30 amici, una fattoria; in seguito l'isola divenne interamente di sua propriet\u00e0. Dopo la Terza Guerra di Indipendenza, venne chiamato a Caprera, per amministrare i beni del Generale, il colonnello e amico Giovanni Froscianti (Collescipoli, 1811 \u2013 Collescipoli, 1885) che fu al fianco di Garibaldi durante la Spedizione dei Mille.\nNell'agosto del 1855 gli venne concessa la patente di capitano di prima classe: navig\u00f2 con il \"Salvatore\", un piroscafo a elica; in seguito prese un cutter inglese chiamato \"Anglo French\", a cui diede il nome del suo nuovo amore, \"Emma\". Dopo che la nave si aren\u00f2, Garibaldi abbandon\u00f2 l'attivit\u00e0 di marinaio per dedicarsi all'agricoltura, lavorando come contadino e allevatore: possedeva un uliveto con circa 100 alberi d'ulivo, oltre a un vigneto, con cui produceva vino, e allevava 150 bovini, 400 polli, 200 capre, 50 maiali e pi\u00f9 di 60 asini.\nIl 4 agosto rese pubblico il suo pensiero distanziandosi dalle prese di posizioni mazziniane. Il 20 dicembre 1858 incontr\u00f2 Cavour. Divenne vicepresidente della Societ\u00e0 Nazionale mentre si pensava di metterlo a capo di truppe: il 17 marzo 1859 vennero istituiti, grazie a un decreto reale, i Cacciatori delle Alpi, e Garibaldi ebbe il grado di maggiore generale. Si contavano circa 3200 uomini, i quali vestivano l'uniforme dell'esercito sardo. Si formarono 3 gruppi: oltre al nizzardo, al comando vi erano Enrico Cosenz e Giacomo Medici.\nMarci\u00f2 verso Arona: i suoi uomini erano convinti di pernottarvi, Garibaldi comunic\u00f2 a Torino l'intenzione di giungervi, al che ordinando l'assoluto silenzio, raggiunse Castelletto, ferm\u00f2 due reggimenti e con il terzo avanz\u00f2; il 23 maggio, superato il Ticino, con le barche attacc\u00f2 Sesto Calende riuscendo ad avere la meglio sugli austriaci ed entrando in Lombardia.\nOccupata Varese, venne affrontato il 26 maggio dal barone Karl Urban, noto anche come il \"Garibaldi austriaco\" inviato da Ferenc Gyulay; nell'occasione il comandante ordin\u00f2 di sparare soltanto quando il nemico si trovasse alla distanza di 50 passi, lo scontro \u00e8 noto come battaglia di Varese. Si conteranno fra i cacciatori la perdita di 22 uomini contro 105 austriaci, a cui si aggiungeranno 30 prigionieri. Il giorno seguente, dopo aver attaccato frontalmente e vinto gli austriaci nella battaglia di San Fermo, nonostante fosse in netta inferiorit\u00e0 numerica, occup\u00f2 la citt\u00e0 di Como. Il 29 ripart\u00ec con i suoi uomini dalla citt\u00e0, volendo conquistare il fortino a Laveno, raggiunto il 31 maggio. Questo attacco non ebbe esito favorevole, e nel frattempo, essendo Urban rientrato a Varese, ritorn\u00f2 a Como per presidiare la citt\u00e0, riprendendo poi Varese in seguito alla vittoria dei francesi a Magenta.\nIl 15 giugno, seguendo l'ordine di Della Rocca che l'invia a Lonato sul lago di Garda, si mosse verso est. A Rezzato, nel bresciano, avrebbe dovuto congiungersi con le truppe di Sambuy, che per\u00f2 non giunsero in quanto l'operazione era stata annullata, ma di ci\u00f2 non era stato avvertito e continu\u00f2 ad avvicinarsi al nemico in ritirata. Enrico Cosenz, dopo aver fermato un attacco nemico, si ferm\u00f2, mentre il colonnello Stefano Turr continu\u00f2 l'attacco, raggiunto poi dallo stesso Cosenz; Garibaldi, notando la situazione sfavorevole, invi\u00f2 Medici a loro sostegno e organizz\u00f2 le truppe, limitando il danno: 154 fra i cacciatori, contro i 105 degli austriaci. in quella che venne chiamata battaglia di Treponti. Ricevette quindi l'ordine di spostarsi in un teatro secondario bellico: in Valtellina, per respingere alcune truppe austriache verso il passo dello Stelvio; l'armistizio di Villafranca termin\u00f2 gli scontri. Durante tutta questa campagna il numero di volontari al suo seguito crebbe da circa a un numero non ben quantificato: secondo Trevelyan, secondo la Riall che si basa su uno scritto di Garibaldi stesso.\nManfredo Fanti ebbe il comando mentre Garibaldi venne retrocesso come comandante in seconda, ricevendo il comando di una delle tre truppe, le altre due saranno agli ordini di Pietro Roselli e Luigi Mezzacapo, dopo litigi diede le dimissioni.\nDa Quarto al Volturno.\nRinunci\u00f2 alla Societ\u00e0 Nazionale (aveva ottenuto il comando a ottobre), diventando poi presidente della \"Nazionale Armata\", una nuova associazione che presto fall\u00ec. Intanto Nizza era passata ai francesi, e Garibaldi, eletto deputato, tenne un discorso a tal proposito il 12 aprile 1860, senza esiti. Si dimise il 23, dopo il risultato della votazione.\nIl 27 aprile 1860 dall'isola di Malta Nicola Fabrizi invi\u00f2 un telegramma cifrato: l'unico ad avere il codice per decifrare lo scritto era Francesco Crispi, che tradusse inizialmente in maniera negativa il messaggio, deludendo Garibaldi che stava preparando il suo ritorno a Caprera. A nulla valsero i consigli di La Masa, Bixio e Crispi che premevano affinch\u00e9 il nizzardo partisse lo stesso. Crispi ritorn\u00f2 due giorni dopo, affermando di aver ricevuto in realt\u00e0 buone notizie, e la spedizione ebbe inizio.\nNel settembre 1859 fu promotore di una raccolta volta all'acquisto di un milione di fucili, dando il compito a Enrico Besana e Giuseppe Finzi. Riuscirono a comprare dei fucili Enfield e Colt invi\u00f2 dei suoi revolver. Per la spedizione non vennero utilizzate le armi raccolte, ma quelle messe a disposizione da Giuseppe La Farina che provenivano da quelle utilizzate nella campagna passata, simili a quelle raccolte.\nLa sera del 5 maggio venne simulato il furto delle due navi \"Piemonte\" e \"Lombardo\": si raccolsero una quarantina di persone al cui comando era Bixio, che prese possesso delle imbarcazioni Garibaldi sal\u00ec sul Piemonte capitanato da Salvatore Castiglia, con lui circa 300 persone. Bertani gli consegn\u00f2 la somma raccolta, circa lire. Sull'altra nave rimase Bixio con 800 uomini circa.\nGaribaldi indoss\u00f2 per la prima volta la camicia rossa e non la solita veste di Montevideo; lo faranno in 150, tante erano le divise messe a disposizione. Si contavano 250 avvocati, 100 medici, 50 ingegneri, e fra i vi era una donna, Rosalia Montmasson, moglie di Crispi. Partirono da Quarto, presso Genova. Cavour il 7 maggio ordin\u00f2 con un dispaccio di fermare le due navi solo se avessero ormeggiato in un porto della Sardegna, gli ordini giunsero all'ammiraglio Carlo Pellion di Persano il 9 maggio e chiedendone chiarimenti e riassicurazioni le ottenne il giorno 10.\nIl 7 maggio si trovano a Talamone. Invi\u00f2 Stefano Turr a Orbetello per rifornirsi di armi, mentre alcuni decisero di abbandonare la spedizione mentre venne affidata una missione a Callimaco Zambianchi con 64 uomini. I soldati vennero divisi in 8 compagnie che confluirono in due battaglioni ai comandi di Giacinto Carini e Bixio. Ripartiti, durante il viaggio evitarono per poco una collisione fra le due navi. Garibaldi voleva raggiungere Trapani, Sciacca o Porto Palo, solo verso la fine del viaggio cambi\u00f2 obiettivo dirigendosi su Marsala, ottenendo informazioni da un peschereccio.\nSei navi da guerra borboniche si trovavano nelle acque vicine alle Isole Egadi e presidiavano le coste di Marsala - sede del Quartiere Militare Borbonico - che proprio in quegli anni intraprendeva scambi commerciali con l'Inghilterra. Garibaldi, esponendo bandiera inglese, si avvicin\u00f2 alla costa marsalese facendo finta di essere un'imbarcazione di mercanti. Avvenuto lo sbarco a Marsala, giunse la pirocorvetta \"Stromboli\" comandata da Guglielmo Acton e dotata di pochi cannoni; inizialmente non attacc\u00f2, in quanto vi erano nelle vicinanze degli stabilimenti inglesi e due loro navi, la \"Intrepid\" e la \"Argus\" al cui comando vi era Winnington-Ingram, gi\u00e0 conosciuto da Garibaldi ai tempi di Montevideo. Alla prima imbarcazione se ne aggiunse un'altra, la \"Partenope\" con 60 cannoni. Il bombardamento inizi\u00f2 in ritardo permettendo lo sbarco dei rivoltosi.\nL'arrivo in Sicilia delle truppe di Garibaldi era stato previsto dallo stesso Francesco II di Borbone che aveva avvertito il principe di Castelcicala, il rappresentante del re in Sicilia, intorno a Marsala. Giunti nell'isola, Garibaldi si proclam\u00f2 dittatore della Sicilia in nome di Vittorio Emanuele II, da lui appellato \"re d'Italia\". Dopo lo sbarco sull'isola, il 12 maggio 1860 lasciarono la citt\u00e0. A Salemi iss\u00f2 personalmente sulla cima di una delle tre torri del castello arabo-normanno la bandiera tricolore proclamando Salemi \"la prima capitale d'Italia\", titolo che mantenne per un giorno. In quella citt\u00e0 proclam\u00f2 la dittatura \"in nome di Vittorio Emanuele II re d'Italia\".\nSi uniranno a lui il barone Stefano Triolo di Sant'Anna con circa sessanta persone e i \"picciotti\", circa 500, (che vennero poi chiamati da Garibaldi \"i Cacciatori dell'Etna\"). Il generale Francesco Landi, avvertito, con l'aiuto del maggiore Michele Sforza e del VIII battaglione Cacciatori, invi\u00f2 delle forze in ricognizione e ingaggi\u00f2 battaglia con gli invasori.\nLa battaglia di Calatafimi vide la ritirata delle truppe borboniche, anche se lo scontro termin\u00f2 con pari perdite, fra le quali quella del camoglino Simone Schiaffino che i borbonici confusero con lo stesso Garibaldi. Durante lo scontro sono diverse le frasi che si attribuiscono pronunciate dall'eroe: \u00ab\"I Mille non hanno bandiera\"\u00bb (quando venne perso il tricolore) e \u00ab\"Qui si fa l'Italia o si muore\"\u00bb, la celebre risposta data a Bixio che chiedeva di ritirarsi; alcuni sostengono che abbia proferito invece \u00ab\"Ritirarci, ma dove?\"\u00bb. A Calatafimi, Garibaldi rischi\u00f2 di essere ucciso da un cacciatore borbonico che era sopraggiunto alle sue spalle, ma Augusto Elia gli salv\u00f2 la vita, frapponendo il suo corpo alla pallottola destinata al generale.\nGaribaldi quindi finse di recarsi a Corleone dove invi\u00f2 il colonnello Vincenzo Giordano Orsini con i vari carri mentre si diresse verso Palermo, ingannando in tal modo il colonnello svizzero Giovan Luca Von Mechel che aveva attaccato le truppe di Rosolino Pilo, che pur vittorioso per\u00ec nello scontro. Intanto era giunto il generale Alessandro Nunziante in aiuto del nuovo commissario straordinario Lanza.\nIl 26 Garibaldi con i suoi uomini, ora circa 750, giunse vicino a Palermo e ricevette i rinforzi di Giuseppe La Masa; la sera stessa attacc\u00f2 la citt\u00e0 entrando da Porta Termini, raggiungendo alle sei del mattino del 27 maggio piazza della Fieravecchia. Si combatt\u00e9 per diversi giorni, e in aiuto avvenne l'insurrezione popolare; poi, iniziati gli incontri fra Garibaldi e il generale Giuseppe Letizia, che rappresentava Landi, dopo vari armistizi il 6 giugno 1860 Landi si arrese lasciando la citt\u00e0 ai rivoltosi. Nei giorni trascorsi vari episodi di violenza nella citt\u00e0 da parte dei fedeli al nizzardo portarono Garibaldi a decretare la pena di morte per determinati reati.\nIl 4 giugno chiam\u00f2 \"esercito meridionale\" i suoi uomini, mentre il 13 sciolse i gruppi dei picciotti. Era rimasto senza adeguate risorse, ma giunsero vari rinforzi a partire da Carmelo Agnetta giunto il 1\u00ba giugno con i suoi 89 uomini, Salvatore Castiglia, Enrico Cosenz e Clemente Corte. Le donne palermitane tesserono la nuova bandiera dell'esercito: un drappo nero ornato di rosso con l'effigie di un vulcano al centro.\nGiunse il generale Tommaso Clary e invi\u00f2 il colonnello Ferdinando Beneventano del Bosco, vice in passato di Von Mechel, a Milazzo: il 20 luglio ci fu lo scontro. Inizialmente Garibaldi dava ordini dal tetto di una casa, poi scese nella mischia e infine sal\u00ec sull'unica loro nave a disposizione, la \"T\u00fckory\" e cannoneggiando la citt\u00e0 ottenne il ritiro delle truppe nemiche. La vittoria cost\u00f2 ai soldati di Garibaldi 800 fra morti e feriti.\nIl 22 giugno giunse a Castellammare del Golfo cittadina che in seguito organizzer\u00e0 la prima ribellione contro il nuovo Regno d\u2019Italia. Tale evento venne denominato rivolta contro i cutrara.\nIl 27 luglio Garibaldi giunse a Messina. Lo stesso giorno ricevette una lettera dal conte Giulio Litta-Modignani il mittente era Vittorio Emanuele, nella missiva si leggeva una richiesta a desistere nell'impresa di sbarcare sul territorio napoletano, a questa prima segu\u00ec una seconda, letta a voce o consegnata un suggerimento di non seguire l'ordine impartitogli. in ogni caso Garibaldi rispose, sempre il 27 luglio, negativamente alla richiesta espressa.\nIl 1\u00ba agosto anche Siracusa e Augusta vennero liberate. Tempo prima aveva formato un governo con 6 dicasteri che divennero 8. Il 7 giugno, abol\u00ec la tassa sul macinato, pretese che parte del demanio dei comuni venisse diviso fra i combattenti, fond\u00f2 un istituto militare dove venivano raccolti i ragazzi abbandonati e diede un sussidio alle famiglie in povert\u00e0 della citt\u00e0 di Palermo, cercando nel frattempo l'appoggio dei ceti dominanti. Chiese l'invio di Agostino Depretis a cui venne affidato l'amministrazione civile, mentre Cavour si preoccupava per le intenzioni del nizzardo.\nI contadini di Bronte insorsero contro i possidenti, uccidendone una quindicina nell'attacco; il console inglese a Catania si interess\u00f2 della questione, per cui venne inviato il colonnello Giuseppe Poulet che risolse il tutto pacificamente. Il console non grad\u00ec il gesto, e venne inviato Bixio in quella che definir\u00e0 in una lettera alla moglie come \u00abmissione maledetta\u00bb portando l'arresto di 300 persone, una multa imposta alle famiglie, anche le pi\u00f9 abbienti, e la fucilazione di 5 persone, il 10 agosto.\nGaribaldi tent\u00f2 i primi attacchi alla penisola senza successo: l'8 agosto Benedetto Musolino attravers\u00f2 lo Stretto a capo di una spedizione di 250 uomini, ma l'assalto al forte di Altafiumara venne respinto e i garibaldini costretti a rifugiarsi sull'Aspromonte, mentre la T\u00fckory fall\u00ec l'arrembaggio al \"Monarca\" che si trovava ancorato al porto di Castellammare di Stabia il 13 agosto 1860. A bordo dei due piroscafi, giunti dalla Sardegna, il \"Torino\" e il \"Franklin\" Garibaldi e i suoi uomini sbarcarono a M\u00e8lito Porto Salvo (vedi: Sbarco a Melito), vicino a Reggio (Calabria), il 19 agosto 1860.\nAggirarono e sconfissero i borbonici, comandati dal generale Carlo Gallotti, nella battaglia di Piazza Duomo a Reggio Calabria il 21 agosto. I due generali borbonici Fileno Briganti e Nicola Melendez forti di quasi uomini, senza l'appoggio di Giuseppe de Ballesteros Ruiz, si arresero a Garibaldi il 23 agosto 1860. Briganti venne ucciso dai suoi stessi soldati. Il 30 agosto ebbero la meglio sul generale Giuseppe Ghio. Il 2 settembre l'Esercito meridionale arriv\u00f2 in Basilicata a Rotonda (la prima provincia continentale del regno a insorgere contro i Borboni), e cominci\u00f2 una rapida marcia verso nord, che si concluse, il 7 settembre, con l'ingresso in Napoli.\nLa capitale era stata abbandonata dal re Francesco II il 5 settembre, mentre quasi tutta la sua flotta si era arresa. Garibaldi aveva scelto Caserta per dispiegare le sue forze; nel frattempo, in una sua breve assenza, il 19 settembre 1860 Turr invi\u00f2 trecento uomini a Caiazzo; il dittatore, tornando, decise di rinforzare il presidio con altri 600 uomini, contro i soldati borbonici che attaccarono il 21 settembre; non saranno sufficienti: le perdite ammonteranno fra morti, feriti e prigionieri a circa 250. Il generale Giosu\u00e8 Ritucci prese il comando delle truppe borboniche. Utilizzer\u00e0 circa soldati nell'attacco sferrato il 1\u00ba ottobre. Il nizzardo nella battaglia utilizz\u00f2 strategicamente la ferrovia: viaggiava in carrozza e quando il veicolo venne attaccato lui continu\u00f2 a piedi per dare ordini alle truppe. Luca Von Mechel, ora generale, che doveva appoggiare con le sue truppe quelle di Ritucci, venne fermato da Bixio, e si ritirarono, mentre le truppe di Giuseppe Ruiz fermarono la loro avanzata. Garibaldi decise di richiamare circa soldati stanziati a Caserta e divise gli uomini inviandone una met\u00e0 a Sant'Angelo attaccando i borbonici alle spalle comandati da Carlo Afan de Rivera, respingendo l'assalto. La battaglia del Volturno vide perdite maggiori fra le file dei garibaldini: quasi contro i , ma il giorno dopo vennero catturati poco pi\u00f9 di soldati borbonici, disorientati, non avendo ricevuto nuove istruzioni.\nDopo le votazioni per il plebiscito che si tennero il 21 ottobre, Garibaldi approfitt\u00f2 della vittoria di Enrico Cialdini sul generale borbonico Scotti Douglas per superare il Volturno il 25 ottobre; incontr\u00f2 Vittorio Emanuele II il 26 ottobre 1860, lungo la strada che portava a Teano, e gli consegn\u00f2 la sovranit\u00e0 sul Regno delle Due Sicilie. Garibaldi accompagn\u00f2 poi il re a Napoli il 7 novembre e, il 9 novembre si ritir\u00f2 nell'isola di Caprera, partendo con il piroscafo americano \"Washington\", dopo aver ringraziato l'ammiraglio George Mundy.\nDesideroso di presentare il progetto di istituzione di una guardia nazionale mobile, dove sarebbero confluiti i volontari dai 18 ai 35 anni, si rec\u00f2 nella capitale. Il 18 aprile 1861 giunto alla camera, nel suo discorso, afferm\u00f2 che il brigantaggio nel mezzogiorno era dovuto in parte allo scioglimento dell'esercito meridionale, avvenuto poco tempo prima, e ne chiedeva la ricostituzione. Inoltre Garibaldi ravvisava nel brigantaggio \u00abuna questione sociale, la quale non si poteva risolvere con il ferro e con il fuoco\u00bb, individuandone i responsabili nel governo e nella borghesia. Secondo una testimonianza di Crispi, Garibaldi, amareggiato da questa guerra fratricida, quando gli riferirono che i briganti non accennavano ad arrendersi nonostante le misure drastiche del governo, avrebbe esclamato: \u00abquanto eroismo miseramente sciupato! cotesti uomini, traviati dal delitto, sarebbero stati soldati valorosi all'appello della patria!\u00bb; ritorn\u00f2 quindi a Caprera.\nGuerra di secessione americana.\nNella primavera del 1861, mentre le truppe unioniste collezionavano una serie di pesanti insuccessi nei confronti delle truppe confederate, il colonnello Candido Augusto Vecchi scrisse al giornalista statunitense Henry Theodore Tuckerman ipotizzando una partecipazione del generale alla guerra civile americana. Il 2 maggio era apparsa sul \"New York Daily Tribune\" una lettera scritta in argomento dal Nizzardo. Il console statunitense ad Anversa, James W. Quiggle, l'8 giugno scrisse a Garibaldi, offrendogli un posto di comando nell'esercito nordista. L'ambasciatore statunitense Henry Shelton Sanford volle accertarsi delle vere intenzioni del generale, che intanto aveva scritto su tale questione a Vittorio Emanuele.\nLe richieste avanzate dal Nizzardo riguardavano un impegno deciso per l'emancipazione degli schiavi e l'essere nominato comandante in capo di tutto l'esercito: con queste premesse, la trattativa si aren\u00f2. Nell'autunno del 1862 Canisius, console americano a Vienna, riprese i contatti; tuttavia Garibaldi, ferito e reduce dall'Aspromonte, si trovava detenuto a Varignano e in caso di accettazione si sarebbe prospettato un delicato caso diplomatico. Seguirono passi da parte di William H. Seward, segretario di stato di Abraham Lincoln, per far decadere senza esito la proposta.\nMancata liberazione di Roma.\nPer l'intera esistenza Garibaldi colse ogni occasione per liberare Roma dal potere temporale; grazie al successo passato, nel 1862, organizz\u00f2 una nuova spedizione, senza considerare che Napoleone III, l'unico alleato del neonato Regno d'Italia, proteggeva Roma stessa. Il 27 giugno 1862 Garibaldi si era imbarcato sul \"Tortoli\" a Caprera per la Sicilia. Durante un incontro commemorativo della spedizione dei mille, si convinse a marciare verso Roma (vedi anche: \"Roma o morte\") e trov\u00f2 uomini nei pressi di Palermo pronti a seguirlo. Il 19 agosto incontr\u00f2 la popolazione di Catania a Misterbianco.\nPrese due navi, la \"Dispaccio\" e la \"Generale Abbatucci\", partendo di sera, costeggiando gli scogli, eluse le navi di Giovanni Battista Albini. Il 25 agosto 1862, alle 4 del mattino, sbarcava in Calabria, fra Melito di Porto Salvo e capo dell'Armi. Con duemila uomini, continu\u00f2 la marcia, non seguendo la costa per via del fuoco di una nave; si inoltrarono quindi per il massiccio dell'Aspromonte. La sera del 28 agosto si contarono uomini; il 29 agosto si scontrarono con le truppe di Emilio Pallavicini a cui il governo di Torino aveva affidato circa uomini.\nI bersaglieri aprirono il fuoco, ma Garibaldi ordin\u00f2 di non rispondere: tuttavia alcuni dei suoi uomini gli disubbidirono, al che il nizzardo, per far cessare il fuoco, si alz\u00f2 e venne ferito due volte: nella coscia sinistra e al collo del piede destro, nel malleolo. L'episodio della sua ferita sar\u00e0 ricordato in una celebre ballata popolare su un ritmo di una marcia dei bersaglieri.\nDopo circa quindici minuti, quando Garibaldi cadde, il combattimento cess\u00f2: si contarono 7 morti e 14-24 feriti nell'esercito regio e 5 morti e 20 feriti fra i seguaci di Garibaldi.\nLa cosiddetta giornata dell'Aspromonte frutt\u00f2 al generale l'arresto. Venne imbarcato sulla pirofregata \"Duca di Genova\", raggiungendo prima Scilla e poi il 2 settembre giunse a La Spezia venendo rinchiuso nel carcere militare del Varignano.. Fu curato dai medici Di Negro, Palasciano e Bertani, ma, in considerazione della sua notoriet\u00e0, accorsero al suo capezzale Richard Partridge da Londra, Nikolaj Ivanovi\u010d Pirogov dalla Russia e Auguste N\u00e9laton dalla Francia.\nVittorio Emanuele, per festeggiare il matrimonio nel 1862 della figlia Maria Pia con Luigi I re del Portogallo, amnisti\u00f2 i rivoltosi il 5 ottobre dello stesso anno. Garibaldi il 22 fu trasportato alla Spezia all'Albergo \"Citt\u00e0 di Milano\" e venne visitato da Auguste N\u00e9laton, che gli applic\u00f2 uno specillo di propria invenzione in porcellana, che aveva la propriet\u00e0 di individuare il piombo. La cosa rese possibile al chirurgo fiorentino Ferdinando Zannetti di operarlo il 23 novembre per estrarre la palla di fucile. L'operazione avvenne a Pisa nell\u2019Albergo delle Tre Donzelle, nell\u2019appartamento al primo piano, in cui alloggiava con i familiari e il suo seguito. Il 20 dicembre dello stesso anno, part\u00ec di notte, via Canale dei Navicelli, per non suscitare troppo clamore, data la presenza di tanti suoi sostenitori. Venne trasportato sulla nave Sardegna per Caprera. In seguito part\u00ec per l'Inghilterra.\nChe il tentativo del 1862 fosse velleitario, lo provarono i successivi eventi del 1867.\nNel 1864 Garibaldi diventa Gran Maestro del Grande Oriente d'Italia, principale ordine massonico italiano. \nGaribaldi conobbe nel 1866 Petko Kiryakov Kaloyanov, pi\u00f9 noto come Capitano Petko Voyvoda, durante una sua visita in Italia. Diventarono ben presto amici e Petko fu ospite di Garibaldi per alcuni mesi. Garibaldi lo aiut\u00f2 a organizzare il \"Battaglione Garibaldi\" nella rivolta di Creta del 1866-1869, costituito da 220 italiani e 67 bulgari, che eroicamente combatterono al comando di Petko Voyvoda nella coraggiosa difesa della causa ellenica.\nTerza guerra d'indipendenza.\nIl 6 maggio 1866 si formarono dei Corpi Volontari: Garibaldi doveva assumerne il comando, ma invece di persone previste si presentarono in persone. Sul \"Piemonte\" il 10 giugno Garibaldi part\u00ec raggiungendo i suoi uomini. Alla fine si contarono uomini e 200 cavalieri, ma di questi utilizzer\u00e0 inizialmente solo . Contro di lui il generale Kuhn von Kuhnenfeld con uomini. Doveva agire in una zona di operazioni secondaria, le prealpi tra Brescia e il Trentino, a ovest del Lago di Garda, con l'importante obiettivo strategico di tagliare la via fra il Tirolo e la fortezza austriaca di Verona.\nCi\u00f2 avrebbe lasciato agli Austriaci la sola via di Tarvisio per approvvigionare le proprie forze e fortezze fra Mantova e Udine. L'azione strategica principale era, invece, affidata ai due grandi eserciti di pianura, affidati a La Marmora e a Cialdini. Garibaldi oper\u00f2 inizialmente a copertura di Brescia, dopo piccole vittorie del 24 giugno e quella del Ponte Caffaro il 25 giugno 1866. Il 3 luglio non riusc\u00ec a penetrare a Monte Suello dove venne ferito, lasciando il comando a Clemente Corte.\nIl 16 luglio respinse una manovra del generale nemico a Condino; il 21 luglio gli austriaci presero Bezzecca; Garibaldi, avendo notato che i suoi uomini stavano ritirandosi, diede nuove disposizioni riuscendo a respingere l'avanzata e a far ritirare il nemico. Si apriva la strada verso Riva del Garda e quindi l'imminente occupazione della citt\u00e0 di Trento. Salvo essere fermato dalla firma dell'armistizio di Cormons. Il 3 agosto ricevette con telegramma di abbandonare il territorio occupato rispose telegraficamente: \u00abHo ricevuto il dispaccio n\u00ba 1073. Obbedisco\u00bb \"Obbedisco\", parola che successivamente divenne motto del Risorgimento italiano e simbolo della disciplina e dedizione di Garibaldi.\nIl telegramma fu inviato dal garibaldino marignanese Respicio Olmeda in Bilancioni il 9 agosto 1866 da Bezzecca, evento ricordato su una lapide collocata sulla facciata della sua casa natale in \"via Roma n. 79\" a San Giovanni in Marignano (RN). Il corpo dei volontari venne sciolto il 1\u00ba settembre; in seguito ci fu l'episodio di Verona.\nSeconda campagna per Roma.\nNel 1867, approfittando della popolarit\u00e0 derivatagli dalla vittoria di Bezzecca, Garibaldi stava ritentando l'impresa di invadere Roma. Promosse una raccolta che chiam\u00f2 \u00abObolo della Libert\u00e0\u00bb contrapponendolo all'\u00abObolo di San Pietro\u00bb, e si interess\u00f2 al centro insurrezionale romano, formando un Centro dell'emigrazione con sede a Firenze. Partecip\u00f2 al Congresso internazionale della pace, il 9 settembre 1867 a Ginevra, dove venne eletto presidente onorario.\nPrepar\u00f2 un attacco contando sulla rivolta interna della citt\u00e0; dopo una serie di rimandi, senza l'appoggio dello stato, il 23 settembre part\u00ec da Firenze, ma il giorno dopo il 24 settembre 1867 venne arrestato. Il presidente del consiglio Urbano Rattazzi ag\u00ec in tempo facendo arrestare Garibaldi a Sinalunga, e portato nella Cittadella di Alessandria. 25 deputati protestarono per l'accaduto: essendo il nizzardo stato eletto nel Mezzogiorno, veniva a infrangersi l'immunit\u00e0 parlamentare e i soldati che dovevano sorvegliarlo ascoltavano i suoi proclami dalla finestra della prigione. Venne poi portato il 27 settembre prima a Genova e poi a Caprera, isola in quarantena per colera, dove era prigioniero, sorvegliato a vista e l'isola controllata dalla Regia Marina.\nOrganizz\u00f2 una rocambolesca fuga utilizzando Luigi Gusmaroli come suo sosia. Mentre l'uomo sostitu\u00ec Garibaldi, il nizzardo lasci\u00f2 l'isola il 14 ottobre stendendosi su un vecchio beccaccino comprato anni prima e nascosto. Giunse all'isolotto di Giardinelli, e, dopo aver guadato, arriv\u00f2 a La Maddalena alloggiando dalla signora Collins. Con Pietro Susini e Giuseppe Cuneo giunsero in Sardegna, dopo essersi riposati ripartirono il 16 ottobre e dopo aver viaggiato a cavallo per 15 ore, il 17 si imbarca raggiungendo in seguito Firenze il 20. Partito da Terni raggiungendo Passo Corese il 23, contava fra i suoi uomini circa volontari, in quella che venne riconosciuta come \"Campagna dell'Agro Romano per la liberazione di Roma\". Dopo un primo attacco a Monterotondo il 25 ottobre prese il 26 ottobre 1867 la piazzaforte pontificia bruciando la porta utilizzando un carro infuocato penetrandovi con i suoi uomini.\nGiunse il 29 a Castel Giubileo e dopo a Casal de' Pazzi, il 30 sino all'alba del 31 rimase in vista di Roma ma non ci fu la rivolta che attendeva e ritir\u00f2 le sue truppe. Garibaldi non sapeva del proclama del re che aveva sedato gli animi rivoltosi, malgrado il sacrificio dei fratelli Cairoli (Scontro di Villa Glori) e il sacrificio a Roma della Tavani Arquati e di Monti e Tognetti decapitati nel 1868.\nDecise di recarsi a Tivoli: la partenza era prevista il 3 novembre alle 3 di notte ma venne posticipata alle 11, erano circa in giunti a Mentana incontrano i pontifici guidati da Hermann Kanzler, ma riuscirono a farli retrocedere; sopraggiunsero quindi i francesi guidati da Charles De Failly, dotati del fucile Chassepot a retrocarica in quella che verr\u00e0 chiamata la battaglia di Mentana. Di fronte al fuoco Garibaldi continu\u00f2 l'attacco ma a una successiva carica annunciata venne fermato da Canzio, decise quindi il ritiro delle truppe.\nPart\u00ec con un treno da Orte alla volta di Livorno, ma presso la stazione di Figline Valdarno venne nuovamente arrestato e rinchiuso a Varignano il 5 novembre, vi rest\u00f2 sino al 25 novembre, dopodich\u00e9 torn\u00f2 a Caprera. Come deputato si dimise nell'agosto del 1868.\nCampagne in Francia.\nDurante la guerra franco-prussiana del 1870-1871, Garibaldi offr\u00ec i suoi servigi alla neonata Terza Repubblica francese. Joseph-Philippe Bordone, con il battello \"Ville de Paris\", raggiunse la Corsica e, per ingannare la sorveglianza della marina italiana, continu\u00f2 il viaggio su una piccola barca. Indi prese a bordo Garibaldi, che sbarc\u00f2 a Marsiglia il 7 ottobre 1870, recandosi poi nella capitale provvisoria francese, Tours. I primi ordini di L\u00e9on Gambetta furono quelli di occuparsi di qualche centinaio di volontari; il nizzardo rifiut\u00f2 di eseguire l'ordine, ottenendo il comando delle truppe della cosiddetta \u00abArmata dei Vosgi\u00bb, gli uomini furono inizialmente . Stabil\u00ec dunque il quartier generale a D\u00f4le e poi l'11 novembre a Autun.\nNello stesso mese predispose una spedizione vittoriosa, compiuta da Ricciotti. Digione intanto era caduta in mani tedesche, comandate da Augusto Werder, e poi era stata abbandonata per l'avanzata delle truppe francesi. Sentenzi\u00f2 la pena di morte al colonnello Chenet perch\u00e9 abbandon\u00f2 la sua postazione durante il combattimento, ma graziato dagli stessi francesi, la condanna non venne eseguita.\nGaribaldi occup\u00f2 la citt\u00e0 e la difese dall'attacco del 21 gennaio. Dopo tre giorni di combattimenti i tedeschi si ritirarono e in quei giorni fu presa l'unica bandiera dei tedeschi persa nella guerra. Fra i - uomini prussiani le perdite furono circa 700.\nIl 29 gennaio venne stipulato un armistizio di alcune settimane, che non tenne conto della zona del sud-est e quindi dei soldati dell'Armata del Vosgi. Il 31 gennaio le truppe di Garibaldi vennero attaccate, il generale sottraendosi allo scontro diresse i suoi uomini in una zona compresa nell'armistizio. Quando termin\u00f2 la guerra la sua armata fu l'unica che rimase sostanzialmente intatta, con minime perdite.\nNel febbraio 1871, dopo la proclamazione della Terza Repubblica francese, nelle elezioni politiche tenutesi l'8 febbraio, Garibaldi venne eletto deputato all'Assemblea Nazionale Francese, provvisoriamente insediatasi a Bordeaux, come secondo deputato di Algeri dopo Gambetta. La sua speranza era di far abrogare il Trattato di Torino del 1860 con cui la Contea di Nizza era stata ceduta a Napoleone III. La richiesta di restituzione all'Italia sfoci\u00f2 nei Vespri nizzardi, avvenuti tra l'8 e il 10 febbraio, che vennero militarmente repressi, con cariche di cavalleria e numerosi arresti. Nella seduta dell'8 marzo il primo dei non eletti contest\u00f2 la legittimit\u00e0 dell'elezione di Garibaldi.\nVictor Hugo si alz\u00f2 a parlare in sua difesa, affermando che soltanto Garibaldi era intervenuto in difesa della Francia, al contrario di nazioni o re, affermazione che suscit\u00f2 aspre polemiche.\n\u00ab \"Je ne dirai qu\u2019un mot. La France vient de traverser une \u00e9preuve terrible, d\u2019o\u00f9 elle est sortie sanglante et vaincue. On peut \u00eatre vaincu et rester grand. La France le prouve. La France, accabl\u00e9e en pr\u00e9sence des nations, a rencontr\u00e9 la l\u00e2chet\u00e9 de l\u2019Europe. De toutes ces puissances europ\u00e9ennes, aucune ne s\u2019est lev\u00e9e pour d\u00e9fendre cette France qui, tant de fois, avait pris en main la cause de l\u2019Europe\u2026 Pas un roi, pas un \u00c9tat, personne! Un seul homme except\u00e9\u2026 O\u00f9 les puissances, comme on dit, n\u2019intervenaient pas, eh bien un homme est intervenu, et cet homme est une puissance. Cet homme, Messieurs, qu\u2019avait-il? Son \u00e9p\u00e9e. Je ne veux blesser personne dans cette Assembl\u00e9e, mais je dirai qu\u2019il est le seul, des g\u00e9n\u00e9raux qui ont lutt\u00e9 pour la France, le seul qui n\u2019ait pas \u00e9t\u00e9 vaincu.\" \u00bb\nFu impedito a Garibaldi di tenere il suo discorso all'Assemblea Nazionale e, per protesta, il giorno successivo si dimise. La sua dichiarazione di rinuncia all'incarico fu lungamente applaudita dall'opposizione e da parte della maggioranza. Alla folla di francesi che attendeva Garibaldi fuori dall'Assemblea, egli cos\u00ec si rivolse: \u00ab\"Io ho sempre saputo distinguere la Francia dei preti dalla Francia repubblicana, che sono venuto a difendere con la devozione di un figlio.\"\u00bb.\nSociet\u00e0 protettrice degli animali.\nGaribaldi fu anche un difensore dei diritti degli animali. A seguito dell'acquisto da parte sua di met\u00e0 dell'isola di Caprera, avvenuto nel 1856 e finalizzato a fare del luogo la propria residenza, Garibaldi\u00a0\u2013 come scrive lo storico Denis Mack Smith \u2013 \u00abpi\u00f9 tardi si fece sempre pi\u00f9 vegetariano; lo stretto contatto con la solitaria natura gli diede l'eccentrica credenza che gli animali e perfino le piante avessero un'anima cui non si doveva nuocere. Divenuto mezzo vegetariano, rinunci\u00f2 quasi interamente anche a bere; ma ritenne il consueto gusto per i sigari\u00bb.\nNel 1871 fu promossa da Garibaldi la prima societ\u00e0 in Italia per la protezione degli animali: la Regia societ\u00e0 torinese protettrice degli animali contro i maltrattamenti che gli animali subivano sia in campagna sia in citt\u00e0, specie da parte dei guardiani e dei conducenti. Affermava Garibaldi: \u00abProteggere gli animali contro la crudelt\u00e0 degli uomini, dar loro da mangiare se hanno fame, da bere se hanno sete, correre in loro aiuto se estenuati da fatica o malattia, questa \u00e8 la pi\u00f9 bella virt\u00f9 del forte verso il debole\u00bb.\nUltimi anni e morte a Caprera.\nGaribaldi coni\u00f2 il detto l'\u00abInternazionale \u00e8 il sole dell'avvenire\u00bb, per quanto riguardava l'Internazionale; prendendo posizione in favore della Comune di Parigi, fu eletto deputato alla nuova Assemblea Nazionale francese in diversi dipartimenti metropolitani: Savoia, Parigi, Basso Reno, Digione e Nizza accett\u00f2 per poi dare le dimissioni.\nPer le continue inondazioni del Tevere Garibaldi propose un piano ideato da Alfredo Baccarini, ma venne scartato per l'elevato bisogno finanziario. Nel giugno del 1872 Benedetto Cairoli propose una legge sul suffragio universale, mentre Garibaldi il 1\u00ba agosto pubblic\u00f2 un \u00abAppello alla Democrazia\u00bb. Intanto le sue condizioni peggiorarono: dal 1873 ebbe bisogno delle stampelle, nel 1880 verr\u00e0 portato in carrozzina.\nNella primavera del 1879 organizz\u00f2 il congresso, convocando 92 personalit\u00e0 rappresentative della democrazia, di esse intervennero in 62 il 21 aprile 1879 in cui chiedeva l'abolizione del giuramento e esprimeva il suo appoggio al suffragio universale. Port\u00f2 con sua comunicazione il 26 aprile la formazione della Lega della Democrazia, dai 44 membri di cui si effettuer\u00e0 una commissione esecutiva di 16 membri, un giornale venne alla luce: La lega della Democrazia. Il loro movimento avr\u00e0 successo portando all'elezione di ottobre del 1882 da elettori a circa .\nIntanto aveva scritto alcuni romanzi: nel 1870 uscirono \"Clelia\", ambientato nel 1849 a Mentana, e \"Cantoni il volontario\", dedicato ad Achille Cantoni, il volontario forlivese che gli salv\u00f2 la vita nel corso della Battaglia di Velletri del 1849. Nel 1874 fu pubblicato \"I Mille\", la storia di una donna, Marzia, che, travestita da uomo, si univa ai volontari. Rivisit\u00f2 le \"Memorie\" nel 1871-1872 giungendo nella rievocazione alla campagna dei Vosgi: rispetto alla versione precedente del testo inaspr\u00ec i toni contro Mazzini e la Chiesa. Redasse in seguito \"Manlio\", un resoconto delle sue avventure in Sud America e del suo ritorno in Italia. I proventi dei libri diminuirono nel corso del tempo. Nella sua vita non si limit\u00f2 a questi scritti, ma scrisse anche due inni militari, un poema autobiografico in endecasillabi, un Carme alla morte e vari sonetti e rime, poi raccolti e pubblicati.\nIl 2 dicembre 1874 Pasquale Stanislao Mancini propose al parlamento una rendita vitalizia al condottiero; il 19 dicembre viene approvata alla Camera (si contarono 307 si e 25 no), mentre il Senato l'approv\u00f2 solo il 21 maggio 1875; la pensione era di lire annue a cui si aggiungeva una rendita annua. Garibaldi inizialmente rifiut\u00f2 per poi accettarla l'anno successivo.\nIl 26 gennaio 1880 spos\u00f2 la piemontese Francesca Armosino, sua compagna da 14 anni e dalla quale ebbe tre figli. Nel 1882 fece il suo ultimo viaggio in occasione del sesto centenario dei Vespri: per tale ricorrenza part\u00ec il 18 gennaio, prima giunse a Napoli che lascer\u00e0 il 24 marzo raggiungendo Palermo il 28 marzo; durante il tragitto nella citt\u00e0 regn\u00f2 il silenzio in segno di rispetto. Ritorner\u00e0 a Caprera il 17 aprile. Poco dopo il ritorno la bronchite peggior\u00f2, e per tre giorni Garibaldi venne alimentato artificialmente. Fu assistito dal medico di una nave da guerra ancorata nell'isola vicina di La Maddalena (La \"Cariddi\") Alessandro Cappelletto e mor\u00ec il 2 giugno 1882 alle 18:22, all'et\u00e0 di quasi 75 anni, per una paralisi della faringe che gli imped\u00ec di respirare. Nel testamento, una copia del quale \u00e8 esposta nella casa-museo sull'isola di Caprera, Garibaldi chiedeva espressamente la cremazione delle proprie spoglie, desiderio disatteso. La salma giace a Caprera nel piccolo cimitero di famiglia del cosiddetto \"Compendio Garibaldino\", in un sepolcro chiuso da una massiccia pietra grezza di granito.\nLe sue ultime parole, secondo quanto assicurato in seguito da Francesca Armosino, furono: \u00abMuoio con il dolore di non vedere redente Trento e Trieste\u00bb. Garibaldi, massone e anticlericale convinto, deista ma non ateo inser\u00ec nel proprio testamento anche alcuni passaggi tesi a sventare eventuali tentativi di conversione alla religione cattolica negli ultimi attimi della vita: \nLa concezione religiosa di Garibaldi non \u00e8 mai stata chiara ed omogenea, e la storiografia tende ad escluderlo dalle tradizionali ortodossie religiose. Nemico del clero e della Chiesa, Garibaldi non \u00e8 tuttavia mai stato miscredente, ma sempre profondamente religioso. Pi\u00f9 volte il generale si dichiar\u00f2 cristiano, pur rimanendo un nemico giurato della Chiesa e del Papa, mentre alla fine della sua vita si avvicin\u00f2 come gi\u00e0 detto al deismo massonico. In generale, comunque, la sua non chiara dimensione religiosa viene comunemente intesa come una personale sintesi de \"l\u2019ateismo, lo spiritismo, il deismo, un vago cristianesimo liberale\".\nPersonalit\u00e0.\nIl pensiero politico.\nGaribaldi non pu\u00f2 definirsi propriamente un politico professante una precisa ideologia; in un'epoca in cui fiorivano molti ideali politici egli non ader\u00ec apertamente a nessuno di essi. Garibaldi attacc\u00f2 il clericalismo, il conservatorismo, l'assolutismo e qualsiasi ordinamento sociale che fosse basato sull'ingiustizia e la violenza. Del 1865 sono le sue parole:\" Ma avete mai inteso che io appartenga a qualche partito? Io ho sempre inteso di appartenere alla nazione italiana\" e nel 1867, in un congresso a Ginevra, chiariva: \"Noi non vogliamo abbattere le monarchie per fondare repubbliche, ma vogliamo distruggere l'assolutismo per fondare sulle sue rovine la libert\u00e0 e il diritto\". Egli proclam\u00f2 una protesta ideale sociale che tuttavia non gli fu riconosciuta dal filosofo anarchico Pierre-Joseph Proudhon che lo accusava di aver intrapreso, assieme a Mazzini, un'unificazione italiana sotto il segno della monarchia sabauda e quindi un'opera di centralizzazione dello Stato a scapito del federalismo rispettoso delle libert\u00e0 locali delle diverse popolazioni italiane.\nI maggiori protagonisti della storia risorgimentale italiana non lo riconobbero come un sostenitore dei loro programmi politici. Per Mazzini, Garibaldi, dopo l'impresa dei Mille, con la cessione delle sue conquiste al re era da considerarsi come un traditore e a sua volta Garibaldi nel suo \"Memoriale\" giudica duramente Mazzini:\nPeggiori il giudizio e il sentimento del re Vittorio Emanuele II nei confronti di chi gli aveva donato tanta parte d'Italia:\nSecondo lo storico Alfonso Scirocco Garibaldi \u00e8 \u00abun idealista senza ideologie\u00bb e \u00ab... un cittadino del mondo. ... spos\u00f2 i grandi ideali di libert\u00e0 di tutti i popoli, tanto che nel 1867 partecip\u00f2 al Congresso della pace a Ginevra e invi\u00f2 messaggi di solidariet\u00e0 a tutti i paesi che combattevano per la libert\u00e0.\u00bb\nScirocco arriva ad accostare alla sua figura quella di Che Guevara anch'esso \u00ab\"ricordato non come patriota che si \u00e8 battuto per il suo popolo, ma come simbolo di libert\u00e0 per tutti gli uomini della Terra\"\u00bb.\nGaribaldi e Cavour.\nGaribaldi non ebbe mai rapporti sereni con Cavour. Da un lato, semplicemente non aveva fiducia nel pragmatismo e nella \"realpolitik\" di Cavour, ma provava anche risentimento personale per aver ceduto la sua citt\u00e0 natale di Nizza alla Francia, nel 1860. Garibaldi confid\u00f2 al suo medico curante Enrico Albanese: \n Certo, scrivendo all'ambasciatore sardo in Francia, Cavour prometteva all'imperatore che avrebbe fermato Garibaldi. Ma, in realt\u00e0, non ostacol\u00f2 seriamente la partenza da Quarto della spedizione dei Mille. Permise a diversi ufficiali dell'Esercito sabaudo di raggiungere Garibaldi in Sicilia. Infine, invi\u00f2 le truppe che permisero la definitiva sconfitta di Francesco II.\nLa \"Lega della democrazia\".\nCon la fondazione a Roma nel 1879 della \"Lega della democrazia\" e dell'omonimo giornale Garibaldi sembr\u00f2 voler seriamente realizzare un concreto programma politico che si proponesse di conseguire il suffragio universale maschile, l'abolizione del giuramento di fedelt\u00e0 dei deputati alla monarchia, la laicizzazione dello Stato, la confisca e la distribuzione dei beni ecclesiastici, un programma di lavori pubblici che prevedesse anche la bonifica dell'agro romano (in accordo con il particolare interesse che Garibaldi aveva per il mondo contadino).\nAncora una volta per\u00f2 \u00abper lo scarso intuito politico di Garibaldi\u00bb la lega non riusc\u00ec a costituirsi come un vero partito politico. Analoga l'interpretazione di Giovanni Spadolini: \u00abla presenza dell'eroe [...] non aveva giovato allo sviluppo politico della \"Lega della democrazia\" e le sue contraddizioni, i suoi sbandamenti, le diverse influenze che su di lui si intrecciarono, finivano per confondere i seguaci e paralizzarne l'azione\u00bb.\nSecondo altri autori in effetti, la Lega non si trasform\u00f2 in un partito politico strutturato per le divisioni presenti all'interno dello stesso mondo repubblicano e democratico.\nLa presenza di Garibaldi dunque, sembrava essere importante sia per gli aderenti alla lega che per l'opinione pubblica democratica per i quali il generale era un mito che avrebbe dovuto unificare ogni divergenza. Inoltre la stampa, e non solo quella democratica, dava ampio spazio alle iniziative di Garibaldi. Ma in realt\u00e0 non esisteva un preciso \u00abpensiero garibaldino\u00bb, n\u00e9 Garibaldi aveva la capacit\u00e0 di organizzare materialmente un partito, per cui, nonostante la sua carismatica presenza, non si produssero, per il contrasto tra mito e politica, quegli effetti politici che rendessero efficace la sua funzione unificante. Al di l\u00e0 della presenza di Garibaldi, l'associazione inoltre era troppo diversificata nei suoi componenti, divisi tanto ideologicamente che, alla fine, ogni iniziativa politica sfumava nelle sue conclusioni concrete.\nGaribaldi e l'unificazione italiana.\nLa figura di Garibaldi \u00e8 assolutamente centrale nel quadro del Risorgimento italiano, ed \u00e8 stata oggetto di numerose analisi storiografiche, politiche e critiche. La popolarit\u00e0 di Garibaldi, la sua capacit\u00e0 di sollevare le folle e le sue vittorie militari diedero non solo un contributo determinante all'unificazione dello Stato italiano, ma anche lo premiarono con una popolarit\u00e0 enorme tra i contemporanei \u2013 solo a titolo di esempio si possono citare le trionfali elezioni (nel 1860, poi nel 1861 al Parlamento subalpino e poi italiano) ovvero il trionfo che gli venne tributato a Londra nel 1864 \u2013 e presso i posteri.\nNumerose furono, anche, le sconfitte. Fra le quali particolarmente brucianti furono quelle dell'Aspromonte e di Mentana in quanto lo opposero a una parte rilevante dell'opinione pubblica italiana, che, in tutti gli altri episodi della sua vita, lo aveva grandemente amato.\nAppartenenza massonica.\nLa carriera di Garibaldi nella massoneria cominci\u00f2 con la sua iniziazione nel 1844 nella Loggia \"Asil de la Vertud\" a Montevideo. Nel dicembre 1861, durante la prima assemblea costituente del Grande Oriente italiano di Torino, ricevette il titolo onorifico di \"Primo massone d'Italia\" e l'11 marzo 1862 il Grande Oriente di Palermo gli confer\u00ec tutti i gradi del Rito scozzese antico ed accettato dal 4\u00ba al 33\u00ba (a condurre il rito furono sei massoni, tra cui Francesco Crispi) e fu nominato Presidente del Supremo Consiglio, culmin\u00f2 poi con la suprema carica di Gran maestro del Grande Oriente d'Italia sedente in Torino e con la carica di Gran Hyerophante del Rito di Memphis e Misraim nel 1881. Tra i pi\u00f9 famosi garibaldini, molti erano i massoni, come Nino Bixio, Giacomo Medici, Stefano Turr. Durante il soggiorno a Ischia nel 1864, dove si teneva un consiglio di guerra, Garibaldi dette le dimissioni da Gran Maestro dell'ordine per troppi problemi di salute.\nInteresse anglosassone per Garibaldi.\nGi\u00e0 dal 1849, quando combatteva in difesa della Repubblica Romana, la figura di Garibaldi era molto famosa in Inghilterra, certamente pi\u00f9 che in altri paesi europei e tali sentimenti di affetto e apprezzamento per l\u2019Eroe dei due mondi sono confermati nel 1864 dalla straordinaria accoglienza che Garibaldi ricevette all\u2019epoca della sua visita in Inghilterra, superiore a qualsiasi altro evento inglese ottocentesco, tranne, forse la processione per il giubileo della regina.\nSecondo lo storico britannico Trevelyan nell\u2019Inghilterra del XIX secolo l\u2019ammirazione per Garibaldi era originata dalle simpatie britanniche per la causa dell\u2019indipendenza italiana, ma anche da alcune caratteristiche della personalit\u00e0 dell\u2019Eroe dei due mondi, recepite particolarmente dagli anglosassoni, che vedevano in Lui il \u201crover\u201d, l\u2019errante di grandi spazi per terra e per mare, il combattente contro le avversit\u00e0, il difensore degli oppressi, il patriota, l\u2019uomo umano e generoso, tutte queste caratteristiche riunite in un solo uomo.\nIl Trevelyan affermava nel 1907 che l\u2019Inghilterra era il paese europeo dove la passione per la causa della libert\u00e0 e unit\u00e0 italiana era pi\u00f9 forte e disinteressata e dove sarebbe stata sempre collegata a nomi come Byron e Shelley, di Palmerston e Gladstone, Browning e Swinburne.\nL\u2019interesse per Garibaldi era presente negli ambienti culturali anglosassoni gi\u00e0 nel 1849, quando Hugh Forbes era al fianco di Garibaldi nella difesa della Repubblica Romana, lo stesso Forbes seguir\u00e0 Garibaldi anche nella campagna del 1860-61, risalendo dalla Sicilia verso Napoli assieme ad altri ufficiali britannici: Percy Wyndham, John Dunne a capo di un battaglione di siciliani che lo chiamavano \u201cMilordo\u201d, Peter Cunningham, John Whitehead Peard, il \u201csosia\u201d di Garibaldi con busto al Gianicolo e svariate decine di altri volontari, che saranno poi raggiunti dalla Legione Britannica, corpo di circa 600 volontari partito con il maggiore Styles dal porto di Harwich per sbarcare a Napoli il 15 ottobre, prendendo parte in pratica ad un solo combattimento a Sant\u2019Angelo alle mura di Capua, perch\u00e9 l\u2019arrivo dell\u2019esercito di Vittorio Emanuele II porr\u00e0 fine alla impresa garibaldina.\nSecondo \"The Illustrated London News\" del 20 ottobre 1860, il numero complessivo di volontari britannici partiti per raggiungere Garibaldi avrebbe raggiunto e superato il migliaio.\nL\u2019interesse degli inglesi per la causa italiana era favorito anche dalla presenza sul suolo britannico di esuli italiani, che assieme a Mazzini facevano conoscere agli anglosassoni i problemi dell\u2019unit\u00e0 italiana, anche tramite associazioni come la \u201cPeople\u2019s International League\u201d fondata nel 1847, sostituita dopo il 1856 dalla \u201cEmancipation of Italy Fund Committee\u201d con Aurelio Saffi, Jessie White e Felice Orsini che effettuavano tour di conferenze per il pubblico anglosassone interessato.\nAltre associazioni britanniche filo-italiane anche di raccolta fondi erano la \u201dItalian refugee fund\u201d del 1849, la \u201cSociety of the Friends of Italy\u201d sostenuta anche da Caroline Ashurst Stansfeld, il \u201cGaribaldi Fund\u201d del 1859, che nel 1860 con le sue sezioni locali raccoglieva finanziamenti per la causa dell\u2019unit\u00e0 italiana a Glasgow, Edimburgo, Londra, Aberdeen, Liverpool, Sheffield, Birmingham, Bilston, Darlaston, Dudley, Leeds, Newcastle, Rochdale, Bristol, Lisburn, Manchester.\nNel 1860 venne fondato il \"Garibaldi Special Fund\" per finanziare l'invio in Italia della Legione Britannica o \"Garibaldi Excursionists\" per evitare problemi diplomatici, seguita dopo il 1860 dalla \"Garibaldi Italian Unity Committee\", per il completamento dell\u2019unit\u00e0 italiana con gli altri territori ancora da annettere.\nAnche se \u00e8 trascorso molto tempo dalle affermazioni dello storico Trevelyan, possiamo senz\u2019altro affermare che l\u2019interesse per Garibaldi, le sue imprese e la sua personalit\u00e0 \u00e8 ancora ben presente nell\u2019ambiente culturale anglosassone, oltre che in tanti altri paesi.\nGaribaldi e il sosia inglese Peard.\nAnche se \u00e8 poco noto, al Gianicolo di Roma tra i Busti dei patrioti sul Gianicolo \u00e8 presente un busto dedicato a John Whitehead Peard, intitolato \u201cIl garibaldino inglese\u201d, mentre nel Dizionario Biografico Inglese \u00e8 citato come \u201cL\u2019inglese di Garibaldi\u201d. Peard era un capitano dei ranger della Cornovaglia che, colpito dalla personalit\u00e0 di Garibaldi, decise di seguirlo durante alcune sue campagne militari in Italia.\nSbarcato in Sicilia con la Spedizione Medici, durante la Spedizione dei Mille Peard veniva spesso scambiato e acclamato dalle folle come Garibaldi. Peard, d'accordo con gli altri ufficiali garibaldini, decise di sfruttare questo fatto per inviare false informazioni telegrafiche da Eboli, disorientando i comandi borbonici, che pensarono di abbandonare Salerno, dove Peard entr\u00f2 acclamato, con il consenso dello stesso Garibaldi.\nCittadinanza onoraria.\nA Garibaldi \u00e8 stata conferita la cittadinanza onoraria di San Marino il 24 aprile del 1861. Precedentemente, il 30 luglio del 1849, Giuseppe Garibaldi, braccato dalle truppe austriache, trov\u00f2 scampo per s\u00e9 e i suoi armati nella Repubblica del Titano.\nImpiego linguistico.\nIn italiano la parola \"garibaldino\", nata come sostantivo per indicare chi combatteva con il generale, \u00e8 utilizzata anche come aggettivo, con il significato di \"audace\" ed \"eroico\", oppure riferito a imprese organizzate senza un'approfondita preparazione e senza grandi infrastrutture a supporto.\nAppellativi.\nL'appellativo di \"duce\" era stato dato dai garibaldini al loro comandante, Garibaldi. La parola deriva dal latino \"dux\" \"condottiero\" o \"guida\", della storia romana (dal verbo \"ducere\", \"condurre\"), e com'\u00e8 noto, sar\u00e0 mutuata da Gabriele D'Annunzio per l'impresa di Fiume e infine da Benito Mussolini, al quale \u00e8 ormai legata nella storiografia politica e nell'immaginario.\nIl soprannome \"eroe dei due mondi\" lo condivide con il generale francese eroe della Guerra d'indipendenza americana Gilbert du Motier de La Fayette.\nGaribaldi venne appellato dalla storiografia successiva anche come \"braccio del Risorgimento\", cos\u00ec come Mazzini ne era la \"mente\".\nImpegno civile.\nGaribaldi, pur ritenendo lecita l'uccisione di nemici in battaglia e traditori in tempo di guerra, a partire dal 1861 si batt\u00e9 per l'abolizione della pena di morte, proponendo varie volte una legge che la abolisse dal Codice penale vigente.\nCome detto, il generale fu un grande amante della natura e degli animali, dei quali si volle circondare anche nella sua residenza di Caprera; questo grande amore si pales\u00f2 quando nel 1871, anno nel quale Giuseppe Garibaldi, su esplicito invito di una nobildonna inglese, lady Anna Winter, contessa di Southerland, incaric\u00f2 il suo medico personale, il dottor Timoteo Riboli, con studio in Torino, al n.2 dell'attuale via Lagrange, di costituire una Societ\u00e0 per la Protezione degli Animali, annoverando la signora Winter e Garibaldi come soci fondatori e presidenti onorari; oggi la societ\u00e0 \u00e8 nota come Ente Nazionale Protezione Animali (ENPA). Attualmente l'ENPA \u00e8 il pi\u00f9 antico e importante ente di protezione e salvaguardia animale in Italia. In seguito a queste riflessioni e azioni animaliste, Garibaldi divenne quasi vegetariano in tarda et\u00e0 e rinunci\u00f2 alla caccia, che era stata una sua grande passione fin da giovane, in nome del rispetto della vita degli animali.\nUn altro grande impegno dell'eroe dei due mondi, come accennato, fu quello per la pace tra i popoli: nonostante le numerose guerre, egli riteneva lecito usare la forza militare solo per liberare le nazioni e difendersi dai nemici, manifestando altrimenti una forte convinzione pacifista e umanitaria.\nGaribaldi critic\u00f2 le misure prese contro il brigantaggio postunitario dal nuovo governo italiano, come l'uso della legge marziale e la feroce repressione, nonch\u00e9 la rigida estensione della leva militare obbligatoria piemontese al sud Italia, che giudicava controproducente, preferendo l'entusiasmo volontaristico che aveva animato i suoi eserciti.\nDonne di Garibaldi.\nDopo la morte di Anita, Garibaldi intesse relazioni sentimentali con diverse donne. Si accompagn\u00f2 con la nobile inglese Emma Roberts fino al 1856 e a lei intitol\u00f2 una delle sue navi. Altra donna ricordata dal Garibaldi era la contessa Maria Martini della Torre, conosciuta a Londra nel 1854, Di breve durata fu il rapporto con Paolina Pepoli vedova trentenne, nipote di Gioacchino Murat.\nLa baronessa di origini inglesi Maria Esperance von Schwartz, figlia di un banchiere, vedova del cugino del padre che si era suicidato, vide per la prima volta il nizzardo nel 1849, poi nel 1857 giunse a Caprera e vi ritorn\u00f2 l'anno seguente, quando Garibaldi le chiese di diventare la madre dei suoi figli la donna volle rifletterci sopra. In seguito i sentimenti si indebolirono, anche a causa di un'altra donna, Battistina Ravello, che serviva Garibaldi a Caprera. Da lei nel 1859 ebbe una figlia, chiamata Anita e battezzata con il nome di Anna Maria Imeni.\nAltra donna importante nella vita di Garibaldi fu Giuseppina Raimondi, la giovane ragazza colp\u00ec l'eroe per il coraggio dimostrato, i due si sposarono a Fino Mornasco il 24 gennaio 1860, ma presto ricevette una lettera che lo avvert\u00ec di un amante della donna, Garibaldi chiese alla donna se fosse vero quello che vi era scritto e Raimondi, gi\u00e0 incinta, non neg\u00f2 nulla. Garibaldi, assistito da Pasquale Stanislao Mancini, chiese l'annullamento del matrimonio. Il Tribunale di Roma, tuttavia, respinse la richiesta e i due impugnarono la sentenza alla Corte d'Appello di Roma, che con sentenza del 14 gennaio 1880 dichiarava nullo il matrimonio.\nDal 1865 avr\u00e0 il conforto di Francesca Armosino, sua terza moglie, con cui aveva parecchi anni di differenza. Era la balia dei figli di sua figlia Teresita. Da lei ebbe tre figli di cui uno mor\u00ec a 18 mesi.\nFigli di Garibaldi.\nGaribaldi, dalla prima moglie Anita, morta nel 1849 presso Ravenna, ebbe 4 figli:\nDalla domestica Battistina Ravello, invece, Garibaldi ebbe:\nEbbe tre figli invece dalla terza moglie Francesca Armosino:\n\u00c8 possibile che Garibaldi abbia avuto una figlia naturale, Giannina Repubblica Fadigati (8 ottobre 1868\u00a0\u2013 24 novembre 1954), ufficialmente figlia del nobile cremonese Paolo Fadigati, amico e seguace di Garibaldi. La nascita di Giannina Repubblica non sarebbe stata frutto di un tradimento, ma di un vero e proprio accordo tra Garibaldi e i coniugi Fadigati: Paolo Fadigati sarebbe stato infatti un ammiratore talmente fervente dell'Eroe dei Due Mondi da voler \"allevare un figlio di sangue garibaldino\".\nInfluenza culturale.\nFilatelia.\nLe emissioni filateliche realizzate in Italia, per onorare l'eroe dei due mondi, Giuseppe Garibaldi sono numerose.\nL'effigie di Garibaldi compare sui primi francobolli commemorativi italiani emessi nel 1910 per celebrare la liberazione della Sicilia e il Plebiscito dell'Italia Meridionale. Questi sono i primi francobolli italiani commemorativi a non recare solo l'effigie del re o lo stemma dei Savoia. Inoltre erano venduti soltanto in Meridione e in Sicilia con un sovrapprezzo, non indicato sul francobollo, di 5 centesimi ed erano utilizzabili soltanto per la corrispondenza diretta all'interno del regno.\nNel 1932 fu dedicata la lunga serie di 17 francobolli per celebrare il cinquantenario della morte. Altri 2 francobolli vennero emessi nel 1957 per il 150\u00ba anniversario della nascita.\nIl volto di Garibaldi appare anche nella serie del 1959 per il centenario della seconda guerra di indipendenza; nella serie del 1960 per il centenario della Spedizione dei Mille; nel 1970 per il centenario della partecipazione di Garibaldi alla guerra Franco-Prussiana e nel 1982 \u00e8 stato celebrato il centenario della morte.\nL'ultimo francobollo che gli \u00e8 stato dedicato \u00e8 stato emesso nel 2011 per celebrare i 150 dell'unit\u00e0 d'Italia.\nOltre all'Italia anche la Repubblica di San Marino, l'Unione Sovietica, l'Uruguay, gli Stati Uniti d'America e il Principato di Monaco hanno dedicato delle emissioni filateliche a Giuseppe Garibaldi. La Francia, nonostante sia molto legata alla figura di Garibaldi, non gli ha mai dedicato un francobollo. Nel 2007, in occasione del Bicentenario Garibaldino, un'iniziativa popolare ha indetto una petizione online per far emanare un francobollo dedicato all\"'Eroe dei due Mondi\".\nMarineria.\nGaribaldi fu nel tempo comandante della marina uruguayana e a capo della Marina dittatoriale siciliana.\nNel tempo molte sono le imbarcazioni a lui intitolate:\nMonumenti a Garibaldi.\nIn gran parte delle citt\u00e0 italiane esiste almeno una statua di Garibaldi, quasi tutte queste statue hanno una caratteristica comune, in esse lo sguardo di Garibaldi \u00e8 sempre rivolto verso Roma, citt\u00e0 che non riusc\u00ec mai a conquistare.\nLa statua presente sull'isola di Caprera invece guarda verso le bocche di Bonifacio in direzione della sua nativa Nizza. Nella stessa Nizza esiste un altro monumento nella omonima piazza Garibaldi che rivolge lo sguardo verso Torino. Il primo monumento all'eroe ancora vivente fu posto nel 1867 ad opera di Alessandro Puttinati a Luino sul Lago Maggiore, dove Garibaldi combatt\u00e9 il 15 agosto 1848 la sua prima battaglia in territorio italiano contro una guarnigione austriaca, mentre il primo ad essere eseguito appena dopo la morte fu il busto di Stefano Galletti a San Marino. Anche a S. Eufemia d'Aspromonte si pu\u00f2 visitare un piccolo museo ove sono raccolti oggetti dei garibaldini e dove sono esposte fotografie dell'epoca. Vive ancora, protetto da transenne, il pino gigantesco al quale l'eroe si appoggi\u00f2 dopo essere stato ferito.\nImmagine di Garibaldi.\nGiuseppe Garibaldi, in particolare durante gli anni della seconda guerra d'indipendenza venne spesso raffigurato con la caratteristica uniforme rossa dei garibaldini, il corpo di cui era generale e con il quale aveva agito per gran parte delle campagne militari in Italia.\nNegli anni della maturit\u00e0, invece, lasciata l'uniforme, prefer\u00ec abbinare un berretto da fumo (il classico cappello \"alla Garibaldi\") con un poncho che lo rimandava alle prime esperienze in Sudamerica.\nMusei.\nLa fabbrica di candele dove egli lavor\u00f2 con Meucci \u00e8 ancora esistente. Dal 1980 l'immobile ospita il Garibaldi-Meucci Museum ed \u00e8 stato dichiarato monumento dello Stato di New York e monumento nazionale degli Stati Uniti d'America. Presso il Museo centrale del Risorgimento al Vittoriano a Roma, sono conservati i pantaloni di Garibaldi, veri e propri jeans per stoffa e modello, tra i primi esempi in assoluto nella storia di questo indumento.\nA Collescipoli, frazione del comune di Terni \u00e8 conservato il Beccaccino, piccola imbarcazione di circa 4 metri. L'imbarcazione ha una rilevanza storica in quanto Giuseppe Garibaldi la utilizz\u00f2 per fuggire, anche con l'aiuto di patrioti ternani, da Caprera nel 1867. Il beccaccino fu donato da Garibaldi a Barberini i cui eredi a loro volta lo donarono al Comune di Terni.\nLe Mostre su Garibaldi sono state numerose; celebre fu quella \"garibaldina\" del 1932, a Roma, per il cinquantesimo della morte.\nA Marsala (TP) al Museo risorgimentale Garibaldi Giacomo Giustolisi di Marsala sezione del Museo civico di Marsala presso il complesso monumentale San Pietro \u00e8 esposta la poltrona in damasco dove si ripos\u00f2 Giuseppe Garibaldi a Marsala durante la sua seconda venuta nella citt\u00e0 lilibetana.\nA Modena al Museo civico del Risorgimento si conservano la testa e la pelle del cavallo appartenuto a Garibaldi, oltre a un suo poncho e alcuni ritratti.\nBibliografia.\n\"La lista completa delle fonti bibliografiche utilizzate per la stesura di questa e di altre voci su Giuseppe Garibaldi \u00e8 disponibile alla pagina\" Bibliografia su Giuseppe Garibaldi. \nScritti di Garibaldi.\nNell\"Edizione nazionale degli scritti di Giuseppe Garibaldi\" sono stati pubblicati 6 volumi a Bologna dall'editore Cappelli negli anni 1932-1937. La pubblicazione \u00e8 ripresa a cura dell'Istituto per la storia del Risorgimento italiano, che negli anni 1973-2009 ha pubblicato 14 volumi dell\"'Epistolario\" (volumi 7-20 dell'edizione nazionale):"}
{"id": "2176754", "revid": "767487", "url": "https://it.wikipedia.org/wiki?curid=2176754", "title": "The Aggrovators", "text": "Gli Aggrovators furono un gruppo di musica reggae e una delle pi\u00f9 importanti backing band della Giamaica; attivi negli anni settanta e ottanta, lavorarono soprattutto col produttore discografico Bunny Lee.\nHanno fatto parte della band molti musicisti cruciali nello sviluppo della musica reggae: leggende del calibro di Jackie Mittoo, Sly and Robbie, Tommy McCook e Aston Barrett."}
{"id": "2176756", "revid": "124243741", "url": "https://it.wikipedia.org/wiki?curid=2176756", "title": "Jack Oakie", "text": "Biografia.\nOakie nacque a Sedalia, Missouri ma crebbe nella Contea di Muskogee in Oklahoma. Mentre si trovava a New York, inizi\u00f2 a recitare da dilettante per poi approdare al professionismo, debuttando nel 1923 in un teatro di Broadway. Venne messo sotto contratto dalla Paramount Pictures dal 1929 al 1934.\n\u00c8 principalmente noto per la sua interpretazione del personaggio di Benzino Napaloni nel film \"Il grande dittatore\" (1940), diretto e interpretato da Charlie Chaplin, ruolo per cui ottenne una candidatura all'Oscar al miglior attore non protagonista. \nOakie si spos\u00f2 2 volte, la seconda nel 1950 con l'attrice Victoria Horne, con la quale visse in una tenuta a Northridge, un sobborgo di Los Angeles nella San Fernando Valley. Mor\u00ec a Los Angeles nel 1978, all'et\u00e0 di 74 anni, per un aneurisma aortico. \u00c8 sepolto al Forest Lawn Memorial Park a Glendale. Ha una stella sulla Hollywood Walk of Fame al 6752 Hollywood Boulevard.\nNel 1981, l'Academy of Motion Picture Arts and Sciences istitu\u00ec il \"Jack Oakie Lecture on Comedy in Film\" come un evento annuale dell'Academy. Alla presentazione inaugurale, Oakie venne descritto come un maestro della comicit\u00e0 e un artista tra i pi\u00f9 amati del cinema. La seconda moglie Victoria Horne lasci\u00f2 la casa di Northridge all'University of Southern California. Nel gennaio 2007 un articolo del \"Los Angeles Daily News\" rifer\u00ec che l'Oakie Wagon, una delle ultime porzioni della grande tenuta di Northridge, allevamento di famosi purosangue era stata venduta a un costruttore. L'articolo cit\u00f2 che la casa di Oakie, originariamente commissionata da Barbara Stanwyck e progettata da Paul R. Williams, sarebbe probabilmente rimasta un centro comunitario per eventi."}
{"id": "2176768", "revid": "767487", "url": "https://it.wikipedia.org/wiki?curid=2176768", "title": "The Dodos", "text": "The Dodos sono un gruppo indie rock di San Francisco formatosi nel 2005. La band \u00e8 composta da Meric Long e Logan Kroeber, a cui si aggiungono nei concerti altri musicisti.\nBiografia.\nNel 2005 Meric Long comincia a esibirsi a San Francisco come solista con il nome \"Dodo Bird\" e compone un demo autoprodotto dal titolo \"Dodo Bird\". Sempre nel 2005 si aggiunge a Meric il batterista Logan Kroeber, che proveniva da esperienze un gruppo progressive metal.\nRegistrano il primo album completamente autoprodotto dal titolo \"Beware of the Maniacs\", che verr\u00e0 ristampato per Frenchkiss Records/Wichita Recordings.\nNel 2007 girano in tour per promuovere l'album e firmano per l'etichetta indipendente Frenchkiss Records. Nel frattempo cambiano nome in \"The Dodos\", poich\u00e9 i fans ai concerti chiamavano cos\u00ec il gruppo.\nNel 2008 pubblicano \"Visiter\". Il titolo e la cover sono ispirate al disegno di un bambino di una scuola dove il gruppo aveva suonato. Nei live si aggiunge Joe Haener.\nNel 2009 pubblicano \"Time To Die\" e sostituiscono Joe Haener con Keaton Snyder, che partecipa alla registrazione dell'album come ospite.\nNel 2011 pubblicano \"No Color\". Durante il tour si aggiunge al gruppo il chitarrista Christopher Reimer (della band Women),morto nel 2012.\nNel 2013 pubblicano il quinto disco dal titolo \"Carrier\". Nelle esibizioni dal vivo si aggiunge al gruppo il chitarrista Joe Haege (dei 31Knots).\nIl genere.\nIl genere musicale della band non \u00e8 descrivibile in modo preciso poich\u00e9 i componenti amano sperimentare nuovi stili e idee diverse per ogni album, a partire dalle primissime composizioni effettuare in giovane et\u00e0. La classificazione principale \u00e8 un folk rock tendente all'indie pop, vista la presenza di strumenti come il vibrafono. Nonostante ci\u00f2 sono spesso classificati come Psych folk o Noise rock.\nDiscografia.\nAlbum\nLive\nSingoli ed EP"}
{"id": "2176780", "revid": "729019", "url": "https://it.wikipedia.org/wiki?curid=2176780", "title": "Arado Ar 396", "text": "L'Arado Ar 396 era un monomotore da addestramento avanzato ad ala bassa prodotto dall'azienda tedesca Arado Flugzeugwerke GmbH negli anni quaranta.\nDerivato dal precedente Ar 96 ne era una variante realizzata in materiali non strategici e venne utilizzato dalle scuole di volo della Luftwaffe nell'ultimo periodo della seconda guerra mondiale.\nStoria del progetto.\nNegli anni quaranta il Reichsluftfahrtministerium (RLM) assegn\u00f2 alla Arado il compito di realizzare uno sviluppo dell'addestratore avanzato Ar 96, che era fino ad allora utilizzato con successo nelle scuole di volo della Luftwaffe, migliorandone le caratteristiche generali, tra l'altro l'aumento delle prestazioni tramite l'adozione dei nuovi e pi\u00f9 potenti motori V12 Argus As 410 da 465 CV (342 kW) che gi\u00e0 equipaggiavano la versione B. Al nuovo velivolo venne assegnato, come da convenzione, la designazione ufficiale Ar 296.\nL'azienda tedesca in realt\u00e0 non svilupp\u00f2 mai questo velivolo ma gli studi preliminari vennero riutilizzati per soddisfare una nuova richiesta, ovvero l'opportunit\u00e0 di ricavare dai due precedenti progetti un nuovo velivolo in grado di essere realizzato, al contrario del modello da cui derivava, con la maggior quantit\u00e0 di materiali non strategici, principalmente legno; al nuovo velivolo venne assegnata la designazione Ar 396.\nLa produzione in serie venne assegnata agli stabilimenti della Soci\u00e9t\u00e9 Industrielle Pour l'A\u00e9ronautique (SIPA), nella Francia occupata, che ne inizi\u00f2 una modesta quantit\u00e0 dal 1943. La produzione venne interrotta l'anno dopo in conseguenza dello Sbarco in Normandia che costrinse le truppe tedesche ed il personale tecnico alla ritirata. Il modello venne quindi destinato agli stabilimenti Avia e Letov, situati nell'allora Repubblica Slovacca, che continuarono a produrlo in pochi esemplari.\nImpiego operativo.\nGli Ar 396 vennero impiegati essenzialmente nelle scuole di volo della Luftwaffe per la formazione degli equipaggi destinati ai reparti di bombardamento, in particolare per l'addestramento alla precisione del tiro dei puntatori.\nDurante le fasi finali del conflitto alcuni esemplari di produzione Avia vennero requisiti da partigiani cecoslovacchi durante la rivolta di Praga ed utilizzati"}
{"id": "2176782", "revid": "253269", "url": "https://it.wikipedia.org/wiki?curid=2176782", "title": "June Travis", "text": "Biografia.\nSuo padre, Harry Grabiner, era vicepresidente della squadra di baseball Chicago White Sox durante gli anni trenta. Studi\u00f2 prima alla \"Parkside Grammar School\" di Chicago e poi alla UCLA, ma fece ritorno in Illinois dove complet\u00f2 il suo percorso formativo presso l'Universit\u00e0 di Chicago. \nMentre era al seguito della squadra del padre, venne notata da un impresario della Paramount Pictures che le offr\u00ec un provino negli studi di Pasadena. Tuttavia, dopo essere stata scritturata ed essersi trasferita a Los Angeles per seguire la scuola di recitazione alla University of California, rescisse quasi immediatamente il contratto in quanto veniva letteralmente colta da crisi di panico ogni qual volta stava per entrare sul set. Tuttavia tent\u00f2 nuovamente di entrare nel mondo del cinema poco dopo il primo insuccesso, accettando un contratto per una casa cinematografica di Palm Springs. \nFece il suo esordio cinematografico nella pellicola \"Il ponte\" (1935), per la regia di Frank Borzage, al fianco di Kay Francis e George Brent. Dopo altri ruoli molto marginali in diverse pellicole, ebbe la sua prima parte di una certa rilevanza nel film \"Jailbreak\" (1936), come antagonista dell'attore e musicista Barton MacLane. Nello stesso anno venne diretta da Howard Hughes nella pellicola avventurosa \"Brume\", basata sulle imprese e gli amori di uno spericolato pilota (James Cagney); per meglio calarsi nel personaggio, l'attrice prese lezioni di volo e di lancio dal paracadute dalla celebre pioniera dell'aria Amelia Earhart. In seguito interpret\u00f2 il ruolo della segretaria di Perry Mason (impersonato dall'attore Ricardo Cortez) nel poliziesco \"Il mistero del gatto grigio\" (1936), diretto da William C. McGann.\nLanciata ormai nell'universo dei cosiddetti \"B-movie\", la Travis ne divenne la vera e propria regina, tuttavia, all'et\u00e0 di soli 24 anni, decise di fare ritorno nella sua citt\u00e0 natale e di lasciare Hollywood.\nNel giugno del 1940 spos\u00f2 il finanziere Fred Friedlob, dal quale ebbe due figlie, Cathy e June Jr. Dopo il suo ritorno a casa, l'attrice accett\u00f2 di tornare sul set solo in due occasioni, la prima per \"La diva\" (1952), al fianco di Bette Davis, pellicola dove diede il meglio delle sue doti di interprete, e nel 1965, quando accett\u00f2 di interpretare \"Monster a-Go Go\", una pellicola fantascientifica di scarso livello del regista Bill Rebane.\nDopo il suo definitivo ritiro dal cinema, la Travis inizi\u00f2 a calcare il palcoscenico dei teatri di Chicago, interpretando con successo al \"Chicago's Goodman Theatre\", una versione del \"Re Lear\", al fianco dell'attore Morris Carnovsky, al quale seguirono numerosi altri successi, tra i quali \"The Pleasure of His Company\", accanto a Douglas Fairbanks Jr., \"The Philadelphia Story\", al fianco di Lee Radziwill e \"I Found April\", con Jeanne Crain.\nAlla morte del marito, dopo 40 anni di matrimonio, non si rispos\u00f2 pi\u00f9, e mor\u00ec all'et\u00e0 di 93 anni in un ospedale di Chicago per le complicazioni di un attacco cardiaco che l'aveva colpita qualche giorno prima."}
{"id": "2176798", "revid": "228587", "url": "https://it.wikipedia.org/wiki?curid=2176798", "title": "Shabu", "text": ""}
{"id": "2176800", "revid": "1573940", "url": "https://it.wikipedia.org/wiki?curid=2176800", "title": "Suddivisione amministrativa dello Yunnan", "text": "La suddivisione amministrativa della provincia dello Yunnan \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n).\nUnit\u00e0 amministrative.\nUnit\u00e0 amministrative suddivise per livello di prefettura e livello di contea.\nNella seguente tabella viene fornita la suddivisione a seconda del tipo di prefettura e del tipo di contee di cui la prefettura stessa si compone. Sia nel caso delle prefetture autonome che in quello delle contee autonome viene aggiunto il nome ufficiale. Ad esempio, nel caso della prefettura autonoma Dai di Xishuangbanna, la dizione \"prefettura autonoma\" indica il tipo di prefettura, \"Dai\" \u00e8 riferito al nome del gruppo etnico di maggioranza nella prefettura e \"Xishuangbanna\" \u00e8 il nome della prefettura. Il nome ufficiale viene fornito anche nella versione in cinese tradizionale, cinese semplificato e pinyin."}
{"id": "2176801", "revid": "641440", "url": "https://it.wikipedia.org/wiki?curid=2176801", "title": "Zuppa toscana", "text": ""}
{"id": "2176804", "revid": "125720056", "url": "https://it.wikipedia.org/wiki?curid=2176804", "title": "Francesco Montanari (attore)", "text": "Biografia.\nDiplomato presso l'Accademia nazionale d'arte drammatica, Francesco Montanari partecipa al saggio di diploma dell'allievo regista Jacopo Bezzi, \"I bambini di sale\", ed \u00e8 successivamente diventato famoso per la sua partecipazione, nel ruolo del \"Libanese\", in \"Romanzo criminale - La serie\", serie tv ispirata alla vera storia della banda della Magliana. Nel 2009 \u00e8 nel film\" Oggi sposi\", regia di Luca Lucini. Ha inoltre partecipato, al fianco di Benedicta Boccoli e Sebastiano Somma, allo spettacolo teatrale \"Sunshine\", per la regia di Giorgio Albertazzi e, insieme a Riccardo De Filippis, a \"Il Calapranzi\" di Harold Pinter, per la regia di Giorgio Caputo.\nNel 2010 \u00e8 protagonista dello spettacolo Killer Joe, di Tracy Letts, con la regia di Massimiliano Farau, al fianco di Alessandro Marverti, Chiara Claudi, Andrea Ricciardi e Patrizia Ciabatta. Interpreta il sicario Killer Joe. Nello stesso anno recita da protagonista anche in \"Piccoli equivoci\", per la regia di Claudio Bigagli, insieme a Mauro Meconi e Diane Fleri. Ancora protagonista, assieme a Vanessa Hessler, del film: \"Sotto il vestito niente - L'ultima sfilata\" di Carlo Vanzina. Nel 2012 interpreta la parte di un senza tetto nel videoclip di Luciano Ligabue \"M'abituer\u00f2\", diretto e prodotto da Marco Salom. Nello stesso anno \u00e8 il protagonista del cortometraggio di Francesco Felli \"L'ultimo giro di valzer\", assieme a Serena Autieri, nel quale interpreta il difficile ruolo di un malato di SLA.\nNel 2013 compare in \"Squadra antimafia\" interpretando Achille Ferro, spietato mafioso catanese. Valerio Binasco lo sceglie per interpretare Romeo in \"Romeo e Giulietta\" prendendo il testimone di Riccardo Scamarcio. Sempre nel 2013 interpreta una drag queen nel film \"Come non detto\" per la regia di Ivan Silvestrini. Nel 2014 \u00e8 in scena con \"Parole incatenate\" insieme a Claudia Pandolfi per la regia di Luciano Melchionna. Nel 2015 interpreta Giovanni nello spettacolo teatrale \"Il pi\u00f9 bel secolo della mia vita\", recitando al fianco di Giorgio Colangeli. Sempre nel 2015 \u00e8 stato ospite alla festa de \"Il Fatto Quotidiano\" per interpretare Massimo Carminati nelle intercettazioni di Mafia Capitale. Nel 2016 conduce assieme ad Alessandro Bardani una trasmissione radiofonica di nome \"Happy Hour\" su Radio 2.\nNel 2018 \u00e8 il protagonista della fiction \"Il cacciatore\", trasmessa su Rai 2 e tratta dal romanzo autobiografico \"Cacciatore di mafiosi\" del magistrato Alfonso Sabella, nel ruolo del PM Saverio Barone (personaggio ispirato a Sabella), membro del pool antimafia di Palermo, impegnato nella ricerca di latitanti mafiosi nella Sicilia degli anni a cavallo tra il 1993 e il 1996, la cui interpretazione vale all'attore il premio come miglior interprete maschile all'edizione 2018 del \"Cannes International Series Festival\". Nello stesso anno ha ricevuto il prestigioso Premio Internazionale Vincenzo Crocitti \"Attore In Carriera\u201d.\nNel 2019 partecipa alla serie \"I Medici\" insieme a Daniel Sharman nel ruolo di Girolamo Savonarola.\nNel 2021 partecipa a \"Danza con me\", programma di Roberto Bolle su Rai 1. \nSempre nel 2021 inizia le riprese per la nuova serie Sky dal titolo \"Impero\".\nVita privata.\nDal 2016 \u00e8 stato sposato con la conduttrice televisiva Andrea Delogu. La coppia si \u00e8 separata nel gennaio 2021."}
{"id": "2176807", "revid": "228587", "url": "https://it.wikipedia.org/wiki?curid=2176807", "title": "Vahid Halilhod\u017ei\u0107", "text": "Carriera.\nGiocatore.\nDebutta da professionista nel 1972 con il Vele\u017e Mostar, si classifica per due anni consecutivi, tra il 1973 il 1974, al secondo posto del campionato della RSF di Jugoslavia, ma con cui vince la Coppa di Jugoslavia 1981. Si trasferisce quindi in Francia, al Nantes, con cui vince il campionato 1982-1983 e la Coppa delle Alpi 1982, sempre nella Loira vince per due anni la classifica cannonieri del campionato francese. Passa quindi al Paris Saint-Germain, dove dopo un'altra stagione, chiude la carriera di calciatore.\nCon la Nazionale jugoslava ha partecipato all'Europeo del 1976 e al Mondiale del 1982. Fu inoltre tra i convocati della Selezione Europea nella gara ufficiale della nazionale italiana del 25 febbraio 1981 allo Stadio Olimpico di Roma, il 383\u00ba incontro disputato dagli azzurri, organizzata per raccogliere fondi per le vittime del terremoto dell'Irpinia: la gara si concluse con la vittoria per 3-0 della Selezione Europea e vi gioc\u00f2 l'intera gara, segnando al 56\u00ba minuto la seconda rete , con una punizione magistrale a foglia morta.\nAllenatore.\nInizia la carriera di allenatore in patria, al Vele\u017e Mostar, per poi far ritorno in Francia ad allenare il Beauvais, il (dal 1\u00ba settembre 1998 al 30 maggio 2002), il Rennes (dal 14 ottobre 2002 al 30 giugno 2003) e il Paris Saint-Germain, con una parentesi in Marocco alla guida del Raja Casablanca. Viene poi ingaggiato dal Trabzonspor e dall'Al-Ittihad.\nNel maggio del 2008 assume l'incarico di commissario tecnico della Nazionale della Costa d'Avorio. Dopo quasi due anni alla guida della Nazionale africana viene esonerato il 27 febbraio 2010, complice anche la mancata vittoria della Coppa d'Africa 2010. Il 16 agosto 2010 viene ingaggiato dalla Dinamo Zagabria, societ\u00e0 per cui sottoscrive un contratto della durata di due anni e mezzo. Il 27 maggio 2011 viene sostituito da Krunoslav Jur\u010di\u0107.\nIl 22 giugno successivo viene ingaggiato come commissario tecnico dell\u2019Algeria, firmando un contratto triennale. Esordisce con un pareggio per 1-1 contro la Tanzania, partita valevole per la qualificazione alla Coppa d\u2019Africa, ma alla fine non riesce a qualificarsi, arrivando al terzo posto nel proprio girone. Nel frattempo riesce a qualificarsi per il Mondiale del 2014, quarta partecipazione per la squadra delle \"volpi del deserto\". Nella competizione riesce a trascinare la sua squadra fino agli ottavi di finale, dove viene sconfitta 2-1 dalla Germania dopo i tempi supplementari, al termine di una buona prestazione degli algerini. Il 6 luglio 2014 interrompe il rapporto con la federazione algerina.\nIl 12 luglio 2014 ritorna alla guida del Trabzonspor. L\u201911 novembre, dopo appena nove partite con 2 vittorie ottenute, viene esonerato con la squadra al nono posto in campionato.\nIl 12 marzo 2015 diventa commissario tecnico del Giappone. Esordisce nell\u2019amichevole vinta per 2-0 contro la Tunisia. Partecipa alla Coppa d\u2019Asia orientale, dove arriva quarto nella fase finale a gironi. Supera la seconda fase delle qualificazioni al Mondiale del 2018 arrivando primo nel proprio girone. Il 31 agosto 2017 si qualifica al Mondiale in Russia con una partita d\u2019anticipo arrivando primo nel proprio girone. Il 9 aprile 2018 la federazione nipponica lo esonera in seguito ai risultati ottenuti nelle ultime 2 amichevoli (pareggio per 1-1 contro il Mali e poi sconfitta per 2-1 contro l'Ucraina) anche a causa di contrasti con i \"senatori\" del gruppo; per questo motivo, il 24 maggio Halilhod\u017ei\u0107 denuncia la Federazione giapponese ed il suo Presidente K\u014dz\u014d Tashima per diffamazione, richiedendo le scuse ufficiali di Tashima e, come risarcimento, la cifra simbolica di un solo yen.\nIl 2 ottobre dello stesso anno viene annunciato come nuovo tecnico del . Il 2 agosto 2019, a una settimana dall'inizio della nuova stagione, a seguito di divergenze avute con la dirigenza, rassegna le dimissioni. \nIl 16 agosto 2019 diventa il commissario tecnico della nazionale marocchina."}
{"id": "2176809", "revid": "28592", "url": "https://it.wikipedia.org/wiki?curid=2176809", "title": "Zuppe", "text": ""}
{"id": "2176810", "revid": "122438430", "url": "https://it.wikipedia.org/wiki?curid=2176810", "title": "Episodi di Senza traccia (settima stagione)", "text": "La settima ed ultima stagione della serie televisiva Senza traccia \u00e8 composta da 24 episodi \u00e8 stata trasmessa in prima visione negli Stati Uniti da CBS dal 23 settembre 2008 al 12 maggio 2009. In Italia \u00e8 stata trasmessa da Rai 2 dal 26 febbraio al 19 maggio 2010.\nLinzi.\nTrama.\nIl padre di una ragazza scomparsa anni fa, svanisce nel nulla anche lui, e la squadra cerca di collegarla all'altro caso di scomparsa. Intanto Jack si adatta ad un sostituto, Clark Medina.\nLe referenze.\nTrama.\nUna dirigente emergente, \u00e8 stata rapita dopo aver partecipato ad una festa sul tetto. La squadra senza Jack impara ad adattarsi con il suo nuovo capo.\nUltima chiamata.\nTrama.\nUn ex criminale, pronto a testimoniare contro il suo socio scompare dal tribunale e il team cerca di scoprire cosa gli \u00e8 accaduto.\nVero o falso?\nTrama.\nIl figlio di un agente dei Servizi Segreti scompare misteriosamente, e la squadra invece scopre un segreto devastante che determina una catena mortale in evento.\nMerce di scambio.\nTrama.\nMartin indaga da solo sulla scomparsa di un avvocato di un sospettato di un duplice omicidio, mentre il resto della squadra, su ordine di Medina indagano su un rapimento di un bambino in un centro commerciale.\nRicominciare da zero.\nTrama.\nUn direttore di banca scompare misteriosamente e la squadra scopre un segreto imbarazzante. Intanto Jack torna a capo della squadra.\nVendetta on line.\nTrama.\nLa squadra indaga su un paraplegico seriamente ferito in un incidente d'auto, ma scopre una verit\u00e0 scioccante. La squadra si adatta alla normalit\u00e0 dopo il ritorno di Jack come capo.\nAngeli custodi.\nTrama.\nJack e Sam sono a Los Angeles per indagare sulla scomparsa di un uomo, avvenuto dopo il funerale di un suo dipendente, ma le indagini sono rivelate un mistero. Tra Jack e Sam rinasce qualcosa di diverso.\nAi ferri corti.\nTrama.\nUna dottoressa scompare dopo aver trattato uno dei suoi pazienti, e Jack sospetta che qualcosa \u00e8 collegato alla sua scomparsa.\nL'uomo della pioggia.\nTrama.\nUn inviato televisivo scompare dopo essere arrivato al lavoro sanguinante, e la squadra cerca di capire cosa \u00e8 successo.\nFamiglie spezzate.\nTrama.\nUn adolescente scompare da casa sua dopo aver parlato con sua madre, la squadra scopre che il ragazzo scopre di avere una vita difficile.\nCredimi.\nTrama.\nLa squadra indaga sulla scomparsa di un proprietario di un bar, avvenuto poco dopo la sua statua di grida di Santa Teresa. Intanto la visita di Brian, Sam prende una nuova svolta.\nPerduta per sempre.\nTrama.\nElena \u00e8 costretta ad affrontare il suo passato, mentre la squadra viene messa alla prova per cercare l'ex compagna di Elena scomparsa mentre era sotto copertura.\nAmici e vicini.\nTrama.\nLa squadra indaga sul rapimento dei due vicini, avvenuto nelle loro case. Il caso si trasforma quando Jack scopre l'identit\u00e0 del rapitore.\nIl camaleonte.\nTrama.\nUn uomo che finge di essere uno studente universitario scompare misteriosamente, e Jack decifra i suoi segreti per trovarlo.\nIn fuga per amore.\nTrama.\nUna donna scompare insieme a suo figlio dalla comunit\u00e0 locale, dopo che un sistema antincendio ha fatto evacuare l'edificio. La squadra cerca di determinare se fosse coinvolta in qualche gioco sporco.\nDire la verit\u00e0.\nTrama.\nUn consulente di prova scompare misteriosamente e la squadra restringe la lista dei sospettati, mentre indaga sulla sua scomparsa. Martin ha un incontro pericoloso nel processo, dove vede la persona scomparsa. Intanto Jack e Sam trattano con Brian, facendo trascorrere del tempo con il bambino.\nLa mano del padre.\nTrama.\nUno psicologo scompare dopo aver impedito ad una donna di suicidarsi dall'edificio. La squadra crede che qualcosa nella vita del fratello possa essere coinvolto nella scomparsa. Intanto la relazione tra Martin e Kim Marcus prende una piega pi\u00f9 strana. Intanto Sam ha un incidente in macchina.\nAnime gemelle.\nTrama.\nLa lista dei sospetti cresce di pi\u00f9 mentre la squadra indaga sulla scomparsa su un sensale russo.\nConflitti di coscienza.\nTrama.\nIl figlio di un miliardario scompare dopo l'atterraggio di un elicottero nel bosco. Intanto Kim Marcus ritorna nella vita di Martin.\nMolly.\nTrama.\nUna giornalista scompare misteriosamente dalla redazione in cui lavora. La squadra scopre che la giornalista si esibisce nel hardcore in cui sono state pubblicate sulla rivista online. \nLa cerimonia.\nTrama.\nUna diciassettenne scompare dopo che il rapitore le ha filmato un video di riscatto e la squadra fa di tutto prima che sia troppo tardi.\nPrimi amori.\nTrama.\nJack esita ad assegnare la squadra ad un caso di scomparsa di un ragazzo di Chicago, avvenuto durante il suo soggiorno a New York.\nTutto torna.\nTrama.\nDopo un'immersione a tarda notte, un uomo scompare e Jack cerca di scoprire cosa gli \u00e8 successo. Intanto Danny e Elena fanno il loro passo verso l'altare."}
{"id": "2176823", "revid": "1953061", "url": "https://it.wikipedia.org/wiki?curid=2176823", "title": "Batley", "text": "Batley \u00e8 una localit\u00e0 di 43.000 abitanti della contea del West Yorkshire, in Inghilterra e municipio fino al 1974."}
{"id": "2176825", "revid": "21369756", "url": "https://it.wikipedia.org/wiki?curid=2176825", "title": "Chiocciole", "text": ""}
{"id": "2176827", "revid": "486946", "url": "https://it.wikipedia.org/wiki?curid=2176827", "title": "Ryman League", "text": ""}
{"id": "2176828", "revid": "729019", "url": "https://it.wikipedia.org/wiki?curid=2176828", "title": "Bingley", "text": "Bingley \u00e8 una cittadina di 28.817 abitanti della contea del West Yorkshire, in Inghilterra."}
{"id": "2176831", "revid": "1953061", "url": "https://it.wikipedia.org/wiki?curid=2176831", "title": "Brighouse", "text": "Brighouse \u00e8 una cittadina di 32.198 abitanti della contea del West Yorkshire, in Inghilterra."}
{"id": "2176838", "revid": "62004", "url": "https://it.wikipedia.org/wiki?curid=2176838", "title": "Alexandar Kocic", "text": ""}
{"id": "2176843", "revid": "1632387", "url": "https://it.wikipedia.org/wiki?curid=2176843", "title": "Kvass (album)", "text": "Kvass \u00e8 il terzo full-length della band norvegese Kampfar. Dell'album esiste anche una versione in LP prodotta da Perverted Taste e limitata a 800 copie. Le prime 100 sono in splatter vinyl."}
{"id": "2176847", "revid": "729019", "url": "https://it.wikipedia.org/wiki?curid=2176847", "title": "Quilisma", "text": "Il Quilisma \u00e8 un neuma speciale utilizzato nella notazione del canto gregoriano.\n\u00c8 una sorta di nota dentellata al centro di un movimento ascensionale che non si trova mai sola, ma \u00e8 sempre preceduta o da una nota o da un gruppo di note.\nIl valore del quilisma \u00e8 di un tempo primo, quindi non va mai abbreviata o accelerata.\nL'effetto del quilisma \u00e8 retroattivo: prolunga leggermente la nota o le note che lo precedono."}
{"id": "2176848", "revid": "228587", "url": "https://it.wikipedia.org/wiki?curid=2176848", "title": "Kala\u010d", "text": ""}
{"id": "2176849", "revid": "154398", "url": "https://it.wikipedia.org/wiki?curid=2176849", "title": "Cantar del mio Cid", "text": ""}
{"id": "2176850", "revid": "154398", "url": "https://it.wikipedia.org/wiki?curid=2176850", "title": "Cantare del mio Cid", "text": ""}
{"id": "2176851", "revid": "287204", "url": "https://it.wikipedia.org/wiki?curid=2176851", "title": "Campionato africano maschile di pallacanestro 1978", "text": "Il 9\u00ba Campionato Africano Maschile di Pallacanestro FIBA si \u00e8 svolto dal 24 dicembre 1977 al 1\u00ba gennaio 1978 a Dakar in Senegal. Il torneo \u00e8 stato vinto dal , padrone di casa.\nI Campionati africani maschili di pallacanestro sono una manifestazione disputata dalle squadre nazionali del continente, organizzata dalla FIBA Africa, all'epoca AFABA."}
{"id": "2176852", "revid": "1714247", "url": "https://it.wikipedia.org/wiki?curid=2176852", "title": "Jacek Dehnel", "text": "Studente di Letteratura e Filosofia presso l'Universit\u00e0 di Varsavia, ha esordito nel 1999 con la collezione di racconti \"Kolekcja\". Collabora con diverse riviste letterarie e non - \"Kwartalnik Artystyczny\", \"Studium\", \"Przegl\u0105d Artystyczno-Literacki\", \"Topos\", \"Tytu\u0142\", \"Undergrunt\" - e con il sito internet \"Nieszuflada\". Per queste riviste e non solo, ha tradotto le opere di poeti quali Mandelstam (dal russo), W. H. Auden, Philip Larkin, George Szirtes e Mary Oliver (dall'inglese). Ha permesso di far conoscere il musicista e compositore argentino Astor Piazzolla in Polonia. Come poeta, la sua prima raccolta di versi \u00e8 stata raccomandata dal connazionale Premio Nobel Czes\u0142aw Mi\u0142osz. Residente a Varsavia. Ha vinto diversi premi, tra i quali si ricordano il Premio Ko\u015bcielski nel 2004 e il Paszport Polityki nel 2007."}
{"id": "2176856", "revid": "123620013", "url": "https://it.wikipedia.org/wiki?curid=2176856", "title": "Episodi di Numb3rs (quinta stagione)", "text": "La quinta stagione di Numb3rs, composta da 23 episodi, \u00e8 andata in onda negli Stati Uniti d'America dal 3 ottobre 2008 al 15 maggio 2009, trasmessa dal canale CBS. In Italia viene trasmessa dal 30 maggio al 15 giugno 2010 su Rai 2.\nPer un pugno di diamanti.\nTrama.\nCharlie dopo aver vinto la causa del processo torna in libert\u00e0, ma non pu\u00f2 pi\u00f9 fare il consulente matematico per l'FBI. Solo Amita, Alan, e la procuratrice distrettuale, fidanzata con Don, vogliono che Charlie rientri a far parte dell'FBI. Per poterlo fare Charlie deve sottoporsi a dei interrogatori per ottenere il Nulla Osta. Nel frattempo avviene un duplice omicidio: vittime sono due scalatori innocenti che avevano trovato un diamante grezzo. Con l'aiuto di Larry e Amita si cercano i colpevoli. Alle indagini partecipa anche l'agente Ian Edgerton.\nSequestri lampo.\nTrama.\nDurante un prelievo a un Bancomat una donna viene uccisa. Il suo assassino viene per\u00f2 ucciso da un suo complice perch\u00e9 era stato fotografato dalla telecamera della banca. Viene chiesto all'FBI di indagare sul caso perch\u00e9 nelle ultime settimane cinque donne fra i venti e i trent'anni di reddito medio, sono state rapite, torturate, costrette a fare bassi prelievi, e poi sono state liberate. Nel frattempo Charlie, che non pu\u00f2 ancora aiutare l'FBI, continua i suoi interrogatori. Indirettamente, attraverso Amita e Larry, Charlie aiuta suo fratello. Nikki Betancourt, la sostituta di Megan Reeves fa da cavia, ma viene rapita..\nIl killer della caffetteria.\nTrama.\nUn pomeriggio in una caffetteria vengono uccise otto persone, di cui un ex poliziotto. Sembrano essere giustiziate da un killer professionista. Su questo caso dovrebbe indagare l'LAPD (Los Angeles Police Department), che, essendo gi\u00e0 carica di casi, chiede aiuto a Don Eppes e la sua squadra. Don scopre cos\u00ec che suo fratello, non potendo fare il consulente matematico per l'FBI, \u00e8 l'aiutante della polizia di Los Angeles. Il caso si complica quando si sospettano di un famoso regista e un capo del LAPD.\nIl camaleonte.\nTrama.\nL'FBI, la polizia e altre forze dell'ordine hanno l'occasione di prendere Kevin. \u00c8 un giovane truffatore che, con il suo fascino e carattere, da due anni ruba soldi dal posto di lavoro e poi sparisce senza lasciare tracce. Durante l'irruzione per\u00f2 lui si veste da agente e non viene catturato. Nel frattempo Charlie riottiene il suo nulla osta e pu\u00f2 fare nuovamente il consulente per Don e la sua squadra. Anche Alan si mette in gioco, ma contro un progetto del comune. Grazie alla vicina di casa di Kevin viene identificata la ragazza, una giovane attrice, del giovane, poco pi\u00f9 che diciottenne, e si spera che con il suo aiuto si possa catturare il fuorilegge.\nUna mente speciale.\nTrama.\nUna banda di criminali in due settimane ha rapinato 23 portavalori della UPE (trasporta carichi di oggetti tecnologici). Questa volta sembra che l'FBI grazie a un progetto di Amita e Larry, vi sia la possibilit\u00e0 di catturarli. Il loro furgone, appena finita la rapina, viene accerchiato, ma gli scatoloni sono vuoti, nella sparatoria muoiono due dei rapinatori. Nello stesso momento un furgone della UPE esce con i veri pacchi e i veri fuorilegge. Ma per liberarsi la strada ingaggiano una violenta sparatoria, nella quale viene ucciso un agente dell'FBI. Si suppone l'esistenza di una talpa che passa le informazioni ai profesionisti, e si chiede aiuto a Charlie.\nMagia e scienza.\nTrama.\nDavid e la sua ragazza sono ad uno spettacolo di magia quando improvvisamente un illusionista, Talma, al posto di comparire in un acquario, sparisce. La presentatrice chiama il 911 e viene chiamato Don, che porta con s\u00e9 Larry e Charlie. Charlie, sapendo come funzionano quei trucchi, esige che si apra la botola che fa sparire e apparire le persone. Quando viene aperta si trova un litro di sangue, ma nessun corpo o cadavere. La presentatrice aveva gi\u00e0 dei precedenti, mentre dell'illusionista non si hanno informazioni. Charlie nonostante non ami la magia indaga insieme ai suoi amici.\nIl surfista.\nTrama.\nAlcuni surfisti, tornando a casa in barca, trovano in mare aperto un cadavere e una tavola di un noto surfista e ranger delle Channel Islands (Santa Barbara). Sembra che la morte sia stato un incidente, ma il padre di Natan chiede alla famiglia Hepps di indagare sulla sua morte. Don gli fa questo piacere, ma non gli risulta niente di strano. Solo Colby Granger nota qualcosa di strano: il laccio (che unisce tavola e surfista) era attaccato alla caviglia sinistra e non destra; ed essendo Natan n\u00e9 un principiante n\u00e9 un goofy foot, si tratta di omicidio. L'FBI indaga..\nTrentasei ore.\nTrama.\nUn treno trasportante gasolio e gas, per un guasto di un cambio, deraglia. Uno dei conducenti si salva, gettandosi dal treno, mentre il suo compagno azionando il freno muore nello schianto. Dalla parte opposta di quello stesso binario arriva un treno passeggeri, che non riesce a frenare in tempo e ha un impatto violento con l'altro treno. Essendo il conducente del treno merci siriano, l'FBI indaga sul terrorismo. Ma pu\u00f2 essere anche un semplice guasto. Nella collisione il treno merci ha una falla e sprigiona un gas tossico, che costringe gli agenti a salvare pi\u00f9 vite possibili entro le trentasei ore di possibilit\u00e0 di sopravvivenza. Anche Charlie, con alcuni suoi piccoli robot e formule matematiche, cerca di aiutare le forze dell'ordine. \u00c8 una lotta contro il tempo..\nLa teoria del complotto.\nTrama.\nDurante una riunione di un gruppo che intende migliorare il mondo in cui viviamo, scoppia una bomba che non provoca vittime. Ma mentre l'FBI sta indagando, appena in tempo ci si accorge che da un furgone giallo sta per essere innescato un altro ordigno esplosivo. L'agente Granger, che si trova dentro all'edificio, si salva, ma altri due agenti rimangono uccisi. Nella sala della riunione c'era una telecamera che ha ripreso un sospettato, ma l'esplosione l'ha danneggiata; si hanno altre foto e video di sospetti, ma inutilizzabili per il riconoscimento facciale. Si chiede aiuto a Charlie e le indagini iniziano.\nRivalit\u00e0.\nTrama.\nL'FBI si trova ad indagare su un gruppo di vigilantes che \u201carrestano\u201d i giovani membri di una banca criminale, durante le indagini, si scopre che il leader dei criminali \u00e8 un uomo che, anni prima \u00e8 stato accusato di aver violentato una studentessa che si \u00e8 poi suicidata. Charlie scopre che i vigilantes fanno invece capo al fidanzato della ragazza, in cerca di vendetta.\nSeguendo lo schema che elabora le rapine, Charlie finisce in un negozio, proprio mentre i criminali lo stanno rapinando e viene minacciato dal loro capo. Fortunatamente riesce a chiamare il fratello che arriva in suo soccorso. Profondamente irritato Charlie elabora un piano per riunire nello stesso posto le due bande e farle finalmente catturare.\nEntropia.\nTrama.\nTre criminali evadono dal carcere e si dirigono su Los Angeles, uno di questi \u00e8 Buck Winters. Quindi la squadra si preoccupa del fatto che il ragazzo possa cercare vendetta su Don, colpevole di aver ucciso la donna che Buck amava. Le indagini portano alla cattura di uno dei rapinatori, il meno pericoloso, che viene convinto da Robin a rivelare la posizione degli altri due. La squadra si reca nel motel indicato, ma trova il cadavere di un altro degli evasi. Di Buck trovano solo il cellulare, da cui risulta una chiamata in entrata da parte del cellulare di Don. David decide quindi di affrontare il suo capo, solo per scoprire che Don sembra volersi consegnare al ragazzo. Giunti per\u00f2 sul luogo dell'incontro David scopre che Don ha capito il piano di Buck, il quale non desidera uccidere nessuno, ma solo morire per mano dell'FBI come gi\u00e0 accaduto alla sua donna.\nIl dirottamento.\nTrama.\nL'FBI viene chiamata per risolvere il dirottamento di un autobus. Dopo un iniziale inseguimento, l'autobus viene bloccato e si iniziano le trattative, l'FBI viene aiutata da uno dei passeggeri, un poliziotto di Miami in visita nella citt\u00e0. L'uomo sta filmando tutto con il cellulare ed invia le immagini all'FBI, che cos\u00ec riesce a identificare i dirottatori. Grazie a Charlie, Don elabora un piano per uccidere gli attentatori e liberare gli ostaggi, prima di metterlo in pratica per\u00f2 gli attentatori identificano e uccidono il poliziotto nell'autobus. Don d\u00e0 ordine di sparare, salvo poi scoprire che si tratta di un trucco: nell'autobus c'\u00e8 solo l'autista, passeggeri e dirottatori sono altrove. Ricominciano le indagini, Liz, che nella sede dell'FBI sta confortando la fidanzata del poliziotto, viene insospettita dal comportamento della donna e cos\u00ec scopre che lei \u00e8 una criminale, e che l'unico collegamento fra lei e i dirottatori \u00e8 il poliziotto morto, che anni prima li ha arrestati. Seguendola trovano lui e poi anche il luogo dove l'autobus \u00e8 nascosto, riuscendo cos\u00ec a liberare tutti.\nIl drago di seta.\nTrama.\nDavid e Colby si trovano per caso in un ristorante a Chinatown dove entrano due uomini che, armati di mitra, uccidono il proprietario. Si scopre poi che poco distante un agente donna che agiva in incognito \u00e8 stata rapita. Durante le indagini la squadra scopre un traffico di donne cinesi, molte delle quali scomparse senza lasciare traccia. Alla fine si scopre che le donne vengono \u201ccedute\u201d alle famiglie cinesi che hanno perso un maschio non sposato per diventare le loro spose nella morte.\nSneakers.\nTrama.\nLa squadra viene chiamata ad indagare sul furto di un paio di \"sneakers\" acquistate da un diplomatico per molte migliaia di dollari, durante le indagini si scopre che le scarpe sono state date dal ladro ad un altro gruppo per permetterne la duplicazione. Nel frattempo a Liz viene offerto un nuovo lavoro nella sede di Denver.\nIl verdetto.\nTrama.\nSi sta discutendo in tribunale un caso di omicidio su cui ha indagato la squadra di Don, nonostante le prove l'accusato viene prosciolto. Nel tentativo di aiutare Robin a superare la delusione, Don e la squadra provano a rivedere le prove. Charlie invece si concentra sulla giuria e scopre che uno dei membri \u00e8 stato chiamato per sostituire una donna il cui marito \u00e8 rimasto ucciso in un incidente. Da qui l'FBI scopre che l'indiziato ha fatto in modo di infiltrare l'uomo nella giuria per poterla influenzare ed ottenere quindi l'assoluzione. David si candida per il posto di sostituto di Don come supervisore ed ottiene da lui una lettera di raccomandazioni.\nSotto Copertura.\nTrama.\nCharlie elabora una strategia per fermare l'arrivo di una nuova potentissima droga, secondo i suoi calcoli, l'FBI deve contattare i 3 pi\u00f9 grossi spacciatori per comprare la droga,\nin questo modo verr\u00e0 fermata la sua diffusione. Liz si offre per andare sotto copertura con l'appoggio di un agente della polizia gi\u00e0 infiltrato, mentre Don decide di dare a David\nl'incarico di supervisore dell'operazione. Durante gli incontri con gli spacciatori, Liz scopre che il collega ormai fa uso della droga e quindi cerca di aiutarlo senza farsi scoprire da David.\nLe cose per\u00f2 non vanno come Charlie aveva previsto perch\u00e9 uno dei trafficanti ha deciso di rubare la droga degli altri per avere il controllo del mercato.\nLiz viene presa quindi in ostaggio e soltanto con l'aiuto della squadra riesce a cavarsela.\nAlla fine Don si complimenta per l'ottimo lavoro con David, e gli consegna la lettera con la promozione.\nIntelligenza Artificiale.\nTrama.\nUn ricercatore che sta lavorando sull'intelligenza artificiale per la DARPA muore soffocato perch\u00e9 il programma di antincendio \u00e8 stato fatto partire per errore.\nLa squadra indaga, affiancati dalla responsabile della DARPA che ricorda a Charlie come stia perdendo tempo con le consulenza per l'FBI invece di concentrarsi sulla matematica e gli offre un lavoro con la possibilit\u00e0 di avere risorse illimitate.\nDurante le indagini, Amita e Charlie scoprono che quello che credevano essere un programma di intelligenza artificiale non \u00e8 altro che un falso.\nAlla conclusione del caso, la responsabile del DARPA arriva nell'ufficio di Charlie decisa a convincerlo ad accettare il lavoro,\nma qui trova Larry e Don, che la informano della decisione presa da Charlie di non accettare il lavoro.\nNel braccio della morte.\nTrama.\nUn avvocato chiama l'FBI poche ore prima dell'esecuzione di un prigioniero nel braccio della morte, ha informazioni che indicano come l'uomo sia innocente del crimine di cui \u00e8 stato accusato. La telefonata viene passata a Don che si trova in compagnia di Robin, scettica fin dall'inizio sulla cosa. L'avvocato per\u00f2 viene ucciso prima che la squadra abbia occasione di parlarci. Don e Robin cos\u00ec si recano in prigione per interrogare di nuovo il prigioniero. Il quale conferma la confessione resa al momento dell'arresto. \u00c8 lui il colpevole. Cos\u00ec la squadra si concentra sulla morte dell'avvocato. Alla fine, scoprono che il colpevole di entrambi gli omicidi era il figlio del prigioniero.\nAnimalisti.\nTrama.\nAlcuni animalisti si introducono nei laboratori di scienza dell'universit\u00e0 per liberare le cavie da laboratorio, vengono per\u00f2 scoperti da un insegnante che viene ucciso. Charlie viene informato dalla sicurezza dell'universit\u00e0 e si reca sul posto con il fratello. Le indagini portano ad un giovane matematico ammalato di schizofrenia, il quale, vistosi scoperto si rifugia con 2 professori in uno dei laboratori. Durante le trattative Don e Nikki entrano nella stanza per portare una videocamera, come da richiesta del ragazzo, il quale scambia Nikki per una conoscente, la donna decide quindi, contro il parere di Don, di rimanere nella stanza per cercare di risolvere la situazione. Alla fine sar\u00e0 Charlie ad avere l'idea decisiva per risolvere la situazione.\nIl quinto uomo.\nTrama.\nA Charlie viene assegnato un nuovo prestigioso ufficio, mentre, con l'aiuto del padre e di Amita, sta portando le scatole con le sue cose, ha una brillante idea per risolvere uno dei suoi problemi, viene per\u00f2 interrotto da Nikki che gli ricorda la promessa di elaborare uno schema da alcune rapine avvenute le notte precedenti, profondamente deluso Charlie lascia il suo lavoro per dedicarsi alla richiesta dell'FBI. Sulla base delle sue ricerche la squadra di Don si apposta vicino ad una casa, ed in effetti sventano la rapina, ma all'improvviso un uomo esce dalla villetta e aggredisce Nikki, colpendola alla testa e subito dopo Don che viene ferito al fianco da un coltello. Tutta la squadra si ritrova all'ospedale con la famiglia di Don, ma solo il padre decide di restare mandando tutti gli altri al lavoro. Charlie per\u00f2 si sente in colpa, la rabbia provata per essere stato distratto dal suo lavoro l'ha portato a sottovalutare il caso, si scopre cos\u00ec che non si tratta di rapine, ma della ricerca da parte di un gruppo di quattro persone di un criminale della guerra bosniaca, che si rifugia presso le famiglie che erano state rapinate. Charlie scopre che l'uomo non pu\u00f2 andarsene perch\u00e9 non ha accesso al luogo dove \u00e8 stato nascosto il suo bottino. Quindi si offre come esca per catturarlo.\nSchema nascosto.\nTrama.\nMentre Don \u00e8 a casa del fratello convalescente dalla ferita ricevuta, Charlie all'FBI ha messo in relazione una serie di delitti ipotizzando la presenza di un serial killer, la sua idea si scontra con la perplessit\u00e0 del resto della squadra, convinta che lui sia vittima dello stress per il ferimento del fratello. David, alla fine lo indirizza verso un consulente utilizzato di rado che concordo con Charlie. L'ossessione di Charlie porta alla cattura di un uomo responsabile di molte decine di uccisioni.\nCrimini perfetti.\nTrama.\nLa squadra indaga su una serie di rapine, copia di rapine avvenute in anni precedenti, ed incappa nuovamente nell'agente Bloom sospeso dall'FBI perch\u00e9 colpevole di aver rubato 10 milioni di dollari, poi restituiti, il quale ha richiesto i casi originale delle rapine che sono state copiate. Charlie riesce a trovare il luogo della successiva rapina, e sul luogo la squadra trova Bloom e i rapinatori, che fuggono durante il conflitto a fuoco. Profondamente irritato con Bloom, Don lo arresta. Colby capisce che l'uomo ha deciso di indagare sulle rapine per redimersi e quindi lo porta da Charlie. Assieme i due scoprono il luogo dove la banda si rifugia in attesa di portare a termine l'ultima rapina.\nIl nodo del diavolo.\nTrama.\nCharlie chiama il fratello e in maniera confusa gli comunica che Amita \u00e8 stata rapita e gli fornisce dettagli sul furgone usato. Le indagini scattano subito e la macchina con David e Colby riesce a seguire il furgone fino ad un parcheggio dove finisce contro un'auto esplodendo, David e Don sono costretti a bloccare Charlie che sconvolto corre verso l'auto convinto che Amita sia morta. In realt\u00e0 la ragazza \u00e8 stata trasferita in un'altra auto e portata in un luogo sicuro da un criminale che ha riunito attorno a s\u00e9 alcune donne.\nL'uomo chiede ad Amita di entrare nel sito della principale societ\u00e0 di carte di credito. Lei inizia facendo accreditare alcune somme sulla carta di credito di Charlie.\nNel frattempo lui \u00e8 all'FBI per collaborare con le indagini, ma risulta evidente che la situazione non gli permette di pensare lucidamente. Grazie alle spese registrate da Amita sulla sua carta Charlie si collega al computer che la ragazza sta usando e comprende il piano dell'uomo.\nAmita intanto \u00e8 riuscita a convincere il suo rapitore di aver bisogno del portatile che si trova nel suo ufficio, l'uomo invia cos\u00ec due delle sue complici a recuperarlo, ma David e Colby riescono ad arrestarle.\nDon con un inganno riesce a far parlare la ragazza che indica loro il luogo dove si trovano i suoi complici, nel frattempo Charlie sta preparando un falso sito dove Amita potr\u00e0 entrare per far finta di obbedire agli ordini dei sequestratori. Dopo un conflitto a fuoco, Don riesce a recuperare Amita."}
{"id": "2176873", "revid": "57342", "url": "https://it.wikipedia.org/wiki?curid=2176873", "title": "Cosimo Cinieri", "text": "Biografia.\nEra nipote del drammaturgo e scrittore Cesare Giulio Viola, fratello del regista Francesco Cinieri, nonch\u00e9 padre di Leonardo Cinieri Lombroso, anch'egli regista.\nFin da giovane dimostr\u00f2 il suo talento: frequent\u00f2 dal 1961 la scuola di recitazione a Roma, diplomandosi con Alessandro Fersen nel 1963. Divenne presto un apprezzato attore teatrale e cinematografico, drammaturgo e regista. La sua carriera teatrale, come attore ed autore, inizi\u00f2 nel segno della sperimentazione delle forme pi\u00f9 avanguardiste ed estreme, principalmente al fianco di Alessandro Fersen, Carlo Quartucci e Carmelo Bene.\nRecit\u00f2 in due edizioni del Festival dei Due Mondi di Spoleto. Dal 1978, insieme alla moglie, la regista e poetessa Irma Immacolata Palazzo (che fu assistente anche di Carmelo Bene), diresse la \"Compagnia Teatrale Cinieri&amp;Palazzo\". Lavor\u00f2 con numerosi altri registi importanti, fra i quali Franco Indovina, Lucio Fulci, Fernando Arrabal, Massimo Troisi, Luigi Magni, Bernardo Bertolucci ed Edoardo Winspeare.\nNel 1968 fece parte del gruppo di attori che sostenne, alla Mostra del Cinema di Venezia, Carmelo Bene che presentava \"Nostra Signora dei Turchi\", a seguito delle polemiche che la pellicola suscit\u00f2. Sempre con Bene produrr\u00e0 \"S.A.D.E\" e \"L'Otello o la deficienza della donna\", scrivendone anche alcune parti.\n\u00c8 morto a Roma il 19 agosto 2019 dopo una lunga malattia, il giorno prima di compiere 81 anni; il giorno seguente venne allestita la camera ardente al Campidoglio, nella Sala del Carroccio alla presenza di alcune personalit\u00e0 del mondo della cultura; dopo una commemorazione laica il suo corpo venne cremato e le ceneri tumulate nel Cimitero comunale di Sava.\nIl rapporto singolare che Cosimo Cinieri aveva con la poesia, viene cos\u00ec descritto dal poeta Elio Pecora: \"A\"ttore capace di tutte le scaltrezze e le soavit\u00e0 e le crudezze del primo attore, dice la poesia con voce ora estenuata, ora battente, ora segreta, ora imperante, ma una voce priva delle coloriture e dei movimenti dell'istrione; la voce interiore della poesia, quella che accenna e scioglie un canto; la grana di una voce, per dirla con Roland Barthes, ossia una voce che \u00e8 insieme fiato, pronuncia e anima\".\"\nPubblicit\u00e0.\nDal 2006 al 2015 \u00e8 stato testimonial pubblicitario, solitamente nel periodo natalizio, dell'azienda dolciaria Balocco; \u00e8 stato inoltre protagonista di vari messaggi pubblicitari, fra cui quello della Bertolli.\nRiconoscimenti.\nVinse il Premio Ubu, nell'edizione 1978/79, come \"Miglior attore non protagonista\" per l'interpretazione di \"Jago\", nell'Otello diretto da Carmelo Bene.\nNel 1985 gli fu conferito il Biglietto d'oro a Taormina Arte, allo spettacolo \"Cosimo Cinieri \u00e8/o Macbeth di William Shakespeare\" per il suo indiscutibile valore artistico.\nNel 1996 vinse il \"Premio Ovidio d'argento\" come miglior attore al Sulmonacinema Film Festival, per il film\" Pizzicata\" diretto da Edoardo Winspeare.\nNel 2017 gli viene conferito il Premio \"Franco Cuomo International Award\" IV Edizione, Sala Zuccari di Palazzo Giustiniani c/o Senato della Repubblica, Roma"}
{"id": "2176874", "revid": "124762965", "url": "https://it.wikipedia.org/wiki?curid=2176874", "title": "Chiambretti Night", "text": "Chiambretti Night - Solo per numeri uno \u00e8 stato un variet\u00e0 condotto da Piero Chiambretti in seconda serata, a partire dal gennaio 2009 su Italia 1 e dal settembre 2010 al 9 aprile 2011 su Canale 5.\nLa prima edizione del programma \u00e8 andata in onda da marted\u00ec 20 gennaio a gioved\u00ec 21 maggio 2009 su Italia 1 il marted\u00ec, il mercoled\u00ec e il gioved\u00ec alle 23:55 dallo studio E del \"CineVideoStudio - Studi Televisivi Milano\".\nLa seconda edizione \u00e8 partita marted\u00ec 22 settembre 2009, sempre su Italia 1, programmata per tutta la stagione 2009/2010 negli stessi giorni della settimana della prima edizione, ed \u00e8 andata in onda dallo studio 11 di Cologno Monzese fino al 29 aprile 2010.\nPer la terza edizione, invece, il programma \u00e8 stato promosso sulla rete principale del gruppo Mediaset, Canale 5, dal 14 settembre 2010 con due puntate a settimana, marted\u00ec e gioved\u00ec.\nLa sigla del programma \u00e8 il brano \"The Race\" del gruppo musicale svizzero Yello. All'inizio di ogni puntata Piero Chiambretti si esibiva in un ballo sulle note di \"The Race\" dei Yello.\nIl programma.\nPrima edizione (2009).\nIl programma \u00e8 stato presentato gioved\u00ec 4 dicembre 2008 in un ARCI, con la presenza del vicepresidente di Mediaset Pier Silvio Berlusconi, ed \u00e8 stato anticipato da alcuni spot pubblicitari ritraenti Silvio Berlusconi e Fedele Confalonieri da giovani, insieme allo stesso Chiambretti. Per anticipare la messa in onda della seconda edizione sono stati prodotti dei promo che raffiguravano alcune fotografie di personaggi celebri da bambini, tra cui lo stesso Chiambretti.\n\"Chiambretti Night\" \u00e8 il primo programma condotto da Piero Chiambretti sulle reti Mediaset.\nSupportato dai testi di Tiberio Fusco, Chiambretti ogni sera intervista vari ospiti all'interno di uno studio che ricorda un vero e proprio \"night club\", arricchito dalla presenza di ballerine, pianista e pubblico, che pu\u00f2 accomodarsi attorno a dei tavolini.\nTra le interviste della prima edizione, particolare risalto hanno avuto quelle a Emmanuel Milingo, disturbata dalla moglie Maria Sung contrariata dalla presenza delle ballerine poco vestite del programma accanto al marito, o quella a Jos\u00e9 Mourinho, seguitissima dal pubblico a casa testimoniato da un dato auditel di 1.419.000 spettatori.\nOltre alle interviste, sono proposti alcuni argomenti ricorrenti, sui quali un gruppo di ospiti si confronta parlando di un argomento sviluppabile in parecchi punti e che si prolunga per buona parte dell'edizione. Nella prima edizione \u00e8 stato affrontato l'argomento della misteriosa morte di Moana Pozzi insieme a ospiti che hanno conosciuto la celebre pornostar; lo spazio, denominato \"Moana's Story\", veniva trattato una volta a settimana. Proprio durante questo spazio accadde un fatto che catalizz\u00f2 l'attenzione nei media per qualche giorno; Maurizia Paradiso, amica della Pozzi e invitata in studio, \u00e8 protagonista di uno svenimento che si rivel\u00f2 finto.\nLa trasmissione \u00e8 arricchita da un numeroso cast, composto prevalentemente da comici che interagiscono con il conduttore durante i momenti della trasmissione; dalla prima edizione figura come ospite fisso, tra i tanti, Diego Abatantuono. Tra i personaggi del cast sono presenti la primadonna Danah Matthews, Tatti Sanguineti, i Krisma, Aldo Piazza nei panni di Mara Maionchi, Claudio Lauretta, che interpreta Antonio Di Pietro, e il pianista Jonathan Kashanian.\nAl termine della prima edizione, da venerd\u00ec 12 giugno, \u00e8 andato in onda \"Chiambretti Story\", riassunto dei migliori momenti dell'edizione, per quattro venerd\u00ec.\nSeconda edizione (2009-2010).\nLa seconda edizione del programma, partita nel settembre 2009 e terminata il 29 aprile 2010, presenta qualche cambiamento nel cast ma rimane praticamente immutata nella formula di realizzazione; sono previste interviste e dibattiti su argomenti di interessa generale. Tra i cambiamenti pi\u00f9 importanti nel cast, l'abbandono del pianoforte da parte di Jonathan Kashanian, che ha ricoperto il ruolo di \"inviato esterno\", e l'insediamento di Fiammetta Cicogna al suo posto (rimasta per\u00f2 solo per met\u00e0 stagione), oltre all'uscita di scena della primadonna Danah Matthews, sostituita da Nora e Lola Mogalle, e di Diego Abatantuono.\nAltre novit\u00e0 sono state l'entrata nel cast del Coniglio, interpretato da Alberto Argentesi, alias Pernazza, membro del gruppo musicale Ex-Otago, che parla in rima quando interpellato dal conduttore e dell'Uomo ragno.\nDurante la stagione sono state riprese numerose rubriche, tra cui uno spazio fisso contro la chirurgia estetica \"selvaggia\", al quale ha preso parte come ospite fisso Mariella Sobrino, titolare degli omonimi centri dimagranti, e \"Mondo gayo\", dedicato all'omosessualit\u00e0 nel mondo della televisione, durante il quale sono intervenuti spesso personaggi omosessuali.\nSono state trasmesse anche puntate monotematiche riguardanti argomenti ben specifici, tra cui una puntata interamente dedicata alla morte di Michael Jackson.\nTerza edizione (2010-2011).\nLa terza edizione del programma, iniziata il 14 settembre 2010, ha segnato un punto di svolta, venendo promossa su Canale 5 sempre in seconda serata, per due sere a settimana, il gioved\u00ec e il venerd\u00ec. La formula del programma non ha previsto modifiche, mentre sono state apportate alcune modifiche al cast. Hanno partecipato lo stilista Joshua Fenu che ha dato consigli di stile in trasmissione all'ex sindaco di Milano Letizia Moratti, i cantanti Renato Zero, Bryan Ferry, Coolio, il ballerino Joaqu\u00edn Cort\u00e9s, la produttrice Rita Rusi\u0107 e le attrici Violante Placido, Asia Argento e A\u00edda Y\u00e9spica. Nella seconda parte della stagione, ripartita il 21 gennaio 2011, la trasmissione \u00e8 andata in onda sempre su Canale 5 il venerd\u00ec e il sabato in seconda serata fino al 16 aprile.\nRiproposizioni.\nIl programma, durante le sue due prime edizioni andate in onda su Italia 1, prevedeva tre serate settimanali di cui una di replica di una puntata gi\u00e0 andata in onda. Nell'estate 2010, la trasmissione ha invece guadagnato la prima serata della rete digitale La 5: dal successivo mese di novembre la trasmissione \u00e8 invece riproposta da un'altra emittente digitale, Mediaset Extra, insediandosi nella seconda serata del marted\u00ec.\nIl cast.\nIl cast, pur avendo un ruolo secondario nella realizzazione dello show, \u00e8 estremamente ricco e, come detto comprende gruppi di comici e non solo."}
{"id": "2176886", "revid": "57342", "url": "https://it.wikipedia.org/wiki?curid=2176886", "title": "Arturo Cirillo", "text": "Biografia.\nSuo padre di Frattamaggiore, cresce a Napoli. Si \u00e8 avvicinato al teatro attraverso lo studio della danza, sia classica che contemporanea. \nSi diploma, come attore, all'Accademia nazionale d'arte drammatica di Roma nel 1992.\nCome attore ha lavorato con Massimo Castri (\"La disputa\" di Pierre de Marivaux), Pierpaolo Sepe (\"\" di Annibale Ruccello e \"Agonia di un decennio\" di M.Puig), Davide Iodice (\"Empedocle\" da Friedrich H\u00f6lderlin, \"Uscita d'emergenza\" di Manlio Santanelli, \"Nella solitudine dei campi di cotone\" di Bernard-Marie Kolt\u00e8s), Annalisa Bianco e Virgilio Liberti (\"Cave Canem\" da Michel de Ghelderode), Tito Piscitelli (\"Libert\u00e0 a Brema\" di Rainer Werner Fassbinder), Massimiliano Civica (\"Ai fantoccini meccanici\" da Anonimo elisabettiano). \nMa \u00e8 con Carlo Cecchi, nella cui compagnia rester\u00e0 dal 1993 al 2000, che svolger\u00e0 la sua maggiore attivit\u00e0 come attore (\"Leonce e Lena\" di Georg B\u00fcchner, \"La locandiera\" di Carlo Goldoni, \"Finale di partita\" di Samuel Beckett, \"Amleto\" di William Shakespeare, \"Sogno di una notte di mezza estate\" di Shakespeare, \"Misura per misura\" di Shakespeare, \"Le nozze\" di \u010cechov, \"Sik Sik l'artefice magico\" di Eduardo De Filippo). Successivamente si dedica anche alla regia teatrale."}
{"id": "2176894", "revid": "1185701", "url": "https://it.wikipedia.org/wiki?curid=2176894", "title": "Millegrobbe", "text": "La Millegrobbe \u00e8 una competizione internazionale di sci di fondo che prende il nome dall'omonima localit\u00e0 sita sul settore nord-occidentale dell'altopiano dei Sette Comuni, nel territorio trentino di Luserna.\nLocalizzazione.\nConsiste in una competizione di due giorni che ha come fulcro malga Millegrobbe e arriva fino ai pascoli di Passo Vezzena. \u00c8 caratterizzata da percorsi privi di rampe troppo impegnative e da ambienti con vedute ampie.\nStoria.\nNata nel 1977, si svolge ogni anno nel terzo weekend di gennaio.\nOriginariamente la gara si svolgeva su tre tappe (di cui una in tecnica classica) con partenza in linea e somma finale dei tempi, ciascuna sulla distanza di 30 chilometri. Nel 2008 per mancanza di neve una tappa in tecnica libera \u00e8 stata sostituita con una cronoscalata lungo una pista per lo sci alpino, mentre nel 2009 si \u00e8 gareggiato su due tappe, la prima in tecnica classica e la seconda in tecnica libera, con la possibilit\u00e0 di gareggiare solo in una singola gara o per la somma dei tempi. Tale formula \u00e8 stata riproposta anche per l'edizione 2010.\nFormula.\nLa classifica \u00e8 stilata in base alla somma dei tempi ottenuti in ognuna delle due frazioni, con la possibilit\u00e0 per i meno allenati di partecipare solamente ad una delle tappe in programma.\nAlbo d'oro.\nNell'albo d'oro della manifestazione spiccano i nomi di Maurilio De Zolt, Marco Cattaneo e Pierluigi Costantin al maschile, mentre al femminile ci sono quelli delle italiane Manuela Di Centa e Maria Canins, dell'estone Kristina \u0160migun-V\u00e4hi e della russa Julija \u010cepalova."}
{"id": "2176895", "revid": "30677", "url": "https://it.wikipedia.org/wiki?curid=2176895", "title": "Associazione Italiana della Croce Rossa", "text": ""}
{"id": "2176896", "revid": "123268314", "url": "https://it.wikipedia.org/wiki?curid=2176896", "title": "Gerardo Amato", "text": " \u00c8 stato anche interprete di fotoromanzi.\nBiografia.\nDi padre rionerese e madre ascolana, nonch\u00e9 fratello minore di Michele Placido, ha coordinato la rassegna teatrale \"Sipario sull'Adda\". A teatro ha recitato in diversi spettacoli, fra cui la commedia di Eduardo De Filippo \"La grande magia\", sotto la direzione di Giorgio Strehler.\nNel 1977 ha vinto la Targa Mario Gromo al miglior attore esordiente (Grolle d'Oro).\nNegli anni 80 \u00e8 stato nel cast della prima telenovela italiana, \"Felicit\u00e0... dove sei\".\nNel 2010 ha collaborato alla scrittura della sceneggiatura del film \"Vallanzasca - Gli angeli del male\" del fratello Michele Placido.\nVive a Lodi."}
{"id": "2176898", "revid": "305248", "url": "https://it.wikipedia.org/wiki?curid=2176898", "title": "Otto Luttrop", "text": ""}
{"id": "2176899", "revid": "110394960", "url": "https://it.wikipedia.org/wiki?curid=2176899", "title": "Lemma di Steinitz", "text": "Il lemma di Steinitz (o teorema dello scambio) descrive una delle propriet\u00e0 fondamentali degli spazi vettoriali di dimensione finita, ovvero che preso un numero di vettori superiore al numero di elementi di una base dello spazio, questi devono essere linearmente dipendenti fra di loro. Il lemma prende il nome dal matematico tedesco Ernst Steinitz.\nEnunciato.\nSia formula_1 uno spazio vettoriale su un campo formula_2 di dimensione finita con base formula_3 e formula_4 un sistema libero di formula_1. Allora formula_6.\nCio\u00e8: in uno spazio vettoriale di dimensione finita, il numero di vettori linearmente indipendenti che compaiono in un sistema libero non pu\u00f2 mai superare la dimensione, cio\u00e8 il numero di elementi di una base (quindi di ogni base di formula_1).\nDimostrazione.\nSupponiamo per assurdo che sia formula_8. Ogni vettore di formula_9 \u00e8 generato dai vettori di formula_10; ad esempio:\ne almeno uno degli formula_12 non \u00e8 nullo; possiamo supporre formula_13. formula_14 \u00e8 quindi esprimibile come:\nPer ogni vettore formula_16 possiamo allora scrivere:\nformula_17\nSegue che formula_18 un sistema di generatori. Possiamo quindi esprimere formula_19 in funzione di questo:\nformula_20\ne almeno uno tra formula_21 deve essere diverso da zero, altrimenti formula_22 e formula_19 sarebbero linearmente dipendenti. Quindi \u00e8 possibile applicare i medesimi passaggi e ottenere un nuovo gruppo di generatori formula_24.\nIterando il procedimento formula_25 volte si ottiene come insieme di generatori un insieme di vettori formula_26. \u00c8 quindi possibile scrivere:\nformula_27\nil che \u00e8 contro l'ipotesi che i vettori di formula_9 fossero linearmente indipendenti.\nApplicazioni.\nIl lemma di Steinitz \u00e8 alla base di numerosi teoremi riguardanti gli spazi vettoriali; di seguito si riportano alcune delle sue conseguenze pi\u00f9 importanti (formula_1 \u00e8 uno spazio vettoriale a dimensione finita):"}
{"id": "2176903", "revid": "28592", "url": "https://it.wikipedia.org/wiki?curid=2176903", "title": "Kalatch", "text": ""}
{"id": "2176905", "revid": "767487", "url": "https://it.wikipedia.org/wiki?curid=2176905", "title": "Ritorno alla quarta dimensione", "text": "Ritorno dalla quarta dimensione (titolo originale \"My Science Project\", trad. lett. \"Il mio progetto scientifico\") \u00e8 un film di fantascienza del 1985, diretto da Jonathan R. Betuel con la partecipazione di John Stockwell, Danielle von Zerneck, Fisher Stevens e Dennis Hopper nella parte di un professore di scienze.\nTrama.\nMike Arlan \u00e8 un giovane studente di scienze che deve presentare una relazione al suo professore, altrimenti rischia di non passare l'esame. Insieme ad una sua compagna, penetra di nascosto in un vecchio deposito militare dove trova uno strano oggetto di metallo che attira la sua attenzione e decide cos\u00ec di farlo passare per la sua ricerca.\nCollegandolo ad una batteria di corrente, si accorge, insieme ad un suo amico, che questo particolare congegno pu\u00f2 materializzare oggetti provenienti da epoche diverse. Non solo, lo mostrano al loro professore di scienze Bob che viene risucchiato dalla strana macchina, scomparendo davanti ai loro occhi.\nI ragazzi capiscono di avere tra le mani una specie di macchina del tempo capace di abbattere le barriere dimensionali, che per funzionare ha bisogno continuamente di corrente elettrica.\nDopo aver fermato l'oggetto, facendo esplodere l'impianto elettrico dal quale si stava autoalimentando, Mike e il suo amico finiscono alla centrale di polizia, ma devono accorrere subito alla scuola dove la macchina sta scatenando una tempesta spaziotemporale. In poco tempo i ragazzi si trovano ad affrontare persone e creature del passato e del futuro e dopo una battaglia combattuta non senza difficolt\u00e0 riescono a bloccare definitivamente il congegno, riportando anche indietro il loro professore che nel frattempo si era fatto un viaggetto nel proprio periodo preferito, gli anni sessanta.\nDistribuzione.\n\u00c8 stato distribuito in Italia solo in VHS dalla Touchstone Pictures."}
{"id": "2176912", "revid": "547034", "url": "https://it.wikipedia.org/wiki?curid=2176912", "title": "Energy (Tommy Bolin)", "text": "Energy \u00e8 una raccolta di brani precedentemente inediti del musicista statunitense Tommy Bolin, pubblicata nel 1999. Il materiale incluso nella raccolta proviene da sessioni radiofoniche e bootleg registrati nei primi anni settanta, quando Bolin suonava in un proprio gruppo chiamato \"Energy\", che per\u00f2 si sciolse senza incidere alcun album; sono rappresentati numerosi generi musicali, inclusi rock psichedelico, blues, hard rock (\"Heartlight\", \"Miss Christmas\") e jazz (\"Naked Edge\").\nAlcuni dei brani degli Energy presenti in questa raccolta furono rielaborati negli anni successivi da Bolin; per esempio, \"Red Skies\" e \"Got No Time for Trouble\" furono pubblicati dal successivo gruppo di Bolin, i James Gang, mentre \"Dreamer\" divenne la \"title-track\" del suo primo album solista."}
{"id": "2176913", "revid": "767487", "url": "https://it.wikipedia.org/wiki?curid=2176913", "title": "Algoritmo rho di Pollard", "text": "L'algoritmo rho di Pollard \u00e8 un algoritmo di fattorizzazione di numeri interi, basato sull'aritmetica modulare. Ideato da John Pollard nel 1975, \u00e8 adatto in particolare alla ricerca di fattori piccoli; \u00e8 stato usato nel 1981 per fattorizzare l'ottavo numero di Fermat. \u00c8 un algoritmo \"probabilistico\", nel senso che non garantisce di produrre un risultato.\nAlgoritmo.\nL'algoritmo si basa sulla generazione di una sequenza pseudo-casuale di numeri modulo \"n\" (che \u00e8 il numero che si cerca di fattorizzare): una sequenza ampiamente usata \u00e8\ndove \"xk\" \u00e8 il \"k\"-esimo numero della sequenza.\nSe la successione \u00e8 \"sufficientemente casuale\", allora si dovrebbe osservare un ciclo dopo circa formula_2 iterazioni; se per\u00f2 \"p\" \u00e8 un fattore di \"n\", allora la sequenza si ripeter\u00e0 anche modulo \"p\", ma dopo circa formula_3 passi.\nPoich\u00e9 tuttavia \"p\" non \u00e8 conosciuto, bisogna ricorrere ad un altro metodo per verificare le eventuali ripetizioni, e cio\u00e8 calcolare il massimo comun divisore tra \"n\" e la differenza \"xi\"-\"xj\", per ogni coppia (\"i\",\"j\"). Nella pratica, tuttavia, calcolare il massimo comun divisore per ogni coppia di indici renderebbe il test molto lento, quasi quanto il metodo delle divisioni per tentativi: si pu\u00f2 dimostrare per\u00f2 che \u00e8 sufficiente considerare le differenze \"x2i\"-\"xi\", velocizzando notevolmente l'esecuzione dell'algoritmo.\n\u00c8 possibile tuttavia che il massimo comun divisore sia \"n\": in tal caso l'algoritmo ha fallito, ed \u00e8 necessario riprovare con un'altra sequenza, oppure con un diverso punto di partenza. Se \"n\" \u00e8 primo, il metodo fallisce per ogni successione e ogni punto di partenza.\nLa complessit\u00e0 computazionale dell'algoritmo \u00e8, nella notazione O-grande, formula_4 dove \"p\" \u00e8 il fattore di \"n\"; volendolo esprimere in funzione di quest'ultimo, \u00e8 formula_5 (perch\u00e9 se \"n\" non \u00e8 primo allora ha almeno un fattore primo formula_6)."}
{"id": "2176914", "revid": "212348", "url": "https://it.wikipedia.org/wiki?curid=2176914", "title": "Metodo rho di Pollard", "text": ""}
{"id": "2176915", "revid": "729019", "url": "https://it.wikipedia.org/wiki?curid=2176915", "title": "Stazione di Fiorentina di Piombino", "text": "La stazione di Fiorentina di Piombino \u00e8 una stazione ferroviaria situata a Fiorentina, frazione del comune di Piombino, in provincia di Livorno.\nStoria.\nUna prima fermata a Fiorentina venne realizzata nel secondo dopoguerra, in corrispondenza di una casa cantoniera preesistente all'altezza del passaggio a livello sulla S.P. 23 bis; vi effettuavano scalo solo pochi treni al giorno.\nA met\u00e0 anni ottanta la linea fu interessata da importanti lavori di adeguamento; con essi fu realizzata una nuova e pi\u00f9 moderna stazione situata ad alcune centinaia di metri di distanza dalla precedente. Tale stazione venne attivata il 2 ottobre 1985, contemporaneamente al raddoppio del binario fra questa localit\u00e0 e la stazione di Populonia.\nDalla met\u00e0 degli anni novanta la stazione di Fiorentina di Piombino supporta solamente traffico merci, in particolare gestisce la diramazione non elettrificata a binario unico che qui ha origine e la collega alla rete interna di propriet\u00e0 dello Stabilimento Lucchini-Severstal' di Piombino (produzione Acciaio).\nIn prossimit\u00e0 della stazione di Fiorentina la ferrovia \u00e8 superata, mediante cavalcavia, dal raccordo stradale verso la strada statale 398 Via Val di Cornia che a sua volta collega Piombino alla strada di grande comunicazione (S.G.C.) SS1 Aurelia."}
{"id": "2176917", "revid": "287204", "url": "https://it.wikipedia.org/wiki?curid=2176917", "title": "Giro d'Oro", "text": "Il Giro d'Oro era una corsa in linea maschile di ciclismo su strada che si svolgeva nelle Valli Giudicarie, in Trentino-Alto Adige (Italia), ogni anno la terza domenica di aprile. Partenza ed arrivo erano situati alle Terme di Comano, localit\u00e0 termale in provincia di Trento. La gara si \u00e8 svolta ininterrottamente dal 1983 al 2008.\nStoria.\nInizialmente la corsa era riservata ai soli dilettanti, prima di diventare Open nel 1996, mentre dal 2002 al 2008 era aperta ai soli professionisti. Era in programma la terza domenica del mese di aprile, anticipando di pochi giorni il via del Giro del Trentino, la corsa a tappe che i corridori affrontano come rodaggio in vista del Giro d'Italia.\nNell'albo d'oro della manifestazione spiccano i nomi di Damiano Cunego, il forte scalatore di Cerro Veronese che, proprio sulle strade delle Valli Giudicarie, ottenne la sua prima vittoria da professionista nel 2002, bissando poi il successo nel 2006. Tra gli altri vincitori delle ultime edizioni figurano Luca Mazzanti (2005), Jure Gol\u010der (2004) e Dainius Kairelis, vincitore dell'edizione 2007, seguito nel 2008 da Gabriele Bosisio, lanciato sul traguardo dal compagno di squadra Danilo Di Luca (secondo), mentre terzo fu Franco Pellizotti.\nL'edizione 2009, a causa di problemi nell'organizzazione, \u00e8 stata annullata; negli anni seguenti la competizione non \u00e8 stata pi\u00f9 organizzata.\nPercorso.\nIl percorso, salvo eccezionali variazioni, transitava lungo le Valli Giudicarie Centrali, la Valle del Chiese e successivamente la Val Rendena, prima di tornare sul territorio delle Giudicarie Esteriori dove, affrontato un circuito finale, si concludeva la corsa con arrivo in localit\u00e0 Terme di Comano, famoso centro termale per la cura della pelle che, nel 2007, ha ospitato un arrivo di tappa del Giro d'Italia.\nAlbo d'oro.\n\"Aggiornato all'edizione 2008.\""}
{"id": "2176918", "revid": "466539", "url": "https://it.wikipedia.org/wiki?curid=2176918", "title": "Isabella Blow", "text": "\u00c8 stata l'editrice di un magazine inglese e un'icona internazionale di stile. Musa dello stilista di cappelli Philip Treacy, ha scoperto vari talenti nel mondo della moda come le modelle Stella Tennant, Sophie Dahl e lo stilista Alexander McQueen.\nBiografia.\nNacque a Londra il 19 novembre del 1958 sotto il nome di Isabella Delves Broughton, primogenita del militare Sir Evelyn Delves Broughton e dell'avvocata Helen Mary Shore, i quali si separarono nel 1972 quando lei aveva 14 anni per divorziare definitivamente nel '74. Isabella aveva due sorelle, Julia e Lavinia, e un fratello, John, che mor\u00ec annegato a soli due anni. Studi\u00f2 alla Heathfield School (attualmente St Mary's School) ed in seguito intraprese gli studi da segretaria, lavorando per un periodo da precaria.\nLa Blow si trasfer\u00ec a New York nel 1979 per studiare Arte cinese alla Columbia University, dividendo un appartamento con l'attrice Catherine Oxenberg. Un anno dopo, lasci\u00f2 l'universit\u00e0 per trasferirsi in Texas dove lavor\u00f2 con Guy Laroche. Nel 1981 spos\u00f2 Nicholas Taylor, dal quale divorzi\u00f2 nell'83, anno in cui fu presentata alla direttrice dell'edizione americana di \"Vogue\" Anna Wintour. Fu inizialmente assunta come sua assistente, ma non molto tempo dopo entr\u00f2 nello staff di Andr\u00e8 Leon Talley, divenuto poi redattore capo di \"Vogue\". Mentre lavorava a New York strinse amicizia con gli artisti Andy Warhol e Jean-Michel Basquiat. Nel 1986 Isabella torn\u00f2 a Londra per lavorare con Micheal Roberts, allora fashion director delle riviste \"Tatler\" e \"Sunday Times Style.\"\nNel 1989 spos\u00f2 il suo secondo marito, l\"'Art Dealer\" (mediatore commerciale) Detmar Blow, nella cattedrale di Gloucester, sfoggiando un'acconciatura di Philip Treacy: da l\u00ec nacque con lo stilista una famosa amicizia, oltre che una grande collaborazione sul lavoro nel campo della moda. Notato il talento di Philip Treacy la Blow lo fece trasferire nel suo appartamento a Londra, dove lavor\u00f2 alla sua collezione. Presto inizi\u00f2 ad indossare i cappelli da lui creati, rendendoli parte del suo stile scoppiettante. Nel 2002 in un'intervista con Tamis Blanchard, dichiar\u00f2 che indossava cappelli stravaganti per una ragione pratica: [...] \"per tenere chiunque lontano da me. La gente dice: posso baciarti? E io rispondo no, grazie mille. Questo \u00e8 il motivo per cui ho messo il cappello arrivederci. Non voglio essere baciata da chiunque ma solo dalle persone che amo.\"\nIsabella aveva un talento naturale per la moda e buone idee per i futuri trend. Scopr\u00ec inoltre Alexander McQueen e acquist\u00f2 la sua prima collezione per intero per 5,000 sterline, pagandola in rate settimanali da 100 dollari. Dopo aver conosciuto Sophie Dahl, la Blow la defin\u00ec come una \"grande bambola con il cervello\" e la rese famosa lanciando la sua carriera. Nel 2002 divent\u00f2 la protagonista di una mostra, una serie di schizzi e fotografie che la raffiguravano mentre indossava i cappelli disegnati da Treacy.\nNel 2005 si butt\u00f2 in un progetto insieme all'artista Matthieu Laurette, commissionato e fatto produrre alla Frieze Project 2005, questo consisteva in una guida giornaliera della Frieze art Fair diretta dalla Blow e dagli esperti internazionali di moda come Peter Saville, Kira Joliffe e Bay Garnett. Poco prima della sua morte, era diventata direttrice creativa e stylist di una serie di libri sulla bellezza nel mondo Arabo: i libri furono prodotti dall'imprenditore di moda kuwaitiano Sheikh Majed al-Sabah, ma la Blow, per ragioni sconosciute, fu esclusa dal progetto e tent\u00f2 di suicidarsi.\nLa malattia e la tragica scomparsa.\nVerso la fine della sua vita, Isabella Blow si ammal\u00f2 gravemente di depressione; un'amica della donna, Daphne Guinness, disse: \"Lei era arrabbiata con McQueen (Alexander) perch\u00e9 non l'aveva aspettata prima di vendere il suo marchio a Gucci. Quando iniziarono le trattative di vendita, si era persa per strada. Tutti gli altri ebbero un contratto e lei ricevette solo un vestito gratis\". Secondo un'intervista con Tamis Blanchard del 2002 fu la Blow a negoziare il contratto con il quale Gucci avrebbe acquistato l'etichetta McQueen.\nLa Blow era inoltre angustiata dai problemi economici (fu diseredata dal padre nel 1994) e dalla sterilit\u00e0. Nella speranza di avere un bambino, la Blow e il marito provarono per otto volte senza successo una fecondazione in vitro. Dopo la separazione dal marito nel 2004 alla Blow fu diagnosticato un disturbo bipolare, per il quale fu sottoposta a delle sedute di elettroshock. Per un po' il trattamento sembr\u00f2 funzionare e, dopo 18 mesi di separazione, Isabella e Detmar Blow tornarono insieme. Alla donna poco tempo dopo fu diagnosticato anche un tumore alle ovaie.\nDepressa per il calo che aveva subito la sua carriera e per il cancro da cui era affetta, la Blow tent\u00f2 pi\u00f9 volte il suicidio: una volta assumendo una dose eccessiva di sonniferi e un'altra saltando dal ponte Hammersmith Flyover (nell'occasione si ruppe entrambe le caviglie). Il 7 maggio del 2007, dopo molti altri tentativi di togliersi la vita, mor\u00ec avvelenata da un erbicida a Gloucester, in Inghilterra.\nFunerale.\nIl funerale di Isabella Blow si svolse 8 giorni dopo la sua morte, il 15 maggio 2007, nella cattedrale di Gloucester. Sulla bara, insieme ai fiori, fu posto anche un cappello dell'amico Philip Treacy."}
{"id": "2176919", "revid": "113298115", "url": "https://it.wikipedia.org/wiki?curid=2176919", "title": "Richard Leigh", "text": "Biografia.\nRichard Leigh nacque in New Jersey (Stati Uniti) da padre britannico e madre statunitense, che trascorse buona parte della propria vita in Gran Bretagna.\nI suoi titoli di studio sono un master alla University of Chicago, un bachelor in arte alla Tufts University e un dottorato di ricerca presso State University of New York at Stony Brook.\nNel 1970 si trasfer\u00ec in Inghilterra dove incontr\u00f2 Michael Baigent, con cui collabor\u00f2 a molti progetti. Fu uno dei primi a parlare del mistero di Rennes-le-Ch\u00e2teau in Francia dove inizi\u00f2 a fare ricerche insieme a Baigent. Nello stesso decennio incontr\u00f2 Henry Lincoln che si un\u00ec alle loro ricerche. I tre scoprirono di avere un comune interesse per i Cavalieri Templari e la teoria dei discendenti di Ges\u00f9, e in seguito scrissero \"Il santo Graal\" (\"The Holy Blood and the Holy Grail\") il 18 gennaio 1982.\nIl giorno dopo la pubblicazione del libro gli autori ebbero uno scontro televisivo con il vescovo di Birmingham. Il libr\u00f2 scal\u00f2 rapidamente le classifiche e, visto il successo, gli autori scrissero il seguito (\"The Messianic Legacy\") nel 1986. \"Il Santo Graal\" \u00e8 il libro che ha ispirato Dan Brown a scrivere \"Il codice da Vinci\" e dopo il 2006 ha venduto 2 milioni di copie, dopo che la Paramount acquist\u00f2 i diritti televisivi per il film. Molte delle teorie del libro \"Il Santo Graal\" sono state riportate nel best seller \"Il codice da Vinci\".\nNel marzo 2006 Leigh e Baigent depositarono una causa al tribunale britannico contro l'editore di Dan Brown, la Random House, per plagio. Il 7 aprile 2006 il giudice dell'Alta Corte di Giustizia di Londra Peter Smith respinse l'accusa e Brown vinse la causa. \nLeigh si considerava principalmente uno scrittore di fantascienza. Pubblic\u00f2 due libri, \"Erceldoune &amp; Other Stories\" nel 2006 e \"Grey Magic\" nel 2007. Mor\u00ec il 21 novembre 2007 a Londra per cause cardiache."}
{"id": "2176920", "revid": "226458", "url": "https://it.wikipedia.org/wiki?curid=2176920", "title": "Pressus", "text": "Il Pressus \u00e8 un neuma utilizzato nella notazione del canto gregoriano.\nIl pressus \u00e8 formato dall'apposizione di una nota isolata all'unisono davanti ad una clivis.\nL'esecuzione del pressus in intensit\u00e0 varia in base alla posizione che occupa, relativamente alla linea melodica se in crescendo o decrescendo."}
{"id": "2176923", "revid": "122246", "url": "https://it.wikipedia.org/wiki?curid=2176923", "title": "Nazionale di pallavolo femminile della Georgia", "text": "La nazionale di pallavolo femminile della Georgia \u00e8 una squadra europea composta dalle migliori giocatrici di pallavolo della Georgia ed \u00e8 posta sotto l'egida della Federazione pallavolistica della Georgia.\nRosa.\nSegue la rosa delle giocatrici convocate per il campionato europeo 2017."}
{"id": "2176926", "revid": "301156", "url": "https://it.wikipedia.org/wiki?curid=2176926", "title": "Associazione Calcio La Dominante", "text": "L'Associazione Calcio La Dominante \u00e8 stata una societ\u00e0 calcistica della citt\u00e0 di Genova, nata il 27 luglio 1927 dalla fusione tra e (le stesse squadre che poi, nel dopoguerra, ad agosto del 1946 diedero origine alla Sampdoria). Il club ebbe vita breve, assumendo nel 1930 la denominazione \"Foot Ball Club Liguria\" e sciogliendosi l'anno successivo.\nStoria.\nIl nuovo club fu costituito per volere del regime fascista, che propugnava in quel periodo una decisa politica delle fusioni tra squadre concittadine, per ridurre le forti rivalit\u00e0 tra gruppi di tifosi della stessa citt\u00e0, e per garantire al maggior numero possibile di citt\u00e0 la presenza nel massimo campionato nazionale.\nPer la neonata societ\u00e0 venne appositamente costruito lo Stadio Littorio di Cornigliano, e venne creata una divisa completamente nera, colore gradito ai gerarchi fascisti locali, alla quale furono aggiunti risvolti prima bianchi poi verdi. Lo stemma sul petto raffigurava un grifone affiancato da un fascio littorio, mentre il nome scelto era uno degli antichi appellativi della Repubblica marinara di Genova, e voleva rappresentare, con la tipica retorica del tempo, l'appartenenza della squadra all'intera citt\u00e0. I tifosi dei due antichi club dissolti per\u00f2 non gradirono la fusione, e il nuovo sodalizio non fu mai particolarmente amato ed ebbe vita piuttosto breve.\nLa Dominante esord\u00ec nel campionato di Divisione Nazionale 1927-1928, classificandosi decima su undici partecipanti nel girone B. L'anno successivo, a causa di un allargamento dei gironi di Divisione Nazionale, fu ripescata e prese parte al girone A del campionato di Divisione Nazionale 1928-1929, arrivando nuovamente decima, questa volta su sedici partecipanti. In virt\u00f9 di questo piazzamento rimase quindi esclusa dalla nuova Serie A, e fu iscritta alla Serie B.\nStanti i cattivi risultati del progetto del 1927, il regime cerc\u00f2 di creare pi\u00f9 sostegno intorno alla nuova formazione genovese e agendo in maniera analoga a 4 anni prima sciolse la Corniglianese, peraltro anch'essa economicamente disastrata e incapace di terminare regolarmente la stagione, per unirla alla vecchia Dominante in una nuova formazione. Fu cos\u00ec che la Dominante cambi\u00f2 nome, divenendo il Foot Ball Club Liguria, e adott\u00f2 una divisa rossonera a strisce verticali, riprendendo i colori che furono della Sampierdarenese.\nTuttavia, anche l'FBC Liguria fu poco amato dai tifosi d'un tempo ed ottenne risultati disastrosi: nel primo campionato di Serie B disputato, casc\u00f2 subito nella retrocessione in Prima Divisione, con ultimo posto in classifica e due partite non disputate per \"forfait\" da Capitan Grabbi e compagni.\nNel 1931, preso atto anche del fallimento del Liguria, i gerarchi fascisti convocarono i vecchi dirigenti della Sampierdarenese, chiedendo di rianimare il club. La risposta fu affermativa, a patto di poter riacquistare la vecchia denominazione. Fu cos\u00ec che le fusioni del 1927 e del 1930 vennero annullate, con la conseguente rinascita di Sampierdarenese, Andrea Doria e Corniglianese."}
{"id": "2176942", "revid": "767487", "url": "https://it.wikipedia.org/wiki?curid=2176942", "title": "Assemblea delle Regioni d'Europa", "text": "L'Assemblea delle Regioni d'Europa (ARE) \u00e8 la pi\u00f9 grande rete indipendente di regioni nell'Europa allargata. Rappresenta pi\u00f9 di 270 regioni appartenenti a 33 paesi e 16 organizzazioni interregionali, l'ARE \u00e8 il portavoce politico dei suoi membri e un forum per la cooperazione interregionale.\nStoria dell'ARE.\nIl 15 giugno 1985, a Louvain-la Neuve (Brabante Vallone, Belgio), 47 regioni e 9 organizzazioni interregionali fondarono il Consiglio delle Regioni d'Europa (CRE), che sarebbe diventato l'Assemblea delle Regioni d'Europa nel novembre del 1987 durante la seconda riunione generale delle Regioni d'Europa che si tenne a Bruxelles.\nDefinizione di \"Regione\".\nSecondo lo statuto dell'ARE, il termine \"regione\" si riferisce all'autorit\u00e0 locale di livello immediatamente inferiore a quello del governo centrale, dotata di una sua propria rappresentanza politica esercitata da un'assemblea regionale eletta.\nOrgani di Governo.\nL'Assemblea generale.\nL'Assemblea generale \u00e8 costituita dai rappresentanti politici delle regioni membro dell'ARE. Essa stabilisce la strategia politica dell'ARE, approva il budget, decide sulla creazione di commissioni o di specifici incarichi, ratifica l'accettazione dei nuovi membri, ecc\u2026 Elegge il Presidente dell'ARE, i membri del Consiglio Esecutivo e il Segretario generale.\nIl Consiglio Esecutivo.\nIl Consiglio Esecutivo prende tutte le decisioni necessarie per il buon avanzamento dei lavori nel periodo che intercorre tra un'Assemblea generale e l'altra. Inoltre, esso coordina il lavoro delle diverse commissioni. Il Consiglio Esecutivo si riunisce almeno due volte all'anno. I suoi membri sono eletti dall'Assemblea generale su proposta delle Regioni membro e hanno un mandato di due anni. Il Consiglio Esecutivo include almeno un rappresentante regionale per ogni nazione che fa parte dell'ARE. Due commissioni permanenti rispondono direttamente a questo organismo:\nLa Presidenza.\nLa Presidenza \u00e8 costituita dal Presidente dell'ARE (attualmente Mich\u00e8le Sabban, vicepresidente della Regione \u00cele-de-France), dai due Vicepresidenti, dal Vicepresidente Tesoriere e dai Presidenti delle Commissioni dell'ARE.\nStruttura delle Commissioni.\nCommissione 1: Economia e sviluppo regionale.\nEconomia regionale e sviluppo, lavoro e societ\u00e0 della conoscenza, ambiente, energia, sviluppo rurale, agricultura e infrastrutture, turismo\nCommissione 2: Politiche Sociali e Sanit\u00e0 Pubblica.\nPolitiche sociali, pari opportunit\u00e0, demografia, sanit\u00e0 pubblica e piani di emergenza\nCommissione 3 : Cultura, Educazione e Giovent\u00f9.\nCultura, educazione e istruzione, giovent\u00f9, media e tecnologie dell'informazione, cooperazione internazionale e interregionale.\nSottocommissioni.\nI Presidenti delle Commissioni e delle Commissioni permanenti sono responsabili per l'istituzione di eventuali sottocommissioni.\nGruppi di lavoro.\nSono organismi temporanei, istituiti ad hoc per le nuove problematiche che emergono nel contesto delle attivit\u00e0 delle commissioni.\nProgrammi ARE.\nEurodyssey.\nEurodyssey \u00e8 un programma regionale volto alla promozione dei tirocini e della mobilit\u00e0 dei giovani in Europa.\nSummer School.\n\u00c8 un forum annuale dedicato a temi rilevanti nell'ambito dello sviluppo regionale.\nYouth Summer School.\n\u00c8 un Forum annuale volto a stimolare i giovani e a sostenere il loro impegno nelle politiche regionali e nella vita pubblica.\nNetwork regionale dei giovani dell'ARE.\nIl Network regionale dei giovani dell'ARE \u00e8 una piattaforma creata dall'Assemblea delle Regioni d'Europa, che raggruppa le organizzazioni, i consigli e i parlamenti giovanili regionali dell'Europa allargata. Si tratta di un forum che offre ai giovani la possibilit\u00e0 di influire direttamente sulle politiche regionali ed europee grazie allo scambio di esperienze e di migliori pratiche.\nIl movimento \"Subsidiarity is a word\" dell'ARE.\nIl principio di sussidiariet\u00e0 \u00e8 centrale nella visione dell'ARE di un'\u00abEuropa delle regioni\u00bb, un'Europa che porta i processi di decisione pi\u00f9 vicino ai cittadini attraverso l'amministrazione locale e regionale. Riconosciuto da secoli come un pilastro del pensiero sociale, teologico e politico, il principio di sussidiariet\u00e0 \u00e8 diventato sempre pi\u00f9 un valore centrale nei processi decisionali europei. Oggi le costituzioni nazionali e gli accordi internazionali fanno riferimento a questo principio cos\u00ec come il trattato di Lisbona, che cita la parola \"sussidiariet\u00e0\" non meno di 30 volte.\nPer l'ARE, il rispetto del principio inizia con il riconoscimento della parola, e il riconoscimento della parola inizia con il movimento \"Subsidiarity is a word\". Lanciato nel maggio del 2008, il movimento dell'ARE sta chiedendo a livello mondiale il riconoscimento della parola nei dizionari e nel correttore ortografico di Microsoft Word. Il movimento ha gi\u00e0 ottenuto l'inserimento della parola in molti dizionari in tutta Europa, nonostante ci\u00f2 un notevole ostacolo al riconoscimento della parola \u00e8 dato dalla Microsoft Corporation, che continua a ignorare le richieste dell'ARE.\nUn canale su YouTube e il gruppo Facebook mostrano le azioni del Portavoce del movimento, noto come Subsidiarity Man. Fino ad ora, il \"supereroe\" dell'ARE ha cercato di scalare un edificio a Bruxelles, \u00e8 stato trattenuto in carcere senza conseguenze giuridiche; ha stabilito un nuovo record mondiale ottenendo il pi\u00f9 alto numero di persone (alcune migliaia) che abbia mai inneggiato alla parola \"sussidiariet\u00e0\"; \u00e8 stato ricoverato dopo aver partecipato alla competizione di tuffi dal Ponte Vecchio di Mostar."}
{"id": "2176943", "revid": "287204", "url": "https://it.wikipedia.org/wiki?curid=2176943", "title": "Papeda", "text": "Papeda \u00e8 un sottogenere di \"Citrus\".\nIl sottogenere include le seguenti specie:\nAlcuni ricercatori sono invece del parere che il papeda sia uno tra i primissimi ibridi tra il cedro e la limetta. Altri ancora ritengono che i papeda siano ibridi del mandarino con il \"Citrus trifoliata\", il che giustificherebbe la notevole resistenza al gelo di questo gruppo."}
{"id": "2176944", "revid": "300067", "url": "https://it.wikipedia.org/wiki?curid=2176944", "title": "Campionato africano maschile di pallacanestro 1980", "text": "Il 10\u00ba Campionato Africano Maschile di Pallacanestro FIBA si \u00e8 svolto dal 22 al 30 marzo 1980 a Rabat in Marocco. Il torneo \u00e8 stato vinto dal Senegal.\nI Campionati africani maschili di pallacanestro sono una manifestazione disputata dalle squadre nazionali del continente, organizzata dalla FIBA Africa, all'epoca AFABA."}
{"id": "2176945", "revid": "287204", "url": "https://it.wikipedia.org/wiki?curid=2176945", "title": "Sellaronda Skimarathon", "text": "La Sellaronda Skimarathon \u00e8 una competizione di sci alpinismo in notturna nata nel 1995 in Italia, il cui percorso si snoda nelle regioni Trentino Alto-Adige e Veneto, nel cuore delle Dolomiti, lungo i tracciati dei quattro passi alpini che circondano il massiccio del Sella (Pordoi, Sella, Campolongo e Gardena), toccando i territori di tre diverse province (Trento, Bolzano e Belluno) e di quattro vallate ladine (Val di Fassa (Canazei), Alta Badia (Corvara), Livinallongo (Arabba) e Val Gardena (Selva di Val Gardena).\nDescrizione.\nHa la peculiarit\u00e0 di variare a rotazione il luogo di partenza tra le quattro valli ladine interessate. \u00c8 una competizione atipica, in quanto si scosta dalle classiche di scialpinismo, grazie ad un percorso che segue i tracciati delle piste da discesa, senza alcun tipo di passaggio alpinistico o fuoripista, come invece accade in occasione delle gare di scialpinismo tradizionali. \n\u00c8 una gara a coppie, inserita per la prima volta nel calendario di Coppa del Mondo nella stagione 2009, assoluta novit\u00e0 per il massimo circuito internazionale che mai prima d'ora aveva aperto le porte ad una competizione di questo tipo.\nSi corre inoltre di notte, con una luce elettrica frontale, con un continuo saliscendi attraverso i valichi del passo Pordoi, passo Sella, passo Gardena e passo di Campolongo, superando un dislivello totale di oltre 2.700 metri, mettendo e togliendo in continuazione le pelli di foca sotto gli sci, con passaggi nei centri abitati di Canazei, Corvara, Arabba e Selva di Val Gardena, favorevoli al pubblico, che pu\u00f2 cos\u00ec seguire da vicino gli sportivi.\nRichiede un buon allenamento, capacit\u00e0 di adattamento al tracciato e alle mutevoli condizioni atmosferiche, ma che offre, lungo i suoi 42\u00a0km e i 2.700 metri di dislivello, panorami suggestivi oltre al fascino della notturna.\nIl record della gara appartiene, al maschile, alle coppie formate da Anton Palzer / Damiano Lenzi e Michele Boscacci / Lorenzo Holzknecht che nell'edizione 2015, a pari merito, hanno vinto con il tempo di 3h04'40\" , mentre il primato femminile appartiene alla coppia Corinna Ghirardi e Francesca Martinelli che, sempre nel 2015, hanno portato a termine la gara con il tempo di 3h52'05\".\nUna gara a coppie che richiede una certa preparazione, dettata dalla indiscutibile severit\u00e0 del percorso (tempo massimo 6h15') e dalle mutevoli condizioni atmosferiche.\nL'edizione 2009 di Sellaronda Skymarathon non si \u00e8 svolta per motivi di sicurezza dettati dalle pessime condizioni atmosferiche nei giorni prima alla competizione che hanno causato un accumulo di neve fresca con conseguente pericolo di slavine e valanghe."}
{"id": "2176947", "revid": "339392", "url": "https://it.wikipedia.org/wiki?curid=2176947", "title": "Villa Benetton", "text": ""}
{"id": "2176959", "revid": "1873126", "url": "https://it.wikipedia.org/wiki?curid=2176959", "title": "Stefano Tuscano", "text": "Biografia.\nStefano Tuscano \u00e8 lo pseudonimo scelto da Stefano Benocci fin dall'inizio della sua attivit\u00e0 di scrittore, giornalista ed eclettico animatore di circoli culturali.\nNato a Pienza e formatosi a Siena, partecip\u00f2 poco pi\u00f9 che ventenne alla prima guerra mondiale, al termine della quale si trasfer\u00ec a Milano in cerca di occupazione stabile per ovviare alle difficolt\u00e0 finanziarie che affliggevano la famiglia. Le frammentarie e sfortunate esperienze milanesi spinsero l'autore, che aveva cercato invano la fortuna letteraria con il primo romanzo \"Vittime\" (1921), a tentare il gesto estremo del suicidio. Tornato all'attivit\u00e0 impiegatizia che, pur detestata, gli consentiva tuttavia di potersi mantenere finanziariamente e proseguire negli amati studi letterari, egli cerc\u00f2 ostinatamente d'imporsi all'attenzione del mondo dell'editoria con una produzione copiosa e assai varia.\nNel 1939, pur non essendo \"dottore in lettere\", ottenne l'abilitazione all'insegnamento e per circa 25 anni, seppur in modo non continuativo, insegn\u00f2 latino e materie letterarie presso diversi Licei e Istituti.\nDopo un iniziale appoggio da parte delle gerarchie fasciste, che intesero utilizzare per fini celebrativi la sua attivit\u00e0 di studioso della classicit\u00e0 nazionale, il Tuscano venne in seguito internato nel campo di concentramento per dissidenti politici a Istonio Marina, presso Vasto, a causa della sua sostanziale divergenza dall'ideologia fascista e poi esiliato ad Adliswil; trov\u00f2 infine rifugio a Lugano nel dicembre 1943 per fare definitivamente ritorno in patria nel 1945. Stimato lettore delle proprie liriche di stampo dannunziano, ottenne tuttavia maggiore riconoscimento quale relatore di orazioni su temi letterari, storici, scientifici nonch\u00e9 di politica internazionale. La sua attivit\u00e0 di studioso della classicit\u00e0 e instancabile limatore di versi sembr\u00f2 trovare finalmente un adeguato contesto allorch\u00e9 il Tuscano fu tra i primi ospiti della Fondazione Garzanti di Forl\u00ec, aperta nel 1957 con lo scopo di fornire una sede stabile per lo studio e la produzione a quei letterati che si erano distinti per impegno e zelo; in quegli anni si dedic\u00f2 prevalentemente alla trattazione di questioni scientifiche e teologiche, essendo da sempre profondamente interessato ai progressi della scienza e al rapporto tra scienza e religione (\"Il mio Dio \u00e8 nell'atomo\" ripeteva nelle lettere alla sorella suora) e sottopose ad accurata revisione diverse opere giovanili nella speranza di vederle ristampate.\nAfflitto negli ultimi anni da problemi di salute che ne determinarono il ricovero all'Ospedale di Garbagnate (Milano), non cess\u00f2 di mettere ordine nelle sue carte, lasciando ai posteri numerosissime chiose personali a manoscritti, stampe e lettere del suo passato di poeta letterato. Mor\u00ec a Milano nel settembre 1966.\nOpere.\nInsegnante di materie letterarie per 22 anni, Stefano Tuscano amava definirsi innanzitutto \"poeta\" e in effetti la prima parte della sua attivit\u00e0 \u00e8 dedicata per lo pi\u00f9 alla produzione lirica, contraddistinta da un paziente lavoro di lima e dall'uso della pi\u00f9 schietta lingua italiana e del bello stile: spiccano le liriche giovanili di \"Spingo la vela\" (1917), il \"Canto de la bona guardia\" in morte di G. D'Annunzio (1938), \"I Pontieri del Piave\" (1939), il \"Raduno a Trieste: canto nucleare della Patria Nuova\" (1953), l'ode celebrativa \"Zindabad K2\" (1954) e il poema \"Il Vallone delle Rose\" (1958), tradotto anche in francese.\nFermo oppositore del futurismo e soprattutto del fondatore del movimento, l'autore avvi\u00f2 sulle pagine del \"Perseo\" un'aspra polemica contro F.T. Marinetti; numerosi furono i consensi riscossi presso il pubblico di artisti, letterati e critici del tempo e il Tuscano ebbe modo di incontrare il suo antagonista durante il contraddittorio che si svolse presso il Circolo Filologico di Milano nel 1938: in quell'occasione il Marinetti non riusc\u00ec a presentare una difesa del movimento futurista sufficientemente convincente per il pubblico, che applaud\u00ec calorosamente l'intervento del Tuscano.\nSul fronte del romanzo, due furono le opere che segnarono una buona affermazione dell'autore: \"Vittime\", recensito nel gennaio del 1921 su \"Le pubblicazioni dei giovani\", e il pi\u00f9 tardo romanzo lirico \"n Cilicio\". Non ottennero invece seguito le opere teatrali scritte per la diffusione radiofonica: \"Pasque di sangue\" (1943), atto unico che affronta la storia dei Valdesi, e le commedie \"Crocerossina\" e \"Un bruscello in quel di Siena\".\nNotevole la produzione del Tuscano grecista, latinista e traduttore: la sua partecipazione a diverse edizioni del \"Certarnen Capitolinum\" \u00e8 attestata dalle bozze di orazioni in latino lasciateci e cos\u00ec anche la traduzione per conto terzi di trattati medico-scientifici (l'epistola di W. Harvey a Hoffrnann sulla circolazione del sangue; brani dell'opera del Boscovich e dello Stay); prepar\u00f2 tavole di grammatica latina per le Edizioni Lampo, inizi\u00f2 ma non port\u00f2 a termine la traduzione degli \"Epigrammi\" di Marziale, vide invece pubblicata nel 1962 una edizione dei \"Dialoghi\" di Luciano, da lui medesimo tradotti.\nSul fronte degli studi filologici, cui l'autore si dedic\u00f2 con passione da umanista, \u00e8 senza dubbio degna di nota la scoperta di un curioso inedito lirico di Francesco Redi, che il Tuscano contribu\u00ec a far conoscere al pubblico di specialisti e non.\nL'interesse per la scienza \u00e8 carattere precipuo dell'autore, che raccolse per lungo tempo articoli di giornale su qualsiasi notizia potesse stimolare la sua curiosit\u00e0: l'astronomia, la fisica, le scienze naturali, la sessuologia (con lo pseudonimo di Williarn Parson firm\u00f2 alcuni articoli sull'argomento), la biologia (spicca l'intervento nel gennaio 1957 presso il Club Agor\u00e0 di Milano sul tema \"L'Umanismo scientifico nei rispetti della biologia\") e le scoperte del mondo scientifico rappresentano per il Tuscano motivo di riflessione costante sul significato e l'evoluzione della vita umana."}
{"id": "2176961", "revid": "125638448", "url": "https://it.wikipedia.org/wiki?curid=2176961", "title": "Fiorentina (Piombino)", "text": "Fiorentina \u00e8 una frazione del comune di Piombino periferia nord-est del centro cittadino.\nIn origine la zona era conosciuta come Osteria, vista la presenza di un'attivit\u00e0 commerciale di questo tipo; il nome \"Fiorentina\" fu attribuito successivamente, quando il locale fu preso in gestione da una donna di Firenze.\n\u00c8 un fondamentale snodo viario e ferroviario, \u00e8 servita dall'omonima stazione lungo la ferrovia Campiglia Marittima-Piombino Marittima e si trova nel punto di convergenza delle tre strade di accesso alla citt\u00e0 di Piombino: SS398 raccordo Aurelia (da est), via della Principessa (da nord) e via della Base Geodetica (da sud).\nNata come semplice localit\u00e0 rurale lungo la via della Principessa e sviluppatasi attorno all'osteria sopracitata, negli ultimi decenni del XX secolo ha vissuto uno sviluppo urbanistico notevole che l'ha trasformata da villaggio di poderi e poche case in un moderno insediamento residenziale. L'osteria sopracitata \u00e8 tuttora presente ed \u00e8 divenuta un moderno snack-bar che offre anche pizza e piatti caldi. Grazie alla posizione strategica \u00e8 anche sede di numerose agenzie di trasporti e di un importante mercato ittico.\nPer il futuro si prevedono interventi di forte urbanizzazione con la realizzazione di unit\u00e0 residenziali e commerciali; aree destinate all'artigianato, piccola e media impresa, un importante distretto della nautica nelle localit\u00e0 Gagno e Colmata. "}
{"id": "2176965", "revid": "308035", "url": "https://it.wikipedia.org/wiki?curid=2176965", "title": "La quarta via (gruppo musicale)", "text": ""}
{"id": "2176980", "revid": "28592", "url": "https://it.wikipedia.org/wiki?curid=2176980", "title": "Portatrice sana", "text": ""}
{"id": "2176981", "revid": "1305772", "url": "https://it.wikipedia.org/wiki?curid=2176981", "title": "Wasa", "text": ""}
{"id": "2176988", "revid": "198277", "url": "https://it.wikipedia.org/wiki?curid=2176988", "title": "Italo-libici", "text": "Gli italo-libici sono gli Italiani residenti da molto tempo in Libia, o quelli che vi sono nati da emigranti/coloni italiani. La quasi totalit\u00e0 di loro \u00e8 oggi rientrata in Italia. \nStoria.\nDopo la conquista della Libia nella guerra con l'Impero Ottomano del 1911, il Regno d'Italia inizi\u00f2 a colonizzarne la fascia costiera, senza particolari successi per via della guerriglia araba.\nIl Regno d'Italia dopo la prima guerra mondiale avvi\u00f2 una colonizzazione che ebbe il culmine, sotto l'impulso di Mussolini, soprattutto verso la met\u00e0 degli anni trenta con un afflusso di coloni provenienti in particolare da Veneto, Sicilia, Calabria e Basilicata. Nel 1939 gli italiani erano il 13% della popolazione, per un totale di quasi , concentrati nella costa intorno a Tripoli e Bengasi (dove erano rispettivamente il 37% ed il 31% della popolazione).\nCon gli Italiani si ebbe un incremento del cattolicesimo in Libia, grazie anche alla creazione di numerose chiese e missioni. Al Vicariato apostolico di Tripoli del vescovo Camillo Vittorino Facchinetti nel 1940 era assegnato circa un quarto del totale della popolazione della Libia italiana (includendo i coloni italiani).\nAll'inizio della Seconda guerra mondiale vi erano circa Italiani in Libia, concentrati nella regione costiera della Libia, specialmente nei villaggi agricoli creati da Balbo, mentre gli italiani erano quasi la maggioranza a Tripoli e Bengasi, ma Balbo aveva in progetto di raggiungere il mezzo milione di coloni italiani entro gli anni sessanta. Del resto Tripoli aveva gi\u00e0 nel 1939 una popolazione di abitanti, dei quali (37%) erano italiani.\nLa seconda guerra mondiale devast\u00f2 la Libia italiana e costrinse i coloni italiani a lasciare in massa le loro propriet\u00e0.\nNel dopoguerra.\nPer gli Italiani della Libia inizi\u00f2 nel secondo dopoguerra un difficile periodo, contrassegnato dalla loro emigrazione.\nNel 1962 gli Italiani in Libia erano ancora circa . Col colpo di stato del colonnello Gheddafi nel 1969, circa italiani furono costretti a cedere improvvisamente i propri beni e le proprie attivit\u00e0 economiche il 7 ottobre 1970 (ancora oggi le varie associazioni di profughi e rimpatriati si battono per ottenere un risarcimento dallo Stato italiano) e a lasciare il Paese. Furono assunte anche iniziative di carattere emblematico, come lo smantellamento dell'arco dei Fileni (1973), che Gheddafi riteneva un simbolo del periodo coloniale.\nMentre la Libia era colonia italiana, come in altri paesi del Nordafrica, il potere coloniale trov\u00f2 utili gli ebrei locali, essendo una \u00e9lite istruita e ben introdotta. Ma dopo l'indipendenza libica del 1951 e soprattutto dopo la Guerra dei sei giorni nel 1967, molti ebrei libici si trasferirono sia in Israele che in Italia, e oggi la maggior parte delle sinagoghe \"sefardite\" a Roma sono in realt\u00e0 di origine libica.\nDopo la nazionalizzazione delle imprese italiane del 1970, rimase in Libia solo un ristretto numero di italiani. Nel 1986, dopo la crisi politica tra Stati Uniti e Libia, il numero degli italiani si ridusse ancora di pi\u00f9, raggiungendo il minimo storico di persone, cio\u00e8 meno dello 0,1% della popolazione. Negli anni '90 e 2000, con la fine dell'embargo economico, alcuni italiani dell'epoca coloniale (poche decine di pensionati) sono rientrati in Libia.\nNel 2004 gli italiani in Libia erano , quasi lo stesso numero del 1962, in prevalenza operai specializzati delle industrie petrolifere (in primis l'ENI, presente il Libia dal 1953) arrivati a fine anni novanta.\nIl 16 febbraio 2006 il consolato italiano a Bengasi \u00e8 stato chiuso in seguito alle proteste scatenatesi dopo che il ministro Roberto Calderoli aveva mostrato in diretta televisiva di indossare una maglietta raffigurante una delle caricature su Maometto. Le proteste hanno causato la morte di 11 libici e il ferimento di altri 60, oltre a danneggiamenti al consolato italiano.\nSecondo l'AIRE nel 2007 vi erano ufficialmente solo 598 Italiani in Libia. Gli esuli italiani sono oltre ventimila ed attualmente vengono rappresentati dall\"Associazione Italiani Rimpatriati dalla Libia\".\nLo stato di guerra civile venutasi a creare a partire da febbraio 2011, ha quasi azzerato la presenza di italiani.\nIn seguito alla guerra civile del 2011 gli italiani in Libia sono stati rimpatriati con voli speciali di Alitalia da Aeroporto Internazionale Leonardo da Vinci a Tripoli.\nIl 25 febbraio la nave San Giorgio ha attraccato a Misurata e ha evacuato 245 persone, di cui 121 italiani, tra cui 25 turisti italiani rimasti senza viveri in Fezzan \nPochi italiani (soprattutto operatori umanitari e diplomatici, oltre ai tecnici petroliferi) sono rientrati in Libia a partire dal 2012, ma la maggioranza di essi \u00e8 ripartita con la recrudescenza della seconda guerra civile in Libia.\nDemografia.\nEcco gli italiani in Libia secondo diverse stime e censimenti:\nLe stime precedenti, soprattutto per quanto concerne il dato riferito al 2004, riguardano i parlanti l'italiano e non i cittadini italiani. Secondo i dati in possesso del Governo italiano e verificabili presso gli uffici diplomatici e consolari della Repubblica in Libia, gli italiani in Libia negli anni 2000 sono meno di , poich\u00e9 la manodopera delle imprese italiane non \u00e8 ormai pi\u00f9 italiana, bens\u00ec asiatica. Anche la stima sui parlanti \u00e8 piuttosto generosa: in linea di massima, parlano italiano le generazioni dei pi\u00f9 anziani nelle due grandi citt\u00e0 (Tripoli e Bengasi), rimasti in poche decine di vecchi coloni.\nLingua e religione.\nTutti i residenti italo-libici parlano l'italiano, conoscono l'arabo come seconda lingua e sono cattolici. Gli italo-libici delle nuove generazioni erano equiparati perfettamente nella societ\u00e0 libica: la maggior parte di loro sono bilingui e parlano bene l'arabo (mescolandolo con parole italiane). Nella religione la quasi totalit\u00e0 delle giovani generazioni \u00e8 cattolica, mentre solo pochissime ragazze si sono convertite all'Islam per via del matrimonio con musulmani.\nTradizioni culinarie.\nLa cucina degli italo-libici non era solo quella delle regioni di provenienza, perch\u00e9 era profondamente influenzata dalle tradizioni culinarie del Nordafrica con qualche variante locale: cuscus, t\u00e8 alla menta, baba gann\u00f9j e altri."}
{"id": "2176989", "revid": "663330", "url": "https://it.wikipedia.org/wiki?curid=2176989", "title": "Stephen Dillane", "text": "Biografia.\nNato a Londra, figlio di un chirurgo australiano e madre inglese, si laurea in giornalismo all'Universit\u00e0 di Exeter, con una tesi in Storia e Scienza della Politica. Terminati gli studi ottiene un lavoro come corrispondente al \"Croydon Advertiser\". Dopo aver lasciato questo lavoro decide di studiare al Bristol Old Vic Theatre School e dedicarsi quindi al mondo della recitazione.\nNel corso degli anni partecipa a diverse produzioni teatrali, come \"La cosa reale\" di Tom Stoppard, per la quale si aggiudica un Tony Award nel 2000. Nel cinema si mette in luce, interpretando Orazio nel film \"Amleto\" di Franco Zeffirelli, a cui seguono \"Benvenuti a Sarajevo\", \"Un perfetto criminale\", \"Spy Game\" e \"The Truth About Charlie\".\nNel 2002 interpreta Leonard Woolf, marito di Virginia Woolf, in \"The Hours\" di Stephen Daldry, mentre nel 2004 \u00e8 Merlino in \"King Arthur\". Uno dei suoi ruoli pi\u00f9 noti \u00e8 quello dello scopritore di talenti Glen Foy in \"Goal!\" e \"Goal II - Vivere un sogno\". Nel 2007 affianca Julianne Moore in \"Savage Grace\" di Tom Kalin e interpreta Thomas Jefferson nella miniserie televisiva \"John Adams\". Nel 2009 vince il British Academy Television Awards come miglior attore per \"The Shooting of Thomas Hurndall\".\nNel luglio 2011 l'attore viene scelto per interpretare Stannis Baratheon nella serie della HBO \"Il Trono di Spade\".\n\u00c8 sposato con l'attrice Naomi Wirthner da cui ha avuto due figli, Frank e Seamus.\nDoppiatori italiani.\nNelle versioni in italiano delle opere in cui ha recitato, Stephen Dillane \u00e8 stato doppiato da:"}
{"id": "2176991", "revid": "196390", "url": "https://it.wikipedia.org/wiki?curid=2176991", "title": "Imperatore d'India", "text": ""}
{"id": "2176994", "revid": "339392", "url": "https://it.wikipedia.org/wiki?curid=2176994", "title": "Margaret d'Inghilterra", "text": ""}
{"id": "2177007", "revid": "729019", "url": "https://it.wikipedia.org/wiki?curid=2177007", "title": "Campionato europeo di hockey su ghiaccio 1929", "text": "Il 14\u00ba campionato europeo di hockey su ghiaccio si tenne in Ungheria; le partite si giocarono tra il 28 gennaio ed il 3 febbraio 1929 a Budapest. Partecipanti erano, oltre ai padroni di casa dell'Ungheria, Svizzera, Polonia, Austria, Cecoslovacchia, Belgio, Germania e Italia. La Finlandia, la cui partecipazione era prevista, rinunci\u00f2 invece al torneo. Mancavano anche i campioni in carica della Svezia.\nLa formula ricalcava quella dell'europeo 1926: dapprima venne giocato il turno preliminare, diviso in tre gironi da tre squadre ciascuno (il girone A si ridusse a due squadre per il \"forfait\" della Finlandia). I vincitori di ogni gruppo si qualificavano direttamente per le semifinali, mentre le seconde classificate accedevano ad un girone di ripescaggio per scegliere la quarta semifinalista.\nPer la prima volta in un europeo si adott\u00f2 la formula dei tre tempi (diffusa in Canada, mentre in Europa si giocava ancora sui due tempi).\nNuovo campione fu la Cecoslovacchia, al suo quinto titolo; per Polonia (medaglia d'argento) e Italia (quarto posto) si tratta del miglior risultato di sempre.\nCampionato europeo di hockey su ghiaccio 1929 (a Budapest, Ungheria).\nPreliminari.\nGirone A.\nClassifica\nGirone B.\nClassifica\nGirone C.\nClassifica\nGirone di ripescaggio per le seconde classificate.\nClassifica\nClassifica finale.\nCampione d'Europa 1929\n Cecoslovacchia"}
