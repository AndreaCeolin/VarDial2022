{"id": "1993982", "revid": "1305772", "url": "https://it.wikipedia.org/wiki?curid=1993982", "title": "True Blood", "text": "True Blood \u00e8 una serie televisiva statunitense creata da Alan Ball per il canale via cavo HBO, andata in onda dal 2008 al 2014, composta da sette stagioni per un totale di 80 episodi.\nBasata sui romanzi del \"Ciclo di Sookie Stackhouse\" della scrittrice statunitense Charlaine Harris, la serie \u00e8 incentrata sulla\nco-esistenza tra vampiri e umani a Bon Temps, una piccola e fittizia cittadina della Louisiana. Le vicende ruotano attorno a Sookie Stackhouse (l'attrice premio Oscar Anna Paquin), cameriera telepate che inizia una storia d'amore con il vampiro Bill Compton (Stephen Moyer), che la porter\u00e0 ad entrare in contatto con il mondo soprannaturale costituito da vampiri, tra cui Eric Northman (Alexander Skarsg\u00e5rd), e da altre creature di diverso genere. Inoltre, vengono narrate anche le vicende di altri personaggi legati alla protagonista, come il fratello di Sookie, Jason Stackhouse (Ryan Kwanten), e i suoi amici Sam Merlotte (Sam Trammell), Tara Thornton (Rutina Wesley) e Lafayette Reynolds (Nelsan Ellis).\nLa serie \u00e8 stata prodotta da HBO in associazione con la compagnia di produzione di Alan Ball chiamata Your Face Goes Here Entertainment. Negli Stati Uniti la serie \u00e8 stata trasmessa sul canale via cavo HBO dal 7 settembre 2008 al 24 agosto 2014.\nIn Italia ha debuttato il 27 aprile 2009 sul canale satellitare Fox, mentre i diritti per la messa in onda in chiaro sono stati acquistati da MTV, che ha iniziato la trasmissione della serie il 24 settembre 2010. E' in lavorazione sempre per la rete HBO un reboot della serie.\nTrama.\nGli esseri umani e i vampiri possono vivere assieme pacificamente, grazie ad un'invenzione rivoluzionaria di una ditta farmaceutica giapponese: il \"Tru Blood\", uno speciale tipo di sangue sintetico che pu\u00f2 soddisfare i bisogni fisiologici dei vampiri. Ma la co-esistenza non \u00e8 facile ed \u00e8 caratterizzata da continui e frequenti contrasti.\nPrima stagione.\nLa prima stagione si basa principalmente sugli avvenimenti raccontati nel romanzo \"Finch\u00e9 non cala il buio\", seppur con alcuni cambiamenti.\nA Bon Temps, una piccola e tranquilla cittadina della Louisiana vive Sookie Stackhouse, una cameriera che ha il dono di leggere i pensieri della gente. Una notte Sookie incontra Bill Compton, un vampiro di 173 anni originario di Bon Temps, tornato in citt\u00e0 dopo parecchi anni. Tra i due nasce un legame amoroso che li porta a dover lottare contro i pregiudizi degli amici e dei cittadini di Bon Temps. Nel frattempo una serie di omicidi di donne scuote la tranquillit\u00e0 della cittadina. Uno dei primi sospettati di questi omicidi \u00e8 Jason Stackhouse, fratello di Sookie, che era amante di alcune delle vittime del serial killer. Per scagionare il fratello, Sookie inizia ad indagare negli ambienti dei vampiri, indagini che la portano al Fangtasia, un locale gestito dal potente e affascinante vampiro Eric Northman (sceriffo dell'Area 5 della Louisiana) e dalla sua progenie, la vampira Pam. Ci\u00f2 porta Sookie ad entrare sempre pi\u00f9 in contatto con il pericoloso mondo dei vampiri, ma la ragazza pu\u00f2 contare sulla protezione di Bill che per salvarla dai pericoli arriva ad uccidere un suo simile e per questo viene punito ed obbligato a vampirizzare l'innocente diciassettenne Jessica Hamby, della quale poi diventa mentore e guida. Mentre continuano le indagini, sia del detective Andy Bellefleur sia di Sookie, il serial killer continua ad uccidere altre donne, tra le quali Amy (fidanzata di Jason) e Adele (nonna di Sookie e Jason). Alla fine della stagione si scopre che l'omicida \u00e8 Ren\u00e9 Lenier (il cui vero nome \u00e8 Drew Marshall), fidanzato di Arlene, collega e amica di Sookie. L'uomo spinto da un forte odio verso i vampiri, uccideva le donne che avevano rapporti con queste creature soprannaturali. Una volta scoperto tenta di uccidere anche Sookie, ma la ragazza si difende e dopo una lotta estenuante uccide Ren\u00e9.\nOltre alla storyline principale degli omicidi che avvengono a Bon Temps, la prima stagione segue anche le vicende di altri personaggi legati alla protagonista, come: Sam Merlotte, proprietario del Merlotte's il locale dove lavora Sookie, che prova un sentimento non corrisposto per la ragazza e che vive con conflittualit\u00e0 la sua natura di mutaforma; Tara Thornton, la migliore amica di Sookie, con una vita non facile segnata dall'alcolismo della madre; Lafayette Reynolds, cugino di Tara e gay dichiarato che, oltre a lavorare come cuoco del Merlotte's, si prostituisce e spaccia sangue di vampiro, droga molto in voga di cui Jason diventa dipendente.\nSeconda stagione.\nLa seconda stagione si basa principalmente sugli avvenimenti raccontati nel romanzo \"Morti viventi a Dallas\", seppur con notevoli cambiamenti.\nLa stagione inizia con il ritrovamento del cadavere di una donna su cui la polizia di Bon Temps dovr\u00e0 indagare. Nel frattempo, Sookie e Bill vivono tra alti e bassi la loro relazione, che viene resa complicata dalla presenza invadente della giovane vampira Jessica. Proprio in seguito ad un litigio con Bill, avvenuto a causa di Jessica, Sookie si avventura da sola nel bosco di notte, dove viene gravemente ferita dagli artigli di una misteriosa creatura. Portata tempestivamente al Fangtasia viene curata e salvata in extremis dalla dottoressa di fiducia di Eric e Pam. Dopo essersi ristabilita Sookie scopre che l'amico Lafayette \u00e8 tenuto prigioniero da Eric, che in cambio della sua libert\u00e0 e come pegno per avergli salvato la vita, le chiede di recarsi a Dallas (Texas) per indagare sulla scomparsa del millenario vampiro Godric, \"creatore\" di Eric. Cos\u00ec Sookie, Bill, Jessica ed Eric partono per Dallas, dove Sookie scopre che Godric \u00e8 prigioniero del movimento religioso anti-vampiri della Compagnia del Sole. La ragazza si infiltra nel campo di addestramento della compagnia con l'intento di ritrovare Godric e l\u00ec incontra il fratello Jason, da poco membro del movimento guidato dal reverendo Steve Newlin e da sua moglie Sarah (con la quale Jason instaura una relazione segreta). Quando Sookie viene smascherata, a correre in suo aiuto \u00e8 Eric, poich\u00e9 Bill si trova impossibilitato ad aiutarla dato che \u00e8 tenuto prigioniero da Lorena, la sua \"creatrice\" giunta a Dallas su invito di Eric che intende allontanare Bill da Sookie per avere la ragazza per s\u00e9. Alla fine Eric e Sookie, con l'aiuto di Jason e in seguito di Bill, riescono a liberare Godric e a fuggire dal campo della Compagnia del Sole, ma il reverendo Newlin non si arrende e manda un membro della sua compagnia ad uccidere i vampiri con una bomba. Sookie ed Eric vengono coinvolti nell'esplosione ed il vampiro trafitto da proiettili d'argento convince la ragazza ad estrarli. Durante l'estrazione, Sookie beve il sangue di Eric e da quel momento sviluppa un'attrazione per il vampiro, che sapr\u00e0 sempre dove trovarla nei momenti di necessit\u00e0. Bill furioso giura vendetta al vichingo, avendo ormai capito quanto sia determinato ad averla per s\u00e9. Successivamente, Sookie conosce il lato sentimentale di Eric, quando lo vede disperarsi per la morte di Godric che stanco della sua vita millenaria si suicida esponendosi ai raggi del sole.\nContemporaneamente ai fatti di Dallas, a Bon Temps Jessica, da poco tornata in citt\u00e0, instaura una relazione amorosa con Hoyt Fortenberry, migliore amico di Jason, mentre\nTara conosce una misteriosa e ricca donna di nome Maryann Forrester che le offre il suo aiuto e l'accoglie nella sua villa. L\u00ec Tara conosce il giovane ed affascinante Eggs con il quale instaura una relazione. Maryann si rivela essere una menade arrivata in citt\u00e0 con lo scopo di trovare Sam Merlotte, sua vecchia conoscenza, e sacrificarlo al Dio Dioniso per provocare l'ascensione del Dio del male. Sam cerca di sottrarsi in tutti i modi alla menade, che per perseguire il suo scopo controlla le menti di tutti gli abitanti di Bon Temps e getta la cittadina nel caos. Inoltre si scopre che \u00e8 lei la colpevole di alcuni omicidi avvenuti nella citt\u00e0 ed \u00e8 lei ad aver attaccato Sookie nel bosco. Al ritorno da Dallas, Sookie, Bill e Jason trovano la loro citt\u00e0 completamente sconvolta dall'influsso di Maryann e cercano un modo per eliminare la menade. Alla fine sar\u00e0 Sam ad ucciderla, strappandole il cuore con uno stratagemma messo in atto con l'aiuto di Sookie e Bill.\nMa i guai per la coppia non sono finiti visto che durante una cena al ristorante Bill scompare misteriosamente, lasciando Sookie in preda alla preoccupazione per il suo amato.\nTerza stagione.\nLa terza stagione \u00e8 liberamente basata sulla trama del romanzo \"Il club dei morti\".\nSookie, preoccupata per la scomparsa di Bill, chiede aiuto alla polizia che per\u00f2 non sembra intenzionata ad avviare le indagini per ritrovare il vampiro, quindi la ragazza decide di chiedere aiuto ad Eric. Intanto, Tara \u00e8 sconvolta dal dolore per la morte del fidanzato Eggs, ucciso per errore da Jason alla fine della stagione precedente, ma di cui si \u00e8 preso la responsabilit\u00e0 Andy Bellefleur, ormai divenuto nuovo sceriffo di Bon Temps. Sam, spinto dal desiderio di conoscere la verit\u00e0 sulla sua natura di mutaforma, cerca ed incontra i suoi genitori naturali Joe Lee e Melinda Mickens e con grande sorpresa scopre di avere un fratello pi\u00f9 giovane, Tommy Mickens, anch'egli mutaforma (come Sam e Melinda).\nSookie, sempre pi\u00f9 decisa a ritrovare Bill, scopre con l'aiuto di Jessica che dietro il rapimento del vampiro c'\u00e8 un gruppo di licantropi originari del Mississippi, cos\u00ec decide di recarsi a Jackson, accompagnata dal lupo mannaro Alcide Herveaux, incaricato da Eric a proteggere la ragazza. A Jackson, Sookie scopre che i lupi mannari sono al servizio del vampiro Russell Edgington, Re dei vampiri del Mississippi, e Bill \u00e8 tenuto prigioniero nella sua villa poich\u00e9 Russell vuole che Bill convinca la sua regina Sophie-Anne a sposarlo in modo da estendere il suo regno ed assoggettare gli esseri umani.\nNel frattempo a Bon Temps, Jason decide di diventare poliziotto e fa la conoscenza di Crystal Norris, una ragazza misteriosa che poi si rivela essere una pantera mannara. Jessica, assunta come cameriera al Merlotte's, continua con qualche difficolt\u00e0 la sua relazione con Hoyt ed ha un incontro spiacevole con Franklin Mott, un vampiro al servizio di Russell, che entra in casa di Bill per rubare un fascicolo contenente numerose informazioni su Sookie e la sua famiglia. Franklin fa anche la conoscenza di Tara, della quale si invaghisce a tal punto da rapirla e portarla con s\u00e9 in Mississippi. Dopo aver letto i fascicoli su Sookie, Russell fa portare la ragazza alla sua villa in modo da capire quale sia la vera natura della ragazza e per quale motivo Bill e Sophie-Anne siano interessati a lei. Cos\u00ec si viene a conoscenza che il primo incontro tra Sookie e Bill non fu casuale, ma voluto dal vampiro, che su ordine della sua regina, doveva scoprire da dove derivassero i poteri della ragazza. Intanto, anche Eric giunge alla villa di Russell, dove scopre il re del Mississippi \u00e8 il colpevole dell'uccisione della sua famiglia umana, cos\u00ec decide di vendicarsi.\nLa situazione alla villa si fa pericolosa, quando Russell ordina l'uccisione di Bill per mano di Lorena, la sua creatrice, ma Sookie e Tara riescono a scappare e con l'aiuto di Alcide salvano il vampiro. Ma quando Sookie fa bere il suo sangue a Bill per guarirlo il vampiro perde il controllo e finisce col dissanguarla portandola ad un passo dalla morte. Tara e Alcide la portano in ospedale: le condizioni di Sookie sono critiche, grazie al sangue di Bill la ragazza riprende conoscenza. Entrambi per\u00f2 capiscono che la loro storia non ha futuro e Bill lascia Sookie temendo di metterla nuovamente in pericolo.\nIntanto, Eric rimasto in Mississippi compie la sua vendetta uccidendo Talbot, il fidanzato di Russell, che devastato dal dolore perde il controllo e dichiara guerra al mondo degli umani, sconvolgendo tutti con una raccapricciante comparsa televisiva.\nBill continua a proteggere Sookie da Russell e da un gruppo di licantropi capitanati da Debbie, che \u00e8 decisa ad uccidere la ragazza dopo la morte del suo fidanzato Cooter. Sookie e Bill riescono a salvarsi e si riconciliano. Infine Bill confessa a Sookie cosa lei \u00e8 in realt\u00e0: una fata.\nEric nel frattempo si prepara al peggio, sentendo la vendetta di Russell incombere su di lui, e durante un incontro con Sookie al Fangtasia i due si baciano per la prima volta. Pam non si arrende al fatto che Eric si lasci uccidere da Russell e cerca di convincerlo ad usare Sookie per salvarsi. Eric non vuole cederla ma accetta di coinvolgerla in un piano che metterebbe fine alla vita di Russell una volta per tutte.\nCon la complicit\u00e0 di Bill e tenendo Sookie all'oscuro di tutto, riescono a far credere a Russell che il sangue di fata abbia il potere di far camminare i vampiri alla luce del sole. Eric \u00e8 pronto a lasciarsi morire assieme a Russell ammanettandosi a lui alla luce del sole ed il piano sembra riuscire. Sookie per\u00f2 non accetta la decisione di Eric e corre a salvarlo.\nEric ha dei ripensamenti su Russell, una visione di Godric cambia i suoi piani ed escogita un modo per farlo soffrire per l'eternit\u00e0.\nAssieme a Bill si reca in un posto abbandonato e qui seppellisce Russell nel cemento. Bill spinge anche Eric nel cemento e torna da Sookie dicendogli che ha dovuto uccidere Eric per proteggerla. Un attimo dopo compare Eric sulla porta rivelando a Sookie la verit\u00e0 su Bill e dicendole che ha cercato di ucciderlo per metterlo a tacere.\nSookie viene a conoscenza del fatto che Bill fosse stato mandato dalla regina per trovarla e di come in seguito l'abbia spinta tra le sue braccia con l'inganno. Sookie \u00e8 sconvolta e inorridita cos\u00ec revoca l'invito a Bill intimandogli di non avvicinarsi mai pi\u00f9 a lei, allontanando anche Eric. La ragazza \u00e8 decisa pi\u00f9 che mai a riprendersi la sua vita e stare lontana dal mondo dei vampiri.\nQuarta stagione.\nLa quarta stagione \u00e8 liberamente basata sulla trama del romanzo \"Morto per il mondo\".\nFuggita dal mondo delle fate, Sookie scopre che la sua assenza dal mondo reale, che pensava fosse durata pochi minuti, \u00e8 durata in realt\u00e0 un anno intero, periodo in cui sono cambiate molte cose. Bill \u00e8 diventato il nuovo Re della Louisiana, la sua casa \u00e8 stata venduta, suo fratello Jason \u00e8 diventato un poliziotto e si occupa della comunit\u00e0 di pantere mannare di Hot Shot, la sua amica Tara si \u00e8 trasferita a New Orleans guadagnandosi da vivere come lottatrice, mentre Sam frequenta un gruppo di sostegno per il controllo della rabbia.\nNel tentativo di rimpossessarsi della sua casa, Sookie scopre che \u00e8 stata acquistata da Eric, come stratagemma per persuadere la ragazza a diventare sua, cos\u00ec si rivolge prima a Bill poi a Pam per cercare di ostacolare i piani di Eric. Saputo del ritorno di Sookie, Tara torna a Bon Temps per far visita all'amica, ma ben presto si fa coinvolgere dall'interesse per la magia di Lafayette e Jesus e partecipa con loro ad un incontro di streghe durante il quale conosce Marnie, capo della congrega. Durante questi incontri si verificano degli episodi di necromanzia, che possono essere un pericolo per la comunit\u00e0 di vampiri. Per questo motivo Bill ordina a Eric di intimare a Marnie di sciogliere la sua congrega, ma la donna posseduta dallo spirito di un'antica strega, si rifiuta e lancia un incantesimo contro Eric, che fa s\u00ec che il vampiro perda la memoria.\nNel frattempo Jason viene tenuto prigioniero nella comunit\u00e0 di Hotshot, vittima dei piani di Crystal e Felton, che vogliono trasformarlo in una pantera mannara per il proseguimento delle stirpe. Eric viene tenuto nascosto e protetto in casa di Sookie fino alla ripresa della memoria. Nel frattempo la ragazza va in cerca di Alcide a Shreveport e gli chiede aiuto nei numerosi problemi in cui si sono cacciati lei e i suoi amici. La relazione tra Jessica e Hoyt diventa sempre pi\u00f9 complicata e alla fine Jessica lascia Hoyt per stare con Jason.Tommy va a vivere dalla madre di Hoyt, Maxine, per evitare i contrasti con suo fratello Sam. Il ragazzo approfitta della gentilezza della donna e alla fine torna dai suoi veri genitori Melinda e Joe Lee. Questi ultimi per\u00f2 lo incatenano e lo sfruttano nei combattimenti fra cani, ma il ragazzo viene portato in salvo dal fratello Sam. In seguito Tommy uccide Joe Lee e, accidentalmente, anche sua madre Melinda. Tommy continua ad ingannare Sam e Maxine, ma alla fine, dopo essersi trasformato pi\u00f9 volte in un altro umano, muore. Intanto Antonia continua a creare problemi e lancia un incantesimo su tutti i vampiri, facendoli uscire forzatamente di giorno e cos\u00ec uccidendoli. Bill, Nan e Jessica, per\u00f2, riescono ad incatenarsi nei sotterranei della reggia di Bill. Jesus, Lafayette e Tara continuano a frequentare Marnie, ma in segreto vogliono aiutare Sookie e gli altri ad ucciderla. Eric, Bill, Pam e Jessica cercano di uccidere Marnie, ma questa si impossessa di Lafayette, che uccide Jesus e incatena su un rogo Bill ed Eric. Sookie riesce a fermare con la sua magia Marnie che esce dal corpo di Lafayette. Arlene e Terry crescono il bambino di Rene, Mikey, che sembra avere tratti inquietanti simili a quelli del padre. La casa di Terry e di Arlene prende fuoco, ma tutti riescono a salvarsi. Sam conosce Luna al gruppo di sostegno e scopre che \u00e8 una mutaforma e che \u00e8 l'ex-moglie di Marcus, il lupo mannaro capobranco di Shreveport, con cui ha una figlia, Emma. Sam e Luna si innamorano, ma per via della gelosia di Marcus, Sam ed Alcide sono costretti ad uccidere Marcus. Alcide diventa il nuovo capobranco. Sookie riunisce Eric e Bill e gli rivela di amarli entrambi ma non potendo scegliere tra loro decide di stare da sola. Andy e Holly si avvicinano nuovamente dopo che questi le rivela di essersi disintossicato dal V, Pam ammette di essere gelosa di Sookie. Jessica dice a Jason di non essere ancora pronta per una storia seria, dopo che la ragazza se n'\u00e8 andata alla porta di Jason si presenta Steve Newlin come vampiro. Alcide scopre che la tomba di cemento di Russell Edgington \u00e8 stata aperta. Nan dice a Bill e Eric di essersi licenziata dalla Lega dei Vampiri, di voler intraprendere un ammutinamento contro le autorit\u00e0 e inoltre gli dice di sapere che Sookie \u00e8 una fata cos\u00ec Bill la distrugge mentre Eric uccide le sue guardie. Debbie gelosa di Sookie si presenta a casa sua e spara accidentalmente a Tara, dopodich\u00e9 Sookie prende il fucile e la uccide chiedendo aiuto per la sua amica Tara.\nQuinta stagione.\nSookie supplica Pam di trasformare l'amica Tara in vampiro, in cambio l'aiuter\u00e0 a sistemare i rapporti con Eric, a malincuore Pam accetta. Nel frattempo Bill e Eric, assieme alla \"sorella\" di quest'ultimo, Nora, vengono catturati dall'Autorit\u00e0 dopo l'uccisione di Nan Flanagan e torturati con l'argento per sapere se fanno parte dei Sanguinisti, movimento che crede nell'interpretazione letterale della Bibbia dei Vampiri, in cui si afferma che gli esseri umani non sono altro che nutrimento per i vampiri e che qualsiasi forma di rapporto tra vampiri e umani \u00e8 considerata blasfemia. Nonostante abbiano diverse ideologie, l'Autorit\u00e0 e i Sanguinisti condividono una comune venerazione per Lilith, che \u00e8 considerata il primo vampiro ed \u00e8 adorata come un Dio. Eric e Bill vengono condannati alla vera morte dal Guardiano, Roman, prima di rivelare che Russell Edgington \u00e8 vivo e in libert\u00e0. Eric e Bill propongono all'Autorit\u00e0 di risparmiare le loro vite in cambio del loro aiuto nel fermare il latitante Russell Edgington, grazie all'intervento di Salom\u00e8 Agrippa, Roman accetta.\nIl reverendo Steve Newlin, nel frattempo trasformatosi in vampiro, dichiara il suo amore a Jason. La situazione si risolve solo grazie al vigoroso intervento di Jessica, che dichiara che Jason \u00e8 \"suo\". Successivamente Newlin viene assunto dall'Autorit\u00e0 come nuovo addetto alle pubbliche relazioni al posto di Nan Flanagan. Sam viene catturato dal branco di Marcus e si dichiara colpevole dell'omicidio di quest'ultimo per proteggere Alcide. Avvertito da Luna, Alcide va in suo soccorso e ammette la sua reale colpa di fronte al branco.\nEric e Bill si mettono alla ricerca del vampiro di 3000 anni, e grazie all'aiuto di Sookie e Alcide scoprono che \u00e8 stato liberato da un membro dell'Autorit\u00e0.\nDopo essere stato catturato, Russell viene portato al cospetto di Roman per essere giustiziato, ma l'antico vampiro ha la meglio e uccide il Guardiano. Successivamente Salom\u00e9 rivela di essersi alleata con Russell ed essere responsabile della sua liberazione. Da quel momento a tutti i cancellieri e membri dell'Autorit\u00e0 viene data la scelta, o seguire le leggi di Lilith o subire la vera morte. Tutti, compreso Eric e Bill, bevono il sangue della loro divinit\u00e0. Drogati, fanno un bagno di sangue tra gli esseri umani, incrinando i gi\u00e0 compromessi rapporti tra questi ultimi e i vampiri. Per rafforzare il movimento Sanguinista, inizia una guerra contro il governo degli umani. Bill, ormai soggiogato da Lilith, propone di distruggere tutte le fabbriche Tru Blood. Godric appare a Eric e lo mette in guardia da Lilith. Il vampiro allora, dopo aver convinto Nora, cerca una via d'uscita dalla sede dell'Autorit\u00e0.\nTerry, dopo la visita dell'ex commilitone Patrick, scopre di essere stato maledetto dopo aver commesso un crimine terribile, durante la guerra in Medio Oriente. Lafayette cerca di convivere con i poteri conferitigli da Jesus. Jason scopre che i suoi genitori non sono morti in un'alluvione come ha sempre creduto, ma che sono stati uccisi da un vampiro e promette che scoprir\u00e0 l'identit\u00e0 del responsabile. Sam e Luna sono vittime di un gruppo di fanatici che odiano i mutaforma e altre creature sovrannaturali.\nSookie apprende dalle fate che i suoi genitori sono stati uccisi da un vampiro di nome Warlow. Inoltre scopre un antico contratto stipulato tra un suo avo e Warlow, in cui gli viene concesso il primo erede femmina portatore di sangue di fata, Sookie.\nPer realizzare l'ambizione di vivere alla luce del sole, grazie al sangue di fata, Russell trova il covo delle fate e riesce a prosciugare la fata pi\u00f9 anziana. Euforico e disattento, Russell rimane vittima dell'attacco di Eric, che pu\u00f2 finalmente vendicarsi, impalandolo.\nBill \u00e8 ormai interamente devoto a Lilith e, per rafforzare la sua leadership nel movimento, uccide ogni membro dell'Autorit\u00e0 che si frappone con i suoi piani. Eric e Sookie cercano di salvarlo, ma \u00e8 troppo tardi: Bill si sente liberato dalla sua umanit\u00e0 mediante la fede in Lilith e dopo aver bevuto il sangue della dea trova la vera morte, esplodendo in una pozza di sangue sotto gli occhi di Sookie e Eric. Dalla stessa pozza, per\u00f2, sorge un nuovo Bill ancora pi\u00f9 potente e malvagio di Lilith (Billith). A quel punto Eric e Sookie cercano di scappare.\nEpisodi.\nMini episodi.\nIn occasione della messa in onda della terza stagione, la HBO ha trasmesso sei mini episodi (\"minisode\") chiamati \"A Drop of True Blood\", ognuno incentrato su un personaggio diverso. I vari \"minisode\", della durata di pochi minuti, sono stati utilizzati come promo ma soprattutto come legante tra la seconda e la terza stagione, approfondendo alcune storie rimaste in sospeso della seconda stagione e anticipando alcuni elementi della terza. I mini episodi, scritti tutti da Alan Ball, sono stati trasmessi a partire dal 2 maggio 2010, subito dopo le repliche statunitensi della seconda stagione.\nCast.\n\"True Blood\" si avvale di un nutrito cast di attori regolari e un altrettanto ampio cast di attori di supporto. Gran parte del cast della serie non \u00e8 statunitense, ma tutti gli attori recitano con accento americano del Sud. A detta del creatore della serie, Alan Ball, la scelta di un cast non prettamente statunitense \u00e8 motivata dal fatto di aver cercato attori che potessero interpretare la parte in modo pi\u00f9 convincente, piuttosto che cercare attori che somigliassero fisicamente ai personaggi dei libri della Harris.\nL'universo immaginario di \"True Blood\" \u00e8 popolato da creature sovrannaturali, come vampiri, telepati, mutaforma, fate e licantropi.\nProtagonista della serie \u00e8 Sookie Stackhouse, cameriera con il dono della telepatia interpretata dall'attrice neozelandese Anna Paquin, che \u00e8 alla sua prima esperienza con una serie televisiva e in generale con una produzione televisiva a lungo termine. Primo coprotagonista maschile \u00e8 il vampiro centenario Bill Compton, interpretato dall'attore britannico Stephen Moyer.\nLa trama principale della prima stagione ruota attorno alla morte di diverse donne collegate al fratello di Sookie, Jason Stackhouse, interpretato dall'attore australiano Ryan Kwanten. L'attore statunitense Sam Trammell interpreta il mutaforma Sam Merlotte, capo e amico di Sookie. La trama secondaria della prima stagione ruota attorno anche alle vicende della migliore amica di Sookie Tara Thornton, interpretata da Rutina Wesley, e del suo problematico rapporto con la madre alcolizzata, interpretata da Adina Porter. Altro personaggio \u00e8 il cugino di Tara, Lafayette Reynolds, interpretato da Nelsan Ellis, gay dichiarato che lavora come cuoco al Merlotte's oltre a spacciare sangue di vampiro.\nSin dalla prima stagione Sookie ha modo di conoscere Eric Northman, un antico vampiro sceriffo dell'Area 5 e proprietario di un locale chiamato Fangtasia, interpretato dall'attore svedese Alexander Skarsg\u00e5rd; la sua assistente, Pam De Beaufort \u00e8 interpretata invece da Kristin Bauer.\nTra gli altri personaggi della prima stagione, considerati minori o di supporto, figurano il detective Andy Bellefleur e lo sceriffo Bud Daerborne, interpretati rispettivamente da Chris Bauer e da William Sanderson, che indagano per scoprire il killer che ha ucciso diverse donne a Bon Temps, tra cui la nonna di Sookie e Jason, Adele, interpretata da Lois Smith. Tra gli altri personaggi vi sono gli amici di Jason, Hoyt Fortenberry (Jim Parrack) e Rene Lenier (Michael Raymond-James), che lavorano con lui nei cantieri stradali. Rene \u00e8 fidanzato con Arlene Fowler, cameriera del Merlotte's e amica di Sookie. Un altro personaggio minore \u00e8 Terry Bellefleur, interpretato da Todd Lowe, cugino di Andy e veterano della guerra in Iraq.\nVerso la fine della prima stagione viene introdotto il personaggio di Jessica Hamby, interpretata da Deborah Ann Woll, che diventa regolare a partire dalla seconda stagione. Sempre alla fine della prima stagione vengono introdotti i personaggi di Maryann Forrester (Michelle Forbes) e Benedict \"Eggs\" Talley (Mehcad Brooks), che diventano parte integrante delle vicende narrate nella seconda stagione. Durante la seconda stagione vengono introdotti gli attori Anna Camp e Michael McMillian, gi\u00e0 apparso in alcuni frammenti della prima stagione, nei ruoli di Sarah Newlin e Steve Newlin, moglie e marito a capo di una compagnia religiosa anti-vampiri.\nDal finale della seconda stagione, l'attrice Evan Rachel Wood appare come una guest star ricorrente nel ruolo della regina dei vampiri della Louisiana Sophie-Anne Leclerq.\nDurante la terza stagione vengono introdotti nuovi e rilevanti personaggi, come il lupo mannaro Alcide Herveaux, interpretato dall'attore italo-americano Joe Manganiello, che aiuta Sookie nelle ricerche di Bill, scomparso misteriosamente. Manganiello da ricorrente nella terza stagione diventa un personaggio fisso della serie a partire dalla quarta. Viene introdotto anche il re del Mississippi Russell Edgington, interpretato da Denis O'Hare, potente vampiro principale antagonista della terza stagione. Altri personaggi che appaiono nelle terza stagione sono Tommy Mickens e Jesus Velasquez, rispettivamente interpretati da Marshall Allman e Kevin Alejandro.\nPrincipale antagonista delle quarta stagione \u00e8 la strega Marnie Stonebrook, interpretata dall'attrice teatrale Fiona Shaw. Sempre nella quarta stagione Janina Gavankar interpreta la mutaforma Luna Garza, interesse amoroso di Sam. Al termine della quarta stagione, Marshall Allman e Kevin Alejandro lasciano la serie per la morte dei loro personaggi.\nNella quinta stagione vengono introdotti nuovi personaggi; Christopher Meloni, reduce dal ruolo del detective Elliot Stabler in dodici stagioni di \"Law &amp; Order - Unit\u00e0 vittime speciali\", interpreta il ruolo di Roman Zimojic, potente e carismatico vampiro a capo dell'Autorit\u00e0. L'attrice italiana Valentina Cervi ricopre il ruolo Salome Agrippa, rivisistazione in chiave vampiresca dell'omonimo personaggio biblico. Lucy Griffiths interpreta il ruolo di Nora Gainesborough, \"sorella\" di Eric in quanto progenie di Godric. Sempre nella quinta stagione tornano Denis O'Hare, nel ruolo di Russel Edgington, e Michael McMillian, nei panni di Steve Newlin. L'attore britannico Giles Matthey appare nella quinta stagione come guest star nel ruolo di Claude Crane, primo personaggio della serie a subire un recast, il ruolo era stato interpretato in un episodio della quarta stagione da Neil Hopkins.\nGli attori Kelly Overton e Robert Patrick, che sono apparsi come guest star nella quinta stagione, vengono promossi \"regular\" nella sesta stagione. L'attore olandese Rutger Hauer si unisce al cast della sesta stagione nel ruolo di Niall Brigant Del cast della sesta stagione fanno inoltre parte Arliss Howard, nel ruolo del Governatore della Louisiana Truman Burrell, Rob Kazinsky nei panni di Macklyn Warlow, e Jurnee Smollett-Bell nel ruolo dell'attivista per i diritti delle creature sovrannaturali Nicole Wright.\nDopo essere apparsi come guest star nella sesta stagione, i personaggi interpretati dalle attrici Karolina Wydra, Amelia Rose Blaire e Bailey Noble vengono promossi \"regular\" nella settima e conclusiva stagione. L'attore Luke Grimes, che ha interpretato il vampiro James Kent nella sesta stagione, decide di abbandonare la serie per divergenze creative. Nella settima stagione ruolo di James viene affidato a Nathan Parsons. Sempre nella settima stagione, Adina Porter torna \"regular\", dopo esserlo stata nella prima stagione e special guest nelle successive stagioni. Anche Ginger, interpretata da Tara Buck, viene promossa a \"regular\", dopo essere stata un personaggio ricorrente fin dalla prima stagione.\nProduzione.\nSviluppo.\nAlan Ball aveva precedentemente lavorato per la serie televisiva \"Six Feet Under\", andata in onda sulla HBO per cinque stagioni. Nell'ottobre del 2005, appena dopo il finale di \"Six Feet Under\", Ball firma un accordo biennale con la HBO per lo sviluppo e la produzione di un nuovo progetto. Un giorno, in anticipo per un appuntamento dal dentista nel quartiere losangelino di Encino, Ball trova per caso in una libreria Barnes &amp; Noble il romanzo \"Finch\u00e9 non cala il buio\", primo capitolo della serie del \"Ciclo di Sookie Stackhouse\" scritta da Charlaine Harris. Si appassiona alla serie e legge uno dietro l'altro gli altri volumi con l'idea di adattarli per una serie televisiva. Ball contatta perci\u00f2 la Harris, che al momento aveva gi\u00e0 alcune opzioni per l'adattamento dei suoi libri, ma scelse subito di lavorare con Ball.\nIl progetto per la realizzazione dell'episodio pilota, lungo un'ora, \u00e8 stato ordinato nei primi mesi del 2007. L'episodio \u00e8 stato sviluppato, scritto, diretto e prodotto dallo stesso Ball. Nel febbraio \u00e8 stato annunciato parte del cast della serie, che comprende il Premio Oscar Anna Paquin, Sam Trammell e Ryan Kwanten, mentre il nome di Stephen Moyer \u00e8 stato fatto nel mese di aprile. L'episodio pilota \u00e8 stato girato nei primi mesi del 2007 e durante l'estate \u00e8 stata ufficialmente ordinata la serie, a quel punto Ball si \u00e8 messo al lavoro, scrivendo diversi episodi.\nLa produzione della serie prende il via nel tardo autunno; l'attrice Brook Kerr, che ha interpretato Tara Thornton nell'episodio pilota, viene sostituita da Rutina Wesley. Due episodi aggiuntivi sono girati prima dello sciopero degli sceneggiatori (2007-2008), chiudendo la produzione della prima stagione con 12 episodi. \"True Blood\" debutta ufficialmente il 7 settembre 2008 sul canale via cavo HBO.\nHBO ha annunciato, ancor prima della conclusione della prima stagione, la realizzazione della seconda, che \u00e8 stata trasmessa negli Stati Uniti dal 14 giugno 2009. Nel luglio 2009 \u00e8 stata confermata la realizzazione della terza stagione, che \u00e8 andata in onda nell'estate del 2010. Il 3 dicembre 2009 sono iniziate le riprese della terza stagione. Ancor prima della fine delle riprese della terza stagione, Alan Ball ha comunicato il suo prolungamento di contratto con la HBO, per la realizzazione di una quarta. Le riprese della quarta stagione sono iniziate il 1\u00ba dicembre 2010.\n\"True Blood\" viene ufficialmente rinnovato per una quinta stagione l'11 agosto 2011, le cui riprese sono iniziate a Los Angeles il 21 novembre 2011.\nIl 2 luglio 2012, la serie \u00e8 stata rinnovata per una sesta stagione composta da soli 10 episodi (a causa della gravidanza di Anna Paquin e di alcuni problemi economici) andata in onda negli Stati Uniti a partire dal 16 giugno 2013. Inoltre, in occasione di un press tour estivo, Michael Lombardo, il presidente della HBO, ha affermato che la serie non ha ancora un finale previsto e che \"durer\u00e0 fin quando i fans dimostreranno interesse\".\nIl 15 luglio 2013, attraverso un comunicato della HBO, viene annunciato che la serie \u00e8 stata rinnovata per una settima stagione di 10 episodi, andata in onda nell'estate 2014. Con l'annuncio della settima stagione, \"True Blood\" diventa di fatto la serie pi\u00f9 longeva, in numero di stagioni, della HBO. Nessun'altra serie del canale via cavo ha superato le 6 stagioni prima d'ora.\nIl 3 settembre 2013, \u00e8 stato annunciato che la settima stagione sar\u00e0 la stagione conclusiva, diventando cos\u00ec l'ultimo capitolo della serie. Il presidente di HBO Michael Lombardo ha detto che \"True Blood\" \u00e8 stato lo show che ha definito il network.\nIl budget per un singolo episodio si aggira attorno ai 3 milioni di dollari, mentre la produzione di un'intera stagione varia tra i 50 e 60 milioni di dollari.\nCast tecnico.\nIl creatore della serie Alan Ball ha avuto il ruolo di showrunner, produttore esecutivo, regista (2 episodi) e sceneggiatore (11 episodi). Durante la lavorazione della quinta stagione, viene comunicata la decisione di Alan Ball di abbandonare la serie dopo la fine del suo contratto. Ball lascia il ruolo di showrunner, mantenendo per\u00f2 il ruolo di produttore esecutivo, per dedicarsi a pieno ad altri progetti televisivi e cinematografici.\nNel maggio 2012 viene comunicato che Mark Hudis \u00e8 stato nominato nuovo showrunner del serie. Hudis ha fatto parte del team di sceneggiatori e ha lavorato come produttore esecutivo durante la quarta e la quinta stagione.\nIl 9 marzo 2013, quando la sesta stagione era ancora in produzione, viene comunicato che Mark Hudis ha lasciato il ruolo di showrunner, per concentrarsi sullo sviluppo di altri progetti, come prevede il suo contratto con il network HBO. Hudis viene sostituito da Brian Buckner, sceneggiatore e produttore che lavora a \"True Blood\" sin dalla prima stagione.\nNel corso delle sette stagioni si sono alternati numerosi registi alla regia dei singoli episodi, tra cui Michael Lehmann (15 episodi), Scott Winant (13 episodi), Daniel Minahan (8 episodi), Howard Deutch (5 episodi), John Dahl (4 episodi), Michael Ruscio (4 episodi) e molti altri. Nel 2012 l'attore Stephen Moyer, che nella serie interpreta Bill Compton, ha debuttato alla regia, dirigendo un episodio della quinta stagione. Successivamente ha diretto gli episodi d'apertura della sesta e settima stagione.\nNancy Oliver ha lavorato nella serie come co-produttrice esecutiva e sceneggiatrice, oltre ad aver diretto un episodio. La Oliver ha ottenuto una candidatura al Writers Guild of America Awards per la sceneggiatura dell'episodio \"Sacrifici\". Del team di sceneggiatori hanno fatto parte Brian Buckner (14 episodi), Alexander Woo (12 episodi), Raelle Tucker (11 episodi).\nDalla quinta stagione fa il suo ingresso nel team di autori Angela Robinson, che ha scritto sei episodi. L'attore e regista Craig Chester ha lavorato nella settima stagione come story editor e sceneggiatore di due episodi.\nGregg Fienberg \u00e8 stato produttore esecutivo a partire dalla seconda stagione fino alla settima. Tra gli altri produttori esecutivi vi sono Alan Ball, Brian Buckner, Alexander Woo, Raelle Tucker, Angela Robinson e Mark Hudis.\nLa fotografia \u00e8 stata curata principalmente da Romeo Tirone, David Klein, Matthew Jensen e Evans Brown, mentre del montaggio se ne sono occupati Louise Innes, Michael Ruscio, Lynne Willingham e Mark Hartzell. La scenografia \u00e8 curata interamente da Suzuki Ingerslev, mentre i costumi sono opera di Audrey Fisher. Danny Glicker ha lavorato come costumista per alcuni episodi della prima stagione.\nEffetti speciali e visivi.\nGli effetti visivi della serie sono curati da Zoic Studios, di Culver City, sotto la supervisione di Jon Massey. La squadra di grafici di Zoic Studios ha creato i denti da vampiro basandosi sulle zanne di serpenti a sonagli e lavorando a stretto contatto con un addestratore di animali. Le zanne dei vampiri sono create digitalmente con un software di grafica 3D, mentre agli attori \u00e8 stato insegnato a muovere correttamente la mascella per ricreare lo scatto dei denti. Per creare gli effetti visivi legati al mondo delle fate, tra cui l'energia di luce che scaturisce dalle mani di Sookie, \u00e8 stato utilizzato un software chiamato \"Particle Illusion\".\nGli effetti speciali relativi al trucco sono di Masters FX di propriet\u00e0 di Todd Masters. Lo studio ha curato molti trucchi all'interno della serie, tra cui le ustioni sulla pelle quando i vampiri si espongono alla luce del sole (a cui successivamente vengono aggiunti digitalmente fumo o fuoco), le lacrime di sangue, le venature dei vampiri infetti e molto altro. Masters FX ha realizzato tutte le morti dei vampiri, che esplodono in una poltiglia di sangue, ha realizzato la torsione a 180 gradi della testa durante la scena di sesso tra Bill e Lorena e ha creato l'aspetto da goblin di Russell Edgington dopo essere stato sepolto nel cemento.\nSpecifiche tecniche.\n\"True Blood\" \u00e8 stata girata in 35 mm con attrezzature Arricam LT e ST, in formato 3-perf Super 35 (Kodak Vision3 500T pellicola negativa a colori 5219 e Kodak Vision3 250D pellicola negativa a colori 5207 per le scene in condizioni di luce diurna), in modo da poter essere rimasterizzata in risoluzione 4K o superiore. La settima stagione segna il passaggio dalla pellicola al digitale con un equipaggiamento ARRI Alexa.\nStruttura degli episodi.\nUn episodio ha una durata di circa 60 minuti. Ogni episodio inizia con un prologo di pochi minuti, fino a raggiungere un punto di forte drammaticit\u00e0. A questo punto inizia la sigla d'apertura, che comprende tutti i crediti dell'episodio. La narrazione riprende con le storie dei vari personaggi. Il finale di un episodio \u00e8 generalmente costituito da un \"cliffhanger\" che viene risolto nel prologo dell'episodio successivo. Nel corso di alcuni episodi vengono utilizzati \"flashback\" per raccontare eventi riguardanti il passato di un personaggio.\nLuoghi.\nLa serie, come i romanzi, \u00e8 ambientata nella fittizia cittadina di nome Bon Temps, situata a Nord della Louisiana. Bon Temps, significa \"bel tempo\" in francese, e fa riferimento all'espressione cajun, \"Laissez les bons temps rouler!\" (\"lasciate che arrivino i bei tempi\"). Per creare Bon Temps \u00e8 stata utilizzata la citt\u00e0 di Clinton, sempre in Louisiana, specialmente nella seconda stagione quando la citt\u00e0 era nel caos per via della menade Maryann.\nLa serie viene girata principalmente in Louisiana e in California, le riprese dell'episodio pilota sono state effettuate tra Mansfield e Shreveport, Louisiana.\nGli interni vengono girati presso gli Hollywood Center Studios di Hollywood e ai Jungle Set, Warner Brothers Burbank Studios a Burbank, California. Gli interni del bar Merlotte's vengono girati ai Warner Brothers Burbank Studios, sempre di Burbank.\nLa residenza di Bill Compton esiste veramente, chiamata Roseneath Plantation \u00e8 una casa di oltre 150 anni situata tra Mansfield e Shreveport, costruita nel 1845 e servita come ospedale per i soldati feriti durante la guerra civile. La casa di Bill esiste in tre ben distinte forme; gli esterni sono girati presso la Roseneath Plantation, in Louisiana, una replica del fronte della casa \u00e8 stata costruita in una propriet\u00e0 privata sulle montagne di Santa Monica, vicino a Calabasas (California). Agli Hollywood Center Studio, dove vengono girati gli interni, \u00e8 stata riprodotta una copia della veranda della casa di Bill, dove sono stati allestiti anche gli interni del Merlotte's e la veranda della casa di Sookie.\nIl Fangtasia, locale per vampiri di Shreveport gestito da Eric Northman \u00e8 un vero bar, che si trova per\u00f2 lontano dalla Louisiana. Le scene del Fangtasia vengono girate al Alex's Bar, un locale di genere punk rock di Long Beach. La chiesa usata come base della Compagnia del Sole, durante la seconda stagione, \u00e8 la SkyRose Chapel, situata all'interno del cimitero Rose Hills Memorial Park a Whittier, California.\nPer la residenza di Maryann \u00e8 stata utilizzata una villa in stile coloniale situata a sud di Pasadena. Per ricreare l'immaginario Hotel Carmilla di Dallas sono stati utilizzati gli interni del Sofitel Hotel di Los Angeles. La scena del suicidio di Godric \u00e8 stata girata sul tetto del 1000 Wilshire Building di Los Angeles, fornito di una pista per elicotteri.\nLa faraonica villa della regina Sophie-Anne Leclerq \u00e8 una tenuta sulle scogliere di Malib\u00f9 chiamata La Villa Contenta. La residenza \u00e8 stata in passato utilizzata per altre produzioni cinematografiche e televisive. La villa, affacciata sull'Oceano Pacifico, \u00e8 suddivisa in tre piani per un totale di oltre 12.000\u00a0m\u00b2, dispone di una piscina, 13 posti letto, 8 bagni, una sala proiezioni, una palestra e campi da tennis.\nGli esterni del palazzo di Russell Edgington, il re dei vampiri del Mississippi, e di suo marito Talbot, sono stati girati presso Longwood, un palazzo a Natchez (Mississippi).\nLongwood, noto anche come Nutt's Folly, \u00e8 uno storico palazzo anteguerra di struttura ottagonale, la torre ha una grande cupola a forma di cipolla sulla sua cima. A causa della guerra civile la costruzione \u00e8 stata interrotta e il palazzo non \u00e8 mai stato completato. Longwood \u00e8 registrato al National Historic Landmark e risulta la pi\u00f9 grande casa ottagonale negli Stati Uniti.\nLa facciata esterna della stazione di polizia e municipio di Bon Temps \u00e8 in realt\u00e0 l'attuale prigione di Hawthorne, California, gestita del Hawthorne Police Department. La dimora del governatore Truman Burrell, vista nella sesta stagione, si trova sulla Oakland Avenue a Pasadena, California. La villa, costruita nel 1914 e composta da dieci stanze da letto, \u00e8 stata utilizzata per le riprese di numerose produzioni televisive, tra cui \"Colombo\" e \"La signora in giallo\". Nella settima stagione, il moderno palazzo di vetro sede della Yakonomo Corporation, che nella serie si trova in Texas, in realt\u00e0 \u00e8 il quartier generale della potente agenzia di Hollywood Creative Artists Agency che si trova a Century City, a ovest di Los Angeles.\nSigla d'apertura.\nLa sigla iniziale di \"True Blood\" \u00e8 stata creata da Digital Kitchen, uno studio di produzione creatore delle sigle di note serie televisive come \"Six Feet Under\" e \"Dexter\". La sigla \u00e8 composta principalmente da immagini che rappresentano il profondo Sud degli Stati Uniti d'America, intervallate da scene di sesso, violenza e religione, il tutto accompagnato dal brano di Jace Everett \"Bad Things\".\nLa sigla esplora l'idea di redenzione e di perdono, e quindi Digital Kitchen ha predisposto le sequenze passando dal giorno al notte, per sfociare in un battesimo. La maggior parte delle immagini utilizzate nella sigla sono state realizzate da Digital Kitchen. I membri dello studio hanno effettuato un viaggio di quattro giorni in Louisiana per varie riprese, in seguito hanno girato in una chiesa di Chicago e in un bar di Seattle. Inoltre, alcuni membri della Digital Kitchen appaiono nella sigla.\nDurante il montaggio della sigla, Digital Kitchen ha voluto esprimere \"fanatismo religioso\" e \"energia sessuale\" come elementi di corruzione umana, per questo diversi fotogrammi di alcune scene sono stati tagliati per dare una sensazione di movimenti di nervosismo, mentre altre scene sono semplicemente riprodotte molto lentamente. Singoli fotogrammi sono stati anche sporcati di gocce di sangue.\nPer realizzare la sigla sono state utilizzate diverse tecniche fotografiche, tra cui la tecnica di trasferimento Polaroid, che consiste nel separare l'immagine dal supporto Polaroid, ottenendo cos\u00ec un'immagine sottilissima e trasparente. Per elencare il cast e la produzione sono stati utilizzati otto diversi caratteri tipografici creati manualmente da Camm Rowland, ispirandosi alla segnaletica stradale del Sud.\nLa sigla ha ottenuto una candidatura agli Emmy Awards nella categoria \"Outstanding Main Title Design\" e nel 2010 si \u00e8 classificata alla posizione numero 5 tra le 10 sigle televisive pi\u00f9 votate dai lettori di \"TV Guide\".\nMusiche.\nGary Calamar, supervisore musicale per la serie, ha dichiarato che il suo intento era realizzare una colonna sonora dalle atmosfere umide e paludose della Louisiana. Le musiche delle serie sono composte da Nathan Barr, che per la partitura originale si \u00e8 avvalso di strumenti come violoncello, chitarra e pianoforte.\nIl tema principale \u00e8 la canzone \"Bad Things\" interpretata dal cantante country Jace Everett, estratta dal suo eponimo album di debutto del 2005. Per il loro contributo musicale, Nathan Barr e Jace Everett hanno vinto entrambi un Broadcast Music Incorporated.\nIl titolo originale di ogni episodio prende il nome da un brano contenuto nella colonna sonora dell'episodio stesso, tutti i brani fanno parte della musica popolare e cristiana statunitense. I brani presenti in ogni episodio spaziano attraverso generi diversi, dal pop al rock concentrandosi principalmente sul genere country. La colonna sonora di \"True Blood\" \u00e8 stata pubblicata su etichetta Elektra/Atlantic Records il 19 maggio 2009, stesso giorno della distribuzione del DVD e Blu-ray Disc della serie. Invece la colonna sonora con le musiche originali di Nathan Barr \u00e8 stata pubblicata su CD su etichetta Var\u00e8se Sarabande, in data 8 settembre 2009.\nPer il lancio promozionale della seconda stagione, il cantautore Bob Dylan ha concesso l'utilizzo del suo brano \"Beyond Here Lies Nothin\"', brano incluso nel suo album del 2009 \"Together Through Life\". Il brano d\u00e0 il titolo all'ultimo episodio della seconda stagione. In alcuni spot televisivi realizzati per pubblicizzare la seconda stagione \u00e8 stato usato come sottofondo musicale la canzone \"Feeling Good\", nella versione del gruppo rock britannico dei Muse. In occasione del finale della seconda stagione la HBO ha prodotto e realizzato un videoclip musicale usando il brano dei Depeche Mode \"Corrupt\", incluso nel loro album del 2009 \"Sounds of the Universe\". Il video mostra i Depeche Mode eseguire il brano in uno studio di registrazione, intervallando le immagini con segmenti promozionali degli interpreti della serie.\nLa per la colonna sonora di \"True Blood\" ottiene una candidatura all'edizione 2010 dei Grammy Awards, nella categoria \"Best Compilation Soundtrack Album For Motion Picture, Television Or Other Visual Media\".\nNell'estate del 2010 il rapper Snoop Dogg ha realizzato un singolo tributo alla serie e alla sua protagonista, intitolato \"Oh Sookie\". Del singolo \u00e8 stato realizzato anche un videoclip diretto da Dylan \"Pook\" Brown, in cui il rapper statunitense arriva in visita nella cittadina di Bon Temps eseguendo il brano di fronte al Merlotte's, locale che fa da sfondo, in parte, alle vicende della serie, attorniato da ballerine vestite con la divisa da cameriera della protagonista Sookie Stackhouse.\nAlla seconda compilation hanno preso parte vari artisti che hanno regalato alla serie dei loro inediti., come \"Bad Blood\" di Beck, il duetto \"Kiss Like Your Kiss\" di Lucinda Williams e Elvis Costello, e \"How to Become Clairvoyant\" di Robbie Robertson.\nLa compilation ha ottenuto due candidature ai Grammy Awards, nella categoria \"Best Compilation Soundtrack Album For Motion Picture Television Or Other Visual Media\" e nella categoria \"Best Song Written For Motion Picture, Television Or Other Visual Media\" per il brano \"Kiss Like Your Kiss\" di Lucinda Williams ed Elvis Costello.\nIn occasione dell'episodio finale della terza stagione, il cantautore Jace Everett ha realizzato una cover di \"Evil\" di Willie Dixon, con la supervisione di Gary Calamar e CC Adcock.\nPer il primo episodio della quarta stagione, Nick Cave ha realizzato una cover di \"She's Not There\" dei The Zombies, eseguita in duetto con Neko Case. Il brano \u00e8 stato utilizzato per la chiusura dell'episodio, al posto della scelta iniziale, ovvero la cover di \"She's Not There\" di Carlos Santana, inclusa nel suo album del 1977 \"Moonflower\". Per l'ultimo episodio della quarta stagione, intitolato \"And When I Die\", \u00e8 stato utilizzato l'omonimo brano scritto da Laura Nyro nel 1966 per il gruppo folk Peter, Paul and Mary. Per l'episodio era stata inizialmente scelta la celebre versione dei Blood, Sweat &amp; Tears, ma infine \u00e8 stata realizzata una nuova versione ad opera del gruppo britannico The Heavy.\nPer la quinta stagione il supervisore musicale del serie Gary Calamar e il compositore James Combs, hanno scritto il brano \"Let's Boot and Rally\", che d\u00e0 il titolo al quinto episodio, interpretato in duetto da Iggy Pop e Bethany Cosentino dei Best Coast.\nFinora sono state pubblicate quattro compilation, con i brani presenti nei vari episodi della serie:\nUniverso di \"True Blood\".\nMitologia.\nVampiri (\"Vampires\") \u2013 Nella serie televisiva, i vampiri cercano di integrarsi con gli umani, dopo che una societ\u00e0 giapponese ha inventato un sangue sintetico in grado di mantenerli in vita senza il bisogno di nutrirsi di sangue umano. Nonostante i vampiri vivano a stretto contatto con gli esseri umani, rimangono molto legati alle loro leggi e tradizioni. Ogni Stato degli Stati Uniti d'America \u00e8 rappresentato da una monarchia, controllata da un unico vampiro noto come re o regina, ed \u00e8 suddiviso in aree controllate da uno sceriffo.\nI vampiri sono creature forti e veloci, con alcuni sensi estremamente sviluppati come udito, olfatto e la vista. Essi hanno la capacit\u00e0 di rimanere completamente immobili, inespressivi e silenziosi, sono in grado di ammaliare e controllare le menti degli esseri umani e alcuni di essi possono anche volare. Il sangue dei vampiri assunto in piccole dosi \u00e8 un potente allucinogeno per gli esseri umani (conosciuto come \"V\"), mentre in maggiori quantit\u00e0 \u00e8 curativo, guarendo rapidamente ferite e rendendo l'umano pi\u00f9 forte e vitale; inoltre, quando un essere umano beve il sangue di un vampiro si instaura un legame psichico tra loro ed una forte attrazione fisica. Un vampiro \u00e8 costretto ad obbedire al suo creatore, il vampiro responsabile della sua trasformazione, con cui instaura una sorta di legame di parentela. Possono morire solo se trafitti da un paletto, bruciati, decapitati o rimanendo esposti a lungo alla luce del sole. L'argento \u00e8 un materiale altamente tossico per loro. A differenza delle credenze sui vampiri tradizionali, i vampiri della serie TV non subisco nessun effetto dalla vista di un crocifisso o dalla vicinanza di aglio o acqua santa. Tuttavia, come i vampiri tradizionali, non possono entrare in una casa se non espressamente invitati.\nMutaforma (\"Shapeshifters\") \u2013 I mutaforma sono creature che possono assumere le sembianze di qualsiasi animale, trasformandosi a loro piacimento dopo aver visto un animale da cui trarre modello. Spesso i mutaforma si trasformano in animali a cui sono legati da una certa affinit\u00e0. Ma non possono prendere le sembianze di altri esseri umani, acquisiscono questa abilit\u00e0 solo dopo aver ucciso, volontariamente o involontariamente, un altro mutaforma con cui sono legati da vincoli familiari. In generale, la trasformazione svanisce quando si addormentano. Generalmente nascono da una coppia dove almeno un genitore \u00e8 un mutaforma. Vivono la loro condizione in segreto, senza rivelare la loro esistenza al mondo come hanno fatto i vampiri. I mutaforma possono essere uccisi come un normale essere umano.\nLupi mannari (\"Werewolves\") \u2013 I lupi mannari sono dei mutaforma il cui animale affine \u00e8 il lupo e hanno un atteggiamento di superiorit\u00e0 verso i mutaforma generici tanto che non si riconoscono in questo nome e non possono trasformarsi in qualcosa diverso da un lupo. Solo due lupi mannari purosangue possono mettere al mondo un altro lupo mannaro, stato che viene passato di generazione in generazione. Possono trasformarsi a loro piacimento, ma la luna piena pu\u00f2 provocare trasformazioni involontarie, sia a loro sia ai semplici mutaforma. I lupi mannari vivono generalmente in branchi, comandati da un maschio Alfa, sono territoriali, estremamente sensibili agli odori e ai suoni, e con una forte propensione per la caccia. A differenza dei vampiri, tengono nascosta al mondo la loro esistenza.\nPantere mannare (\"Were Panthers\") \u2013 Le pantere mannare sono una specie in via di estinzione che vive isolata dal mondo in piccole comunit\u00e0. A causa del pericolo di estinzione, cercano costantemente di procreare, anche tra consanguinei. Essi sono puri e poco intelligenti, possiedono dei veri istinti animaleschi, anche quando non sono trasformati. Possono trasformarsi in pantera ogni volta che vogliono. Una pantera mannara nasce da due pantere mannare purosangue. Se un umano viene morso da una pantera mannara, si trasformer\u00e0 per met\u00e0 alla prima luna piena, in una sorta di ibrido tra essere umano e pantera.\nFate (\"Faeries\") \u2013 Le fate sono un'antica razza di creature intelligenti, pioniere della coscienza e della bellezza. Dopo aver contribuito allo sviluppo umano, sono state costrette a stabilirsi in un'altra dimensione per evitare l'estinzione a causa dei vampiri. Questi sono infatti molti attratti dalle fate, per via del potere del loro sangue che permette loro di esporsi senza conseguenze alla luce del sole. Se morsa, una fata non pu\u00f2 essere trasformata in vampiro. La regina delle fate ha intenzione di rintracciare tutte le fate rimaste sulla Terra e portarle nella loro dimensione per salvaguardare la loro razza. Le fate sono dotate di vari poteri, tra cui una potente energia che scaturisce dalle loro mani e il potere di creare illusioni, grazie al quale si presentano come creature incantevoli per nascondere il loro lato oscuro.\nStreghe (\"Witches\") \u2013 Le streghe sono essenzialmente delle Wiccan neopagane, di natura benigna e olistica. Praticano la magia nera e la magia bianca a seconda della natura benigna o maligna della praticante. Hanno il potere di controllare i morti, e per questo motivo sono una minaccia per i vampiri. Praticano la negromanzia, con cui cercano di evocare gli spiriti dalla morte.\nFantasmi (\"Ghosts\") \u2013 Sono spiriti di persone decedute che si manifestano, con intenti benigni o maligni. Essi possono possedere le persone, attraverso il corpo e la mente, con capacit\u00e0 da medium.\nNelle corso della serie vengono menzionate altre figure mitologiche o del folklore popolare; Maryann Forrester, antagonista principale della seconda stagione, \u00e8 una menade devota a Dioniso, Jesus Velasquez si rivela essere un \"brujo\", uno stregone della cultura latinoamericana. Nella quinta stagione viene menzionato l'\u02bfIfr\u012bt, creatura soprannaturale fatta di fuoco e fumo presente nella cultura araba e islamica.\nLuoghi immaginari.\nBon Temps \u2013 Piccola cittadina nel nord della Louisiana, situata nell'altrettanto immaginaria parrocchia di Renard (equivalente di contea) vicino a Shreveport, dove si svolgono le principali vicende della serie. Fondata nei primi anni del 1800, la cittadina ha origini franco-americane, infatti la parola \"bon temps\" in francese significa \"bei tempi\". Alla fine della sesta stagione Sam Merlotte diventa il sindaco della citt\u00e0.\nMerlotte's Bar and Grill \u2013 Bar ristorante situato a Bon Temps di propriet\u00e0 del personaggio di Sam Merlotte e dove lavora come cameriera la protagonista Sookie Stackhouse. Nel primo episodio, \"Uno strano incontro\", veniamo a sapere che Bill Compton \u00e8 il primo vampiro a entrare nel locale. Alla fine della sesta cambia nome in Bellefleur's Bar and Grill e Arlene diventa la nuova proprietaria.\nFangtasia \u2013 Locale per vampiri situato a Shreveport, gestito dallo sceriffo dell'Area 5 Eric Northman e dalla sua vice Pam. Il locale \u00e8 frequentato anche da umani, amanti dei vampiri o semplici curiosi. Nel 1986 Eric viene nominato sceriffo dell'Area 5 e lui e la sua progenie Pam vengono costretti dall'Autorit\u00e0 a gestire un videonoleggio. Nel 2006, grazie ad un'idea di Ginger, poi rubata da Pam, il videonoleggio viene trasformato nel nightclub Fangtasia.\nHotspot \u2013 Piccolo villaggio bidonville dove vive la comunit\u00e0 di pantere mannare e dove la famiglia Norris spaccia illegalmente il V.\nHot Wings \u2013 Esclusivo e segreto strip club di burlesque, che serve anche come luogo sicuro per le fate che cercano rifugio dai vampiri. Il club non \u00e8 visibile all'occhio umano e si trova nel mezzo di un campo in una zona non ben precisata della Louisiana. Il club \u00e8 di propriet\u00e0 di Claude Crane, che lo gestisce assieme alle numerose sorelle.\nFairyland o Mondo delle fate \u2013 \u00c8 un luogo, situato in una dimensione parallela, dove le fate hanno trovato rifugio dopo essere state braccate per anni dai vampiri. \u00c8 un mondo fatto perlopi\u00f9 di illusioni, dove il tempo scorre pi\u00f9 lento rispetto alla realt\u00e0.\nOrganizzazioni.\nCompagnia del Sole (\"Fellowship of the Sun\") \u2013 Nella serie, come nei libri, la Chiesa della Compagnia del Sole, che si trova nei pressi di Dallas, \u00e8 guidata dal reverendo Steve Newlin. \u00c8 contro l'integrazione dei vampiri nella societ\u00e0 e il loro riconoscimento come cittadini americani. Ha un esercito paramilitare chiamato \"Soldati del Sole\". Alla fine della seconda stagione viene definitivamente sconfitta e smantellata.\nAutorit\u00e0 (\"Authority\") \u2013 Consiglio clandestino semi-religioso composto da un numero di vampiri politicamente potenti, che rappresenta l'autorit\u00e0 massima su tutti i vampiri del mondo, inizialmente concepito per proteggere il sangue di Lilith, il primo vampiro. L'Autorit\u00e0 \u00e8 guidata da oltre 400 anni dal Guardiano Roman Zimojic, che lavora in segreto per acquisire il potere assoluto sulla razza dei vampiri. Utilizzando la tecnologia e una polizia segreta, l'Autorit\u00e0 controlla ogni aspetto della societ\u00e0 vampirica istituzionalizzata, dai monarchi alla Lega Americana dei Vampiri, impostando leggi e risolvendo tutte le controversie.\nSanguinisti (\"Sanguinista\") \u2013 Movimento di vampiri ribelli nato dopo la Grande Rivelazione, contrari all'integrazione con gli umani e desiderosi di annientare l'Autorit\u00e0 per i suoi secoli di oppressione. I Sanguinisti credono nell'interpretazione letterale della Bibbia dei Vampiri, in cui si afferma che gli esseri umani non sono altro che nutrimento per i vampiri e che qualsiasi forma di rapporto tra vampiri e umani \u00e8 considerata blasfemia. Nonostante abbiano diverse ideologie, l'Autorit\u00e0 e i Sanguinisti condividono una comune venerazione per Lilith, che \u00e8 considerata il primo vampiro ed \u00e8 adorata come una Dea.\nLega Americana dei Vampiri (\"American Vampire League\") \u2013 Organizzazione politica incentrata sulle relazioni pubbliche della comunit\u00e0 vampirica degli Stati Uniti e sulla promozione dei diritti dei vampiri. La Lega sostiene l'emendamento per i diritti dei vampiri, che mira a dare uguaglianza di diritti tra vampiri e umani. La Lega serve inoltre come immagine pubblica della comunit\u00e0 vampirica e segue gli ordini dell'Autorit\u00e0. Inizialmente la sua portavoce \u00e8 stata Nan Flanagan, prima che fosse assassinata, successivamente \u00e8 stato nominato nuovo portavoce Steve Newlin, divenuto un vampiro e un tempo contrario ai vampiri e capo della Compagnia del Sole.\nBranco (\"Pack\") \u2013 Comunit\u00e0 di lupi mannari in una determinata localit\u00e0. Ogni branco \u00e8 guidato da un leader, un maschio alfa definito capobranco (\"packmaster\"). Il branco si riunisce ogni luna piena per decidere le prossime mosse del gruppo nei confronti di ogni situazione.\nCongrega (\"Coven\") \u2013 Comunit\u00e0 o raduno di streghe, comunemente note per le loro pratiche di magia e stregoneria. La prima congrega \u00e8 apparsa nella quarta stagione guidata da Marnie.\nPatrioti Umani per l'America (\"Obamas\") \u2013 Gruppo razzista, in stile Ku Klux Klan, che utilizza maschere del Presidente degli Stati Uniti Barack Obama per celare le proprie identit\u00e0. L'ideologia del gruppo \u00e8 eliminare tutte le creature sovrannaturali per la salvaguardia della specie umana.\nAnubis Airlines \u2013 Compagnia aerea creata per il trasporto dei vampiri, sia di notte che di giorno. La compagnia fornisce voli sicuri e il massimo comfort per tutti i loro clienti, che vengono trasportati in apposite bare high-tech.\nYakonomo Corporation \u2013 Societ\u00e0 giapponese che ha inventato e commercializzato il True Blood. La societ\u00e0 si ritrova sull'orlo del fallimento dopo la diffusione dell'epatite V attraverso il True Blood contaminato.\nTerminologia.\nTrue Blood \u2013 Sangue sintetico sviluppato da un team di scienziati giapponesi che consente ai vampiri di alimentarsi senza il bisogno di sangue umano. Come una comune bibita, viene venduto in bottiglie di plastica in bar e supermarket.\nV \u2013 \u00c8 sangue di vampiro utilizzato come farmaco dagli esseri umani, per via dei suoi poteri curativi. Permette anche la cura immediata tramite ingestione o l'applicazione del sangue su una ferita. L'assunzione in piccole dosi, una o due gocce, genera nell'essere umano allucinazioni, l'aumento della libido e una forte dipendenza, per questo viene venduto come una droga sul mercato nero.\niStake (Autopaletto nella versione italiana) \u2013 Dispositivo inventato da Molly e utilizzato dall'Autorit\u00e0 per controllare i vampiri problematici. Il dispositivo viene legato al petto del vampiro con una punta di legno mirata verso il cuore, se attivato pu\u00f2 uccidere pi\u00f9 veloce di un proiettile. Pu\u00f2 essere attivato mediante un'applicazione iPhone, da qui il suo nome.\nCreatore e progenie \u2013 Un creatore \u00e8 un vampiro che ha trasformato in vampiro un essere umano, questo nuovo vampiro viene definito la sua progenie, stabilendo tra loro un forte legame simile a quello familiare. Il creatore ha il compito, ma non l'obbligo, di insegnare alla sua progenie a sopravvivere come vampiro, come nutrirsi, ammaliare e trovare un posto adatto per dormire di giorno. Il legame fra progenie e creatore \u00e8 molto forte, ed un creatore pu\u00f2 rivolgersi alla sua progenie imponendogli degli ordini, solitamente utilizzando prima della richiesta la formula \"Come tuo creatore ti ordino di...\": posta in questo modo, la progenie non pu\u00f2 esimersi dal portare a termine il compito affidatole. In qualunque momento il creatore pu\u00f2 liberare la propria progenie da questo legame, ma spesso questa separazione \u00e8 vissuta con profondo dolore da entrambi ed avviene solitamente in condizioni particolari.\nFangbanger (o Scopavampiri) \u2013 Termine dispregiativo per definire gli esseri umani che hanno rapporti sessuali con i vampiri, utilizzato principalmente da umani con i pregiudizi anti-vampiri. La maggior parte dei \"fangbangers\" inoltre permette ai vampiri di nutrirsi di loro.\nVera morte (\"True Death\") \u2013 I vampiri vedono la loro et\u00e0 dal giorno in cui sono stati vampirizzati che considerano il momento della loro nascita dopo la morte umana, la vera morte non \u00e8 nient'altro che la loro morte da vampiri.\nEpatite V (\"Hepatitis V\") \u2013 Virus altamente fatale per i vampiri, modificato in laboratorio dal ceppo dell'epatite D dal Dr. Overlark e dal suo team. I soggetti colpiti dal virus manifestano indebolimento, l'oscuramento delle vene, dolori, bruciori, fino alla vera morte, che avviene nel giro di 24/48 ore.\nEventi.\nGrande Rivelazione \u2013 \u00c8 il giorno in cui i vampiri si sono manifestati al mondo, dichiarando la loro esistenza. I vampiri hanno deciso di \"uscire allo scoperto\" nel 2006 dopo l'invenzione del True Blood, un sostituto del sangue creato dagli scienziati giapponesi. Dopo una serie di dibattiti, l'Autorit\u00e0 ha deciso in favore dell'integrazione nel mondo umano. La societ\u00e0 si \u00e8 spaccata in due, dall'accettazione generale dei vampiri in alcuni paesi alle proteste su larga scala in altri.\nInquisizione spagnola \u2013 Nel corso della quarta stagione viene mostrata una rilettura dell'inquisizione spagnola, quando nel XVII secolo le donne venivano mandate al rogo con l'accusa di eresia e stregoneria. In \"True Blood\" viene raccontato che vampiri infiltrati nella Chiesa cattolica tormentarono e violentarono una congrega di streghe in Spagna guidate da Antonia. Prima di morire sul rogo, Antonia lanci\u00f2 un potente incantesimo che spinse i suoi torturatori e tutti gli altri vampiri della citt\u00e0 ad esporsi al sole bruciando insieme a lei, alimentando l'odio secolare tra streghe e vampiri.\nCampagna virale.\nPer il lancio della serie \u00e8 stata realizzata una massiccia campagna di marketing virale, definita dal \"New York Times\" la pi\u00f9 grande campagna che HBO ha intrapreso. Iniziata il 30 maggio 2008 con l'invio di lettere misteriose e codificate a vari siti internet, le lettere in questione erano scritte in un linguaggio antico, difficile da decifrare, in seguito furono disseminati in rete vari indizi. La campagna infine si concentra su due siti, uno dei quali, \"Reveneantones.com\", era un fittizio forum per vampiri. Successivamente fu aperto il blog BloodCopy dedicato al risolvere i misteri delle lettere.\nIl 30 giugno 2008 HBO lancia il sito ufficiale della serie, dove viene lanciato un fumetto on-line, in cui si raccontano gli avvenimenti precedenti l'inizio della serie TV, nello stesso momento fu aperto il sito pubblicitario \"Tru Blood Beverage\" che sponsorizza l'immaginaria bevanda per vampiri. Molti elementi che hanno costituito la campagna sono stati presi direttamente da romanzi della Harris, tra cui la \"Compagnia del sole\", una fittizia organizzazione di orientamento religioso che si batte contro i diritti dei vampiri. Tra i numerosi siti fittizi legati alla serie, \u00e8 stato creato anche un sito sulla Compagnia del Sole, gruppo antagonista dei vampiri sia nella serie che nel ciclo di romanzi.\nLa locandina della serie ritrae una bocca di donna color rosso sangue, in cui un rivolo di sangue scivola al lato delle labbra, raccolto dalla punta della lingua. Curiosit\u00e0 vuole che la locandina della serie sia molto simile alla locandina del film \"Jennifer's Body\", ma entrambe le locandine si ispirano ad una celebre fotografia che ritrae l'attrice Angelina Jolie.\nDopo aver creato la sigla iniziale di \"True Blood\", l'agenzia Digital Kitchen ha collaborato nuovamente con HBO per la promozione della seconda stagione. Digital Kitchen ha siglato una partnership con sei marchi (Monster.com, Mini, Harley-Davidson, Gillette, Geico e Ecko Unlimited) per il lancio di campagne pubblicitarie incentrate sui vampiri, come normali fruitori del prodotto. Ad esempio, il marchio Gillette ha presentato una edizione speciale per vampiri uno dei suoi modelli di rasoi, mentre la pubblicit\u00e0 per la Mini decappottabile rossa era accompagnato dallo slogan \"Sentire il vento sulle zanne\".\nLe pubblicit\u00e0 sono state diffuse sulle riviste \"US Weekly\", \"TV Guide\", \"The New York Times\" e \"New York Magazine\", oltre a vari spot pubblicitari trasmessi sulla CNN.\nIn occasione delle messa in onda della seconda stagione in Francia, il 5 novembre 2009 \u00e8 stata organizzata una festa all'Hard Rock Cafe di Parigi. Nel corso della serata, in cui diversi attori della serie erano presenti (Alexander Skarsg\u00e5rd, Sam Trammell, Rutina Wesley e Michelle Forbes), il ristorante \u00e8 stato decorato come l'universo della serie e sono stati mostrati i primi due episodi della seconda stagione. Sempre in Francia per la terza stagione nei Virgin Megastore sono stati installati diversi erogatori di sangue.\nPer promuovere la quarta stagione in Romania, una fontana di Bucarest \u00e8 stata tinta di rosso sangue, iniziativa simile alla promozione della seconda stagione di \"Dexter\" nel 2007. Nell'ottobre 2012, in concomitanza con la messa in onda in Italia della quinta stagione, gli attori Kristin Bauer van Straten, Alexander Skarsgard e Valentina Cervi hanno partecipato alla RomaFictionFest, dove \u00e8 stato presentato in anteprima il primo episodio della stagione.\nMerchandising.\nIn occasione del San Diego Comic-Con 2009 \u00e8 stata annunciata la commercializzazione della fittizia bevanda Tru Blood, messa in commercio a partire dal 10 settembre 2009. La bevanda gassata, non a base di sangue ma di arancia rossa, viene venduta on-line in confezioni da 4 bottiglie, a prezzo di 16 dollari, o da 24, a 96 dollari. La bevanda \u00e8 prodotta dalla Omni Consumer Products. Dopo la commercializzazione della bevanda, sono stati inventati tre cocktail con nomi che richiamano le tematiche vampiriche; \"Plasmapolitan\" a base di Tru Blood, limone, cointreau, e succo di lime, \"Death on the Beach\" a base di Tru Blood, succo d'ananas, vodka e liquore alla pesca, e infine il \"Fangbanger\" a base di Tru Blood e vodka.\nDopo la bevanda e numerose t-shirt legate alla serie, \u00e8 stata messa in commercio un'intera linea di gioielli, anelli, braccialetti e collane, tutti ispirati alla serie televisiva. L'intera linea di gioielli, creata dal designer newyorkese Udi Behr, \u00e8 stata presentata in uno stand della HBO durante gli Emmy 2009.\nIl 15 settembre 2009, HBO ha presentato una richiesta per la registrazione del marchio commerciale alla United States Patent and Trademark Office per un possibile futuro videogioco basato su \"True Blood\". Nell'estate 2010, sono stati commercializzati i busti di alcuni personaggi della serie, tra cui Sookie, Eric e Bill. Nell'estate 2014, nella linea \"Pop! Television\", la Funko ha messo in commercio le \"action figure\" in versione manga di Sookie, Bill, Alcide, Eric, Pam e Lafayette.\nFumetto.\nAll'inizio di aprile 2010 viene annunciata la realizzazione di una serie a fumetti ispirata al telefilm, frutto dell'accordo tra HBO e IDW Publishing. Il progetto coinvolge, oltre a Ball, vari sceneggiatori della serie, e il disegnatore italiano David Messina. Il primo numero \u00e8 stato presentato in anteprima al San Diego Comic-Con, che ha avuto luogo alla fine di luglio 2010. In Italia il primo numero del fumetto viene pubblicato da Panini Comics in data 14 aprile 2011, sempre la Panini ha pubblicato i successivi numeri.\nSono stati pubblicati 5 \"graphic novel\", precedentemente pubblici e suddivisi come albi:\nLibri di ricette.\n\"True Blood: Eats, Drinks, and Bites from Bon Temps\" \u00e8 un libro di ricette illustrato, ispirato all'universo della serie, pubblicato dal 5 settembre 2012. Il libro, contenente 85 ricette e oltre 150 foto, \u00e8 stato scritto da Gianna Sobol e Alan Ball con la collaborazione di Karen Sommer Shalett, le ricette sono dello chef Marcelle Beinvenu e le fotografie curate Alex Farnum.\nNel giugno 2013 viene pubblicato \"True Blood: Drinks &amp; Bites\", un libro che raccoglie ricette per cocktail e aperitivi, sempre ispirati alla serie. Il libro \u00e8 stato scritto da Gianna Sobol, Alan Ball e Benjamin Hayes, con ricette create da Dawn Yanagihara e fotografate da Alex Farnum.\nDoppiaggio.\nL'edizione italiana della serie \u00e8 curata da Fox International Channels Italy, il doppiaggio viene effettuato presso i BRK Studios e in seguito da Beep! Studios di Roma sotto la direzione di Giorgio Locuratolo e Teo Bellia. I dialoghi italiani sono curati da Locuratolo, Patrizia Salmoiraghi e Fabrizio Mazzotta, quest'ultimo ha lavorato alla serie fino alla terza stagione. Nel corso della serie le voci di alcuni personaggi sono cambiate; nella prima stagione il personaggio di Sam Merlotte \u00e8 stato doppiato da Loris Loddi, sostituito in seguito da Christian Iansante a causa di problemi di salute di Loddi. Dalla prima alla quarta stagione il personaggio di Tara Thornton \u00e8 stato doppiato da Laura Latini, la doppiatrice \u00e8 deceduta per un tumore nell'agosto 2012. Dalla quinta stagione la doppiatrice di Tara \u00e8 Letizia Scifoni. I fans italiani della serie hanno sollevato alcuni dubbi e perplessit\u00e0 sul doppiaggio italiano, puntando il dito sulla scelta di alcune voci, ritenute poco adatte ad alcuni personaggi, e soprattutto sulla scelta di \"addolcire\" o cambiare radicalmente alcune frasi rispetto all'originale.\nLa settima e ultima stagione della serie \u00e8 stata trasmessa in Italia, a 24 ore di distanza dalla trasmissione statunitense, in lingua originale sottotitolata in italiano. La scelta di trasmettere la stagione in lingua originale \u00e8 dovuta al persistente sciopero dei doppiatori, iniziato il 16 giugno 2014, che ha causato una serie di problemi ai palinsesti televisivi. La versione doppiata \u00e8 stata in seguito trasmessa dal 9 settembre all'11 novembre 2014.\nL'edizione francese \u00e8 curata dalla societ\u00e0 Dubbing Brothers, con sede a Saint-Denis, sotto la direzione artistica di R\u00e9gine Teyssot. In Spagna la serie viene doppiata dagli studio Soundub, con la direzione artistica di Miguel \u00c1ngel Montero e la traduzione di Beatriz Garc\u00eda Alcalde, mentre in Messico il doppiaggio \u00e8 a cura di DAT Doblaje Audio Traducci\u00f3n per SPG Studios, sotto la direzione di Roberto Molina. L'edizione tedesca della serie \u00e8 opera di Berliner Synchron AG, sotto la direzione di Uli Johannson e dialoghi di Uli Johannson e Heike Schroetter.\nIn Brasile il doppiaggio delle prime tre stagioni della serie sono state curate dallo Studio G\u00e1bia di San Paolo, sotto la direzione di Patr\u00edcia Scalvi. Dal quarta stagione tutte le voci dei personaggi sono state cambiate quando il doppiaggio \u00e8 stato affidato a MG Est\u00fadio di Rio de Janeiro, diretto da M\u00e1rcio Sim\u00f5es.\nImpatto nella cultura di massa.\nCritica e ascolti.\nA causa di molte scene di nudo, di sesso esplicito e ritenute splatter, la serie \u00e8 stata pi\u00f9 volte al centro di polemiche.\nDopo la fine della prima stagione, \"True Blood\" ha ottenuto un punteggio di 64, indicando recensioni generalmente favorevoli, su Metacritic, un aggregatore di reazioni critiche. La seconda stagione ha ottenuto un punteggio pi\u00f9 favorevole di 74 su Metacritic, salito a 79 per quanto riguarda la terza stagione. La quarta e la quinta stagione ha ottenuto un punteggi favorevoli, 74 e 73. La sesta e la settima stagione hanno subito un calo nelle recensioni positivi, ottenendo i punteggi di 56 e 54.\nIl primo episodio di \"True Blood\" ha debuttato su HBO con un risultato modesto, pari a 1.440.000 telespettatori, comparato ad altre serie del network, come \"Big Love\" e \"John from Cincinnati\", che al loro debutto hanno riscontrato ascolti migliori. Ma episodio dopo episodio gli ascolti sono saliti, acquistando sempre pi\u00f9 pubblico, chiudendo la prima stagione con una media di 2 milioni di telespettatori. Il primo episodio della seconda stagione ha totalizzato 3.700.000 telespettatori. L'episodio finale della seconda stagione \u00e8 stato visto da oltre 5 milioni di telespettatori. La terza stagione ha visto incrementare ancor di pi\u00f9 il suo pubblico, dai 5.110.000 del primo episodio fino ai 5.370.000 dell'episodio finale. L'undicesimo episodio della terza stagione ha totalizzato un ascolto record per HBO, ovvero 5.440.000 telespettatori. \"True Blood\" \u00e8 diventata una delle serie televisive pi\u00f9 viste di HBO dopo \"I Soprano\" ed \u00e8 stata superata soltanto nel 2013 da \"Il Trono di Spade\".\nFandom.\nPer via del grande successo della serie e della variet\u00e0 di personaggi e relazioni in essa contenuta, nel corso delle stagioni, oltre ad un vasto fandom formato da appassionati provenienti da tutto il mondo, si \u00e8 sviluppato il fenomeno, per lo pi\u00f9 internettiano, dello shipping. Sono nati vari gruppi, denominati \"team\", a sostegno di un personaggio come partner ideale per la protagonista Sookie. Per questo i fan della serie si suddividono in \"Team Bill\", \"Team Eric\" e \"Team Alcide\".\nI fan di \"True Blood\" vengono soprannominati \"Truebies\" (anche se alcuni preferiscono il termine \"Fang Bangers\") e nel 2012 si sono posizionati al 16\u00ba posto tra i 25 fan base pi\u00f9 devoti delle serie televisive, contando oltre 10.700.000 utenti su Facebook e 500.000 su Twitter.\nGrazie al crescente interesse dei fan nei confronti della serie, sono nati diversi siti ad essa dedicati, come True-Blood.net e la Wiki TrueBlood.Wikia. Nel corso degli anni i fans hanno partecipato a diverse \"fan convention\"; come \"Bitten\" nel Regno Unito (agosto 2010), \"Tru Blood\" in Australia (settembre 2010), e altre \"convention\" negli Stati Uniti. In Italia non \u00e8 stato realizzato nessun evento interamente dedicato alla serie, ma dal 31 agosto al 2 settembre 2012 la provincia di Bologna ha ospitato la Night ItaCon 2012, convention organizzata da Fantasy Events che ha radunato tutti gli appassionati di produzioni fantasy, tra cui \"True Blood\". Nel gennaio 2010 i fan della serie hanno avuto la possibilit\u00e0 di partecipare alla Fangs &amp; Fur Cruise, una crociera dedicata esclusivamente agli appassionati del genere fantasy.\nDopo la nascita della serie TV \u00e8 nato un dualismo tra i fan di \"True Blood\" e i sostenitori della saga di \"Twilight\". I fan di \"True Blood\" tengono a sottolineare che la serie di romanzi da cui \u00e8 tratta la serie \u00e8 nata nel 2001, mentre quella di \"Twilight\" nel 2005. Nonostante i diversi punti di contatto, le due produzioni differenziano per target di pubblico e stile narrativo. Mentre \"Twilight\" \u00e8 rivolto ad un pubblico prevalentemente femminile e adolescente, l'et\u00e0 media degli spettatori di \"True Blood\" \u00e8 di 39 anni e il 48 per cento del suo pubblico \u00e8 di sesso maschile.\nA fine 2012 il servizio Trendrr, che raccoglie e analizza l'attivit\u00e0 dei programmi televisivi sui social network (principalmente Twitter e Facebook), ha pubblicato una classifica dei programmi televisivi pi\u00f9 \"socialmente attivi\" dell'anno, \"True Blood\" si \u00e8 posizionato al 27\u00ba posto.\nIn concomitanza con l'ultimo episodio della serie, HBO, in collaborazione con il sito d'aste ScreenBid, ha permesso ai fans della serie di acquistare tutti gli oggetti di scena, costumi e accessori utilizzati sul set, attraverso un'asta indetta dal 20 al 25 agosto 2014.\nAllegoria per i diritti LGBT.\nLa lotta per l'uguaglianza dei vampiri in \"True Blood\" \u00e8 stata vista come un'allegoria per il movimento dei diritti LGBT. Charlaine Harris, l'autrice della serie di libri su cui si basa la serie, ha dichiarato che la sua iniziale caratterizzazione dei vampiri \u00e8 che essi sono una minoranza che sta cercando di ottenere parit\u00e0 di diritti. Diverse espressioni all'interno della serie sono prese in prestito e adattate da espressioni usate pro e contro persone LGBT, come \"God Hates Fangs\" (God Hates Fags/Dio odia i froci) e \"Coming Out of the Coffin\" (Coming Out of the Closet/Uscire allo scoperto).\nKen Tucker, critico di \"Entertainment Weekly\", ha scritto che la serie televisiva \u00e8 costruita attorno ad una serie di metafore; i diritti dei vampiri equivalgono ai diritti gay. David Bianculli di NPR ha scritto \"True Blood\" \u00e8 una grande allegoria, che racconta la tensione ad accettare i vampiri nella societ\u00e0, un chiaro riferimento ai diritti civili in generale e in particolare ai diritti dei gay. Aldo Grasso scrive che \u00e8 facile leggere nella serie le rivendicazioni e la difficile integrazione di tutte le minoranze; afroamericana, ispanica e omosessuale.\nOgni anno l'associazione GLAAD (Gay &amp; Lesbian Alliance Against Defamation) pubblica uno studio che analizza la presenza di personaggi LGBT nelle serie americane di prima serata. \"True Blood\" risulta tra le serie televisive pi\u00f9 \"gay-friendly\" con il maggior numero di personaggi LGBT.\nOmaggi e parodie.\nNel film demenziale del 2010 \"Mordimi\", in cui viene parodiata principalmente la saga di \"Twilight\", vi \u00e8 una breve citazione da \"True Blood\". Nel settembre 2010 \"True Blood\" \u00e8 stato oggetto di uno sketch intitolato \"True Mud\" all'interno di \"Sesame Street\", parodia in cui Sookie, Bill e altri protagonisti della serie vengono rappresentati in versione Muppets.\n\"True Blood\" viene presa in giro, in modo sarcastico, in due episodi de \"I Griffin\" e in uno di \"The Cleveland Show\", inoltre viene citata nei dialoghi in due episodi della serie televisiva \"Dr. House - Medical Division\", pi\u00f9 precisamente negli episodi \"Il tiranno\" e \"Corpo e anima\".\n\"True Blood\" \u00e8 stato inoltre oggetto di una parodia in chiave pornografica; nel 2010 \u00e8 stato realizzato \"Tru: A XXX Parody\" interpretato da Ashlynn Brooke e James Deen.\nRiconoscimenti.\nLa serie ha ottenuto diversi premi e nomination, tra i quali:\n3 Golden Globe (1 vinto), 15 Emmy Award (1 vinto), 2 Screen Actors Guild Awards (1 vinto), 3 GLAAD Media Awards (1 vinto), 7 People's Choice Awards (2 vinti), 6 Satellite Awards (3 vinti).\n\"True Blood\" \u00e8 stata finora nominata per 101 premi, di cui ne ha vinti 30.\nEdizioni in DVD e Blu-ray.\nLa prima stagione di \"True Blood\" \u00e8 stata distribuita il 19 maggio 2009, ed entro la fine dell'anno ha venduto oltre 1.600.000 copie, guadagnando oltre 61 milioni di dollari. \u00c8 stata l'unica serie televisiva presente nella \"Top 50\" dei DVD pi\u00f9 venduti del 2009. La seconda stagione in DVD ha venduto oltre un 1.100.000 copie nel 2010, guadagnando oltre 41 milioni di dollari. La terza stagione in DVD si \u00e8 classificata al 60\u00ba posto tra i DVD pi\u00f9 venduti del 2011, vendendo quasi 1 milione di copie e guadagnando oltre 30 milioni di dollari. La quarta stagione ha guadagnato oltre 29 milioni di dollari con oltre 900.000 copie vendute.\nL'11 novembre 2014 viene distribuito negli Stati Uniti il cofanetto con la serie completa.\nIn Italia, Warner Home Video ha reso disponibili in DVD le prime 5 stagioni. Dal 6 dicembre 2016 ha reso disponibili anche le ultime due stagioni. Dal 2017 \u00e8 disponibile il cofanetto con la serie completa in italiano.\nReboot.\n\u00c8 in lavorazione sempre per la rete HBO un reboot della serie, il progetto sarebbe stato affidato a Roberto Aguirre-Sacasa e Alan Ball, il primo ideatore di \"Riverdale\" e \"Le terrificanti avventure di Sabrina\" che diventerebbe il produttore esecutivo della serie insieme a Ball ovvero lo showrunner della serie originale, la sceneggiatura invece sar\u00e0 affidata a Jami O'Brien. La messa in onda dovrebbe essere prevista per il 2023."}
{"id": "1993986", "revid": "3358", "url": "https://it.wikipedia.org/wiki?curid=1993986", "title": "Georgij Plechanov", "text": ""}
{"id": "1993988", "revid": "254059", "url": "https://it.wikipedia.org/wiki?curid=1993988", "title": "Attone (vescovo di Novara)", "text": "Biografia.\nAttone nacque in data sconosciuta, probabilmente in terra piemontese. \nEletto vescovo di Novara nel novembre dell'800, rimase in carica nella propria sede sino alla propria morte, nel febbraio dell'830.\nSecondo gli antichi dittici, era ritenuto essere il primo vescovo di Novara, ma studi d'archivio successivi hanno dimostrato l'esistenza di una lunga serie di suoi predecessori."}
{"id": "1993989", "revid": "76963", "url": "https://it.wikipedia.org/wiki?curid=1993989", "title": "Todd Farmer", "text": "Ha debuttato nell'industria cinematografica nel 2001, scrivendo la sceneggiatura del film horror \"Jason X\".\nPer un periodo di sei anni si \u00e8 dovuto allontanare dalla cinematografia a causa di problemi personali, e nel 2007 ha interpretato un demone nell'horror filoreligioso \"The Belly of the Beast\", storia futuristica in cui il mondo aspetta il ritorno del Messia e dei nuovi 12 apostoli in balia del male e della tentazione.\nDal 2009 ed oltre si aspetta l'uscita di due sue sceneggiature, ovvero il rifacimento de \"Il giorno di San Valentino\", film cult canadese del 1981; e la trasposizione cinematografica del videogioco \"Clock Tower 3\"."}
{"id": "1993993", "revid": "599013", "url": "https://it.wikipedia.org/wiki?curid=1993993", "title": "Marcelo Ram\u00edrez", "text": "Carriera.\nClub.\nSoprannominato Rambo, ha giocato dal 1984 al 1989 al Colo-Colo, vincendo i campionati 1986 e 1989. Nel 1990 abbandona la compagine di Santiago per giocare nel Naval de Talcahuano, tornando per\u00f2 al club di origine dopo solo una stagione. Nel 1991 vince il titolo nazionale, la Libertadores e la Coppa Interamericana. Nel 1992 vince la Recopa Sudamericana, e nel 1993 un altro titolo nazionale. Vince anche due titoli consecutivi, nel 1996 e nel 1997. \u00c8 stato nominato calciatore cileno dell'anno nel 1998, e si \u00e8 ritirato nel 2001.\nNazionale.\nIn nazionale di calcio cilena \u00e8 inizialmente il secondo di Patricio Toledo, ma nella Copa Am\u00e9rica 1995 guadagna il posto da titolare, che nel 1998 gli viene sottratto da Nelson Tapia."}
{"id": "1993995", "revid": "254059", "url": "https://it.wikipedia.org/wiki?curid=1993995", "title": "Tito Levita", "text": "Biografia.\nTito Levita nacque in data sconosciuta in patria ignota.\nEletto vescovo di Novara nel 780, rimase in carica nella propria sede sino alla propria morte, nell'ottobre dell'800.\nCitato gi\u00e0 nel Codice Trivulziano, a lui si deve anche la trascrizione della raccolta di canoni conciliari della diocesi di Novara, oggi nota con il titolo di \"Collectio Novariensis\"."}
{"id": "1993997", "revid": "944090", "url": "https://it.wikipedia.org/wiki?curid=1993997", "title": "Torta di tagliatelline", "text": "Torta di tagliatelline, di tagliolini o torta ricciola \u00e8 un dolce emiliano nato agli inizi del 1800, a base di sfoglia all'uovo farcita alternando tagliatelline fini a mandorle e zucchero..\n\u00c8 considerata originaria di Molinella nel bolognese che \u00e8 l'unico comune ad averla registrata come marchio De.Co. (denominazione comunale d'origine).\nQuesto dolce \u00e8 diffuso in versioni simili nel ferrarese, bolognese e modenese."}
{"id": "1993998", "revid": "115133736", "url": "https://it.wikipedia.org/wiki?curid=1993998", "title": "Sentiero Roberto Cavallero", "text": "Il sentiero Roberto Cavallero \u00e8 un sentiero escursionistico ad anello che si sviluppa in alta Valle Maira, in comune di Acceglio. \u00c8 dedicato a \"Roberto Cavallero\", alpinista morto nel 1991 in un incidente presso il colle della \"Forcellina\", sul tracciato del sentiero medesimo.\nStoria.\nA seguito della morte di Roberto Cavallero, fu indetta una sottoscrizione per la famiglia, la quale decise di destinare i fondi ad un'iniziativa legata alla montagna. Il \"Gruppo Alpinistico Benese\" del C.A.I. di Fossano si occup\u00f2 della realizzazione del tracciato, basato su un'idea di Nino Perino. Durante l'inverno 1991-1992 si provvide all'organizzazione logistica (integrazione dei fondi, ricerca dei materiali, eccetera). Nel 1992 si provvide a completare la tracciatura e la segnalazione del percorso, che fu inaugurato il 27 settembre 1992.\nCaratteristiche.\nIl percorso si sviluppa su 5 tappe, quasi interamente in comune di Acceglio; ogni tappa ha termine in corrispondenza di una struttura atta alla sosta, rifugio, bivacco o posto tappa GTA.\nIl percorso \u00e8 indicato con segnavia di vernice rossi e blu e con la sigla SRC, a volte accompagnata da una freccia; nei tratti in pietraia senza sentiero si trovano ometti di pietre e paline in legno. Alcuni tratti sono in comune ad altri sentieri gi\u00e0 tracciati (ad esempio il \"sentiero Dino Icardi\" o i sentieri della rete sentieristica della provincia di Cuneo); in questi casi, non sono state aggiunte ulteriori segnalazioni.\nPer la prima tappa viene consigliato di munirsi di imbragatura, cordino e moschettoni per assicurarsi su un tratto di sentiero attrezzato; per il resto, \u00e8 sufficiente la normale attrezzatura da escursionismo. La quarta tappa passa per un tratto in una galleria artificiale, per cui \u00e8 opportuno avere con s\u00e9 una lampada frontale o una torcia elettrica. Si tratta comunque di un itinerario non banale, che pu\u00f2 presentare tratti particolarmente impegnativi con la nebbia o con la roccia bagnata per la pioggia; per questo, l'itinerario \u00e8 indicato per escursionisti esperti.\nItinerario.\nL'itinerario si sviluppa su 5 tappe, con partenza e arrivo al Rifugio Campo Base in frazione Chiappera di Acceglio. Le tappe sono le seguenti:\nDettaglio delle tappe.\nPrima tappa.\nPartendo dal Rifugio Campo Base (1640\u00a0m), si risale il \"Vallone del Maurin\" seguendo la vecchia strada militare fino alle \"Grange Collet\"; qui si piega a sinistra e si risale il vallone fino al \"Colle Maurin\" (2637\u00a0m). Si piega a sinistra, e si risale in cresta verso ovest arrivando al \"colle Marinet\" (2785\u00a0m), per poi, volgendo verso sud, portarsi al \"colle Ciaslaras\" (2973\u00a0m), da dove si pu\u00f2 raggiungere con breve deviazione la Cima Ciaslaras (3005\u00a0m). Dal \"colle Ciaslaras\" ci si abbassa nel \"vallone dell'Infernetto\", da dove ci si porta ai piedi del canalone che conduce, con un tratto attrezzato in cima, al \"passo di Terre Nere\" (3035\u00a0m), tra la \"T\u00eate de l'Homme\" (3202\u00a0m) e la \"T\u00eate de la Frema\" (3143\u00a0m). Tagliando a mezza costa, si scende al \"col Gippiera\" (2948\u00a0m), e da qui al Bivacco Barenghi (2815\u00a0m).\nSeconda tappa.\nDal Bivacco Barenghi (2815) si scende fino quota 2600 circa, dove si piega a destra seguendo il sentiero che porta al \"col de Nubiera\". Ai piedi del \"monte Baueria\" si volge a sinistra, percorrendo un pianoro che porta alla \"Forcellina\" (2800\u00a0m circa), tra il \"monte Sautron\" e la \"Rocca Bianca\". Si scende nel \"vallone del Sautron\" per poi risalire al \"Passetto\" (2681\u00a0m); da qui, si discende in una conca, e si risale ancora fino al \"colle Sautron\" (2719\u00a0m), da dove si raggiunge la vetta del \"monte Viraysse\" (2838\u00a0m). Si segue la cresta, per poi discendere sul lato della Valle Maira, verso la conca del \"lago Reculaye\" (2503\u00a0m). Si risale al \"colle Aguya\" (2561\u00a0m), e da qui al \"colle delle Munie\" (2531\u00a0m). Da qui si segue il sentiero S13 fino al \"lago Apzoi\", nelle cui vicinanze sorge il Bivacco Bonelli (2323\u00a0m). Nei pressi del bivacco sorgono i resti del \"centro 8\" del \"caposaldo delle Munie\" del Vallo Alpino; il centro, demolito dopo la seconda guerra mondiale, \u00e8 oggi inagibile.\nTerza tappa.\nDal Bivacco Bonelli (2323\u00a0m) si risale sul sentiero S13 fino al \"lago delle Marie\" (2398\u00a0m), dove si abbandona il sentiero per risalire direttamente il pendio che porta al \"colle Villadel\" (2627\u00a0m). Da qui si pu\u00f2 effettuare una variante, e raggiungere la \"Punta Villadel\" (2810\u00a0m). Da qui si traversa sul versante francese su pietraia, raggiungendo le pendici del \"monte Oronaye\". Volendo, \u00e8 possibile deviare e raggiungere la vetta (3100\u00a0m). Si prosegue con il traverso portandosi alla fine della cresta rocciosa, al \"colle Feuillas\" (2749\u00a0m), da dove si scende al vicino Bivacco Enrico e Mario (2650\u00a0m).\nQuarta tappa.\nDal Bivacco Enrico e Mario (2650\u00a0m) si scende per qualche decina di metri, poi si prende una traccia di sentiero che si diparte verso sud. Seguendola, si arriva ad un'insellatura tra il \"monte Vanclava\" e la cresta spartiacque sommitale, in prossimit\u00e0 di una caserma; si scende il pendio, e si va ad incontrare il sentiero S10, seguendo il quale si arriva al \"passo della Scaletta\" (2614\u00a0m). Dal passo si risale in cresta, attraversando un tratto in galleria artificiale che attraversa un'opera diroccata del Vallo Alpino, e si giunge al \"monte Scaletta\" (2840\u00a0m), sulla cui vetta si notano i resti del \"caposaldo Scaletta\" del Vallo Alpino, nonch\u00e9 i resti della teleferica che veniva utilizzata per portare i materiali da costruzione al caposaldo. Da qui il sentiero prosegue verso sud su un'aerea cresta che richiede una certa attenzione; si scende poi girando intorno alla \"Punta Peroni\", per poi risalire al \"passo Peroni\" (2578\u00a0m), da cui si prosegue fino al \"passo la Croce\" (2650\u00a0m), nei cui pressi sorge il bivacco Le due Valli. Si scende per la strada militare fino al primo tornante, poi si volge a sinistra (nord) e si risale in cresta, da dove si procede per il \"col Vittorio\" (2525\u00a0m). Da qui si scende al \"ricovero dell'Escalon\" (2270\u00a0m), ex caserma della Guardia alla Frontiera, da cui ci si porta sul sentiero S10 verso \"Prato Ciorliero\". Da qui si pu\u00f2 raggiungere Chialvetta seguendo la carrozzabile, oppure il sentiero che passa per le borgate \"Viviere\" e \"Pratorotondo\", fino al posto tappa GTA di Chialvetta (1494\u00a0m).\nQuinta tappa.\nDa Chialvetta (1494\u00a0m) si risale l'ultima parte del percorso del giorno precedente, fino al punto dove dalla carrozzabile si diparte il sentiero per le borgate \"Viviere\" e \"Pratorotondo\". Qui si piega a destra (nord-ovest) seguendo il sentiero GTA verso il \"colle di Enchiausa\". A quota 2120\u00a0m si abbandona il sentiero principale per prendere una diramazione sulla destra, che porta al \"Colletto\" (2680\u00a0m); da qui si scende per un ripido pendio, e si percorre tutto il vallone, trascurando i sentieri che si attraversano, fino a reincontrare il sentiero GTA abbandonato prima. Seguendo questo sentiero si sale al colletto sopra il \"lago Visaisa\", quindi si scende alle sorgenti del Maira, e si raggiunge infine la strada carrozzabile. La si segue verso monte per circa 1 km, poi si scende a destra su una ripida pietraia, ad incontrare i tornanti di una vecchia strada militare. Dal secondo tornante parte un sentiero (con ancora vecchi segnavia GTA) che, con una lunga diagonale, scende a \"Chiappera\", dove incontra il sentiero dell'attuale GTA, che si segue fino alla strada asfaltata, che si incontra all'ultimo tornante sotto Chiappera. Da qui, si segue la strada asfaltata fino al Rifugio Campo Base.\nPunti d'interesse.\nIl sentiero passa in prossimit\u00e0 di molte vette dell'alta Valle Maira, che si possono raggiungere con brevi deviazioni, o che si raggiungono proprio seguendo il sentiero; tra di esse ricordiamo:\nGli appassionati di storia troveranno particolare interesse nei due capisaldi del Vallo Alpino toccati o attraversati dal sentiero: il \"caposaldo delle Munie\" nella seconda tappa, e il \"caposaldo Scaletta\" nella quarta tappa."}
{"id": "1994000", "revid": "439868", "url": "https://it.wikipedia.org/wiki?curid=1994000", "title": "Convitto nazionale Tulliano", "text": "Il convitto nazionale \"Tulliano\", fondato ad Arpino nel 1814 (col nome di collegio \"Tulliano\"), \u00e8 uno storica istituzione scolastica, comprensiva di liceo e di annesso convitto, che fa parte della rete dei convitti nazionali italiani. Deve il nome, \"Tulliano\", all'illustre oratore Marco Tullio Cicerone.\nStoria.\nIstituito con decreto di Gioacchino Murat il 2 giugno 1814, il Tulliano rientrava nel quadro di una riorganizzazione dell'istruzione legata alle necessit\u00e0 dei nuovi ceti dirigenti.\nIl decreto murattiano stabiliva la nascita di un collegio-convitto, per l'insegnamento delle belle lettere e delle scienze, e con l'introduzione, rispetto a istituzioni di pari grado, di due nuove cattedre: eloquenza latina e italiana e chimica applicata delle arti.\nLa gestione e gli insegnamenti vennero affidati ai padri barnabiti. Dal 1849, con decreto di Ferdinando II, subentrarono i gesuiti, le cui cure durarono soltanto per un decennio, mentre a seguito della legge Casati del 1861 il Tulliano venne dichiarato governativo e affidato all'Amministrazione provinciale di Caserta, con separazione tra il liceo-ginnasio e il convitto.\nSituazione.\nDal 1980 liceo Tulliano collabora all'organizzazione del Certamen Ciceronianum Arpinas."}
{"id": "1994002", "revid": "278830", "url": "https://it.wikipedia.org/wiki?curid=1994002", "title": "Picnic ad Hanging Rock - Il lungo pomeriggio della morte", "text": ""}
{"id": "1994005", "revid": "827882", "url": "https://it.wikipedia.org/wiki?curid=1994005", "title": "Augusta (Georgia)", "text": "Augusta, ufficialmente Augusta\u2013Contea di Richmond, \u00e8 una citt\u00e0 consolidata di abitanti, capoluogo della contea di Richmond nello Stato della Georgia. La citt\u00e0 \u00e8 quindi al contempo un comune e una contea.\nSi tratta del secondo comune della Georgia per popolazione dopo la capitale Atlanta e del primo in termini di superficie. Si stima che l'area metropolitana conti circa abitanti.\nFondata nel 1736 da soldati inglesi subito dopo la prima capitale della Georgia coloniale, Savannah, Augusta divenne presto un importante polo commerciale, in particolare nel mercato del cotone. Durante la guerra d'indipendenza americana la citt\u00e0 divenne provvisoriamente capitale del neonato Stato dopo la cattura di Savannah.\n\u00c8 sede di un'universit\u00e0 pubblica e ospita annualmente il torneo major di golf maschile The Masters.\nGeografia fisica.\nTerritorio.\nAugusta \u00e8 situata lungo il fiume Savannah, che costituisce il confine della Georgia con la Carolina del Sud, a circa a est di Atlanta. Secondo un bilancio dello Ufficio del censimento ha un'area totale di , di cui sono di terraferma e i restanti sono costituiti da acqua.\nClima.\nSecondo la classificazione dei climi K\u00f6ppen, Augusta ha un clima subtropicale umido con inverni miti ed estati umide. La media delle temperature pi\u00f9 alte in estate \u00e8 di . La media delle temperature pi\u00f9 basse \u00e8 di . In inverno la temperatura media pi\u00f9 alta \u00e8 di mentre quella pi\u00f9 bassa \u00e8 di .\nOrigini del nome.\nIl nome della citt\u00e0 fu dato dal pioniere britannico, nonch\u00e9 fondatore della provincia della Georgia, James Edward Oglethorpe in onore della principessa Augusta di Sassonia-Gotha-Altenburg, moglie di Federico, principe di Galles e madre del futuro re Giorgio III.\nStoria.\nDopo la fondazione di Savannah, il generale britannico James Edward Oglethorpe invi\u00f2 un distaccamento di soldati a risalire l'omonimo fiume per costruire, nei pressi dell'inizio del tratto navigabile, un nuovo insediamento della provincia della Georgia.\nL'incarico fu portato a termine dal carpentiere Noble Jones nel 1736, nella zona che corrisponde grossomodo al quartiere di Summerville. I rapporti con le trib\u00f9 native circostanti, principalmente Creek, Chickasaw, Yuchi e Shawnee, furono perlopi\u00f9 pacifici fatta eccezione per i Cherokee, che durante la guerra anglo-cherokee tentarono di avvicinarsi ad Augusta per esser poi respinti dai Creek.\nNel 1739 inizi\u00f2 la costruzione di una strada per collegare via terra Augusta a Savannah, comportando un discreto aumento demografico nella citt\u00e0. Nel 1751 con la costruzione della prima chiesa, dedicata a Paolo di Tarso, Augusta venne posta al centro della parrocchia locale, che con l'adozione della prima costituzione della Georgia nel 1776 fu sostituita dalla contea di Richmond.\nDurante la guerra d'indipendenza americana, con la presa di Savannah ad opera degli inglesi, Augusta divenne provvisoriamente capitale del neonato Stato della Georgia."}
{"id": "1994007", "revid": "278830", "url": "https://it.wikipedia.org/wiki?curid=1994007", "title": "Il lungo pomeriggio della morte", "text": ""}
{"id": "1994012", "revid": "251304", "url": "https://it.wikipedia.org/wiki?curid=1994012", "title": "Gran Premio della Malesia 2000", "text": "Il Gran Premio della Malesia 2000 \u00e8 stato l'ultimo Gran Premio di Formula 1 della stagione 2000. Disputato il 22 ottobre 2000 sul circuito di Sepang, fu vinto da Michael Schumacher, su Ferrari. Grazie alla vittoria del pilota tedesco ed al terzo posto ottenuto da Rubens Barrichello la scuderia italiana vinse il decimo Campionato Costruttori della sua storia, superando la Williams in cima alla graduatoria delle squadre pi\u00f9 vittoriose. Inoltre \u00e8 stata l'ultima gara in F1 per Johnny Herbert e Pedro Diniz.\nVigilia.\nDopo aver conquistato il titolo piloti con Michael Schumacher nel Gran Premio precedente, la Ferrari si present\u00f2 all'ultima gara in calendario con tredici punti di vantaggio sulla McLaren nel campionato costruttori. Alla scuderia italiana sarebbe quindi bastato ottenere tre punti per aggiudicarsi anche il titolo costruttori, ripetendo il successo dell'anno precedente.\nAspetti tecnici.\nLe scuderie, ormai impegnate nella progettazione delle vetture per la stagione 2001, portarono poche novit\u00e0 tecniche all'ultimo appuntamento stagionale. Le modifiche furono incentrate soprattutto sulla necessit\u00e0 di migliorare il raffreddamento delle componenti meccaniche delle vetture nel torrido clima malese: diverse scuderie praticarono delle aperture supplementari nella parte posteriore delle fiancate, mentre la Williams mont\u00f2, nelle prove del venerd\u00ec, le ciminiere impiegate nel Gran Premio d'Ungheria, tornando ad una configurazione pi\u00f9 convenzionale sabato. La Benetton schier\u00f2, per il solo Wurz, una vettura con un motore evoluto e una distribuzione dei pesi modificata.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nIl fresco Campione del Mondo Michael Schumacher domin\u00f2, come aveva fatto l'anno precedente, le qualifiche del Gran Premio della Malesia, conquistando la pole position ed infliggendo quasi mezzo secondo di distacco a Mika H\u00e4kkinen. Terzo si piazz\u00f2 Coulthard, seguito da Barrichello e dal sorprendente Alexander Wurz, in ripresa nelle ultime gare dopo una stagione piuttosto in ombra. Villeneuve, fece segnare il sesto tempo, seguito da Irvine, Ralf Schumacher e dalle due Jordan di Trulli e Frentzen.\nGara.\nResoconto.\nAl via le due McLaren scattarono bene e sia H\u00e4kkinen che Coulthard sopravanzarono Michael Schumacher, portandosi in prima e seconda posizione. Tuttavia, il pilota finlandese si era mosso nettamente sulla propria piazzola di partenza prima dello spegnersi dei semafori, incorrendo quindi in una penalit\u00e0. Alle spalle dei primi tre si inserirono Barrichello, Wurz, Villeneuve, Irvine, Frentzen e Herbert. Nelle retrovie Diniz arriv\u00f2 lungo alla prima frenata, toccando Jean Alesi e dando il via ad un incidente che mise fuori gara, oltre al pilota della Sauber, anche Heidfeld e de la Rosa. Trulli fu invece costretto a rientrare ai box dopo aver tamponato Irvine.\nLa direzione gara fece entrare in pista la safety car per permettere ai commissari di percorso di sgomberare il tracciato dai detriti. La vettura di sicurezza si fece da parte al termine del quarto giro e H\u00e4kkinen, sapendo di dover scontare una penalit\u00e0 per la partenza anticipata, lasci\u00f2 strada al compagno di squadra e alle due Ferrari. Al pilota finlandese fu imposto di effettuare uno stop &amp; go, cosa che fece al sesto passaggio, rientrando in ultima posizione.\nCoulthard si ferm\u00f2 al 17\u00ba giro per il primo pit stop, anticipato per pulire i radiatori ed evitare che il motore si surriscaldasse. Lo scozzese torn\u00f2 in pista in sesta posizione, mentre Schumacher effettu\u00f2 una serie di giri pi\u00f9 veloci che gli consentirono, dopo la sua sosta al 24\u00ba passaggio, di rientrare in pista davanti al rivale. La gara fu di fatto decisa in questa fase: Coulthard, pur mantenendo ridotto il distacco dal pilota della Ferrari, non riusc\u00ec ad avvicinarglisi a sufficienza per tentare un attacco. Nelle ultime tornate il pilota scozzese si port\u00f2 in scia a Schumacher, ma il pilota tedesco si difese senza particolari problemi.\nAlle spalle dei due Barrichello corse in solitaria al terzo posto fino al traguardo. H\u00e4kkinen, partito con una strategia che prevedeva un solo rifornimento, rimont\u00f2 con decisione fino alla quarta posizione, compiendo diversi sorpassi e facendo segnare il giro pi\u00f9 veloce in gara. Villeneuve tagli\u00f2 il traguardo dietro al pilota della McLaren, dopo aver lottato a lungo per la quarta posizione con Wurz, che, rallentato da problemi ai freni nella seconda parte di gara, fu costretto ad accontentarsi del settimo posto. L'ultimo punto fu conquistato da Irvine, che port\u00f2 alla Jaguar il secondo risultato utile stagionale. Il suo compagno di squadra Herbert, all'ultima gara in carriera, fu invece protagonista di un violento incidente causato dalla rottura della sospensione posteriore sinistra a poche tornate dal termine. Nonostante la violenza dell'impatto il pilota inglese riport\u00f2 solo alcune contusioni.\nLa vittoria di Schumacher ed il terzo posto di Barrichello consegnarono alla Ferrari il decimo Titolo Costruttori della sua storia, con ben diciotto punti di margine sulla McLaren. Con la Williams saldamente in terza posizione, il quinto posto di Villeneuve non bast\u00f2 alla BAR per aggiudicarsi il quarto posto in classifica: la scuderia anglo-americana, pur avendo conquistato lo stesso numero di punti della Benetton, fu classificata alle spalle della squadra italiana per via dei migliori piazzamenti ottenuti da quest'ultima. La Minardi, pur non ottenendo nessun piazzamento a punti, termin\u00f2 decima davanti alla Prost, in grande crisi.\nFonti.\nTutti i dati statistici provengono da Autosprint n.43/2000"}
{"id": "1994013", "revid": "287204", "url": "https://it.wikipedia.org/wiki?curid=1994013", "title": "Halichondrida", "text": "Halichondrida \u00e8 un ordine di spugne della classe Demospongiae.\nTassonomia.\nComprende le seguenti famiglie:"}
{"id": "1994017", "revid": "124369990", "url": "https://it.wikipedia.org/wiki?curid=1994017", "title": "La scuola o la scarpa", "text": "La scuola o la scarpa \u00e8 un racconto dello scrittore Tahar Ben Jelloun del 2000 poi raccolto in \"L'\u00e9cole perdue\" del 2007 (presso Gallimard collana \"Folio Junior\"). In italiano \u00e8 stato pubblicato con le illustrazioni di Lorenzo Mattotti in traduzione di Anna Maria Lorusso, presso Bompiani (collana \"PasSaggi\"). Il commercio del libro, secondo la fascetta editoriale, contribuiva a ricostruire una scuola in Mozambico.\nTrama.\nIl racconto narra di un professore che torna in un piccolo villaggio dell'Africa occidentale, in cui \u00e8 nato, per insegnare quello che sa ai bambini. Nella scuola per\u00f2 mancano banchi, sedie e lavagne.\nMan mano che si va avanti con i giorni diminuiscono i bambini all'appello e il professore va dal capo villaggio, Hadj Baba. I due hanno una lunga discussione riguardante il villaggio. Dopodich\u00e9 il maestro decide di girare per il villaggio in cerca dei bambini, con la sua bicicletta.\nPer la strada, incontra un pastore che gli indica una fabbrica. In essa il maestro trova un guardiano che lo minaccia e lui gli offre una sigaretta e lo lascia entrare. Dentro la fabbrica trova molti bambini che andavano a scuola da lui ma reag\u00ec facendo una lunga discussione. L\u00ec i ragazzi lavorano a testa bassa e in silenzio costruendo scarpe in pelle e palloni da calcio senza perdere tempo. Il padrone dice che lui gli dava da mangiare e li pagava e alla fine lo butta fuori. Tornando al villaggio, racconta tutto a Hadj Baba cui gli dice che il sapere pu\u00f2 attendere, la pancia degli uomini no e anche che la scuola sar\u00e0 per un'altra volta. Trova, per\u00f2, l'opposizione di alcuni bambini, che gli chiedono di rimanere e gli promettono che ritorneranno a scuola.\nIl giorno seguente indirizz\u00f2 i ragazzi di tornare a scuola e il professore regala a loro un pallone da calcio cucito con le sue stesse mani per simboleggiare l'affetto che aveva con loro."}
{"id": "1994019", "revid": "119414797", "url": "https://it.wikipedia.org/wiki?curid=1994019", "title": "Isuzu Serie 6V", "text": "I motori Isuzu Serie 6V costituiscono una piccola famiglia di motori a scoppio prodotti dal 1991 al 2004 dalla Casa automobilistica giapponese Isuzu.\nCaratteristiche e versioni.\nQuesta famiglia di motori ha rappresentato negli anni novanta una delle famiglie di punta nella produzione Isuzu di motori per uso puramente automobilistico. Si tratta di motori destinati ad un utilizzo fuoristradistico per le loro generosissime doti di erogazione di coppia motrice. Rimarchevoli anche le doti di potenza, specie se rapportate alla tipologia di vetture a cui tali motori erano destinati.&lt;br&gt;\nI motori Isuzu della Serie 6V sono stati prodotti in due versioni, accomunate tra loro dalle seguenti caratteristiche:\nLa distribuzione era in genere a doppio albero a camme in testa per bancata, ma nei primi anni sono stati proposti motori anche della \"Serie 6V\" con distribuzione ad un solo asse a camme per bancata.\nIn virt\u00f9 del fatto che la Casa di Tokyo gravita nell'orbita della General Motors fin dal lontano 1971, questi motori sono stati utilizzati anche su modelli di altri marchi appartenenti al gruppo, come Opel, Vauxhall e Holden. Inoltre, grazie ad un accordo stipulato negli anni '90 con la Honda, anche quest'ultima pot\u00e9 montare tali motori su alcuni suoi modelli.\nDi seguito vengono descritte le caratteristiche delle due versioni della \"Serie 6V\".\n6VD1.\nLa prima versione a debuttare \u00e8 stata la 6VD1, un V6 caratterizzato, oltre che dall'alesaggio di 93.4\u00a0mm (comune anche all'altra versione), anche da una corsa di 77\u00a0mm, per una cilindrata complessiva di 3165 cm\u00b3. La versione \"6VD1\" \u00e8 stata anche la versione proposta in pi\u00f9 varianti.&lt;br&gt;\nInizialmente monoalbero, \u00e8 poi stata evoluta in configurazione bialbero.&lt;br&gt;\nDi seguito vengono mostrate le diverse varianti appartenenti alla versione \"6VD1\":\n6VE1.\nLa seconda ed ultima variante dei motori della \"Serie 6V\" \u00e8 nota con la sigla 6VE1, ed \u00e8 una versione a corsa allungata del precedente \"6VD1\". Qui la corsa \u00e8 stata portata da 77 ad 85\u00a0mm, ottenendo cos\u00ec una cilindrata totale di 3494\u00a0cm\u00b3. In genere, la potenza massima di questo propulsore, unicamente bialbero, era di 215 CV a 5400 giri/min, con un picco di coppia pari a 310 N\u00b7m a 3000 giri/min. In questa configurazione, il motore \"6VE1\" \u00e8 stato montato su:\nDi questo motore sono esistite per\u00f2 almeno altre tre varianti. La prima erogava 200 CV di potenza massima con una coppia massima di 280 N\u00b7m, ed \u00e8 stata montata ad esempio sui pick-up Isuzu previsti per alcuni mercati.\nIn un'altra variante motoristica, la potenza massima raggiunge 230 CV. L'applicazione pi\u00f9 nota di tale motore \u00e8 rappresentata dalla Isuzu Axiom (2002-04).\nL'evoluzione pi\u00f9 raffinata e potente dei motori \"6VE1\" si ha con l'introduzione dell'alimentazione ad iniezione diretta di benzina, grazie alla quale la potenza massima raggiunge 250 CV, mentre la coppia massima arriva a 334 N\u00b7m. Le elevate prestazioni di tale motore si hanno anche grazie ad un elevato rapporto di compressione (10.3:1). Tra le applicazioni di questo motore figurano:"}
{"id": "1994021", "revid": "80339", "url": "https://it.wikipedia.org/wiki?curid=1994021", "title": "Russia degli appannaggi", "text": ""}
{"id": "1994023", "revid": "729019", "url": "https://it.wikipedia.org/wiki?curid=1994023", "title": "Ferrovia Mogadiscio-Villaggio Duca degli Abruzzi", "text": "La ferrovia Mogadiscio-Villaggio Duca degli Abruzzi era una linea ferroviaria somala che ai tempi della dominazione italiana collegava la capitale Mogadiscio con la colonia agricola Villaggio Duca degli Abruzzi.\nStoria.\nLa prima idea di una ferrovia che congiungesse Eritrea e Somalia nacque in seguito ad una convenzione stipulata nel 1906 tra Italia, Francia e Gran Bretagna per la costruzione di una ferrovia transetiopica. Si dovette per\u00f2 attendere il 1918 per lo studio di una linea tra Mogadiscio e il confine etiopico, di cui fu realizzato il progetto di massima per la tratta sino a Baidoa. I lavori iniziarono nel 1924 grazie all'impulso dato da Luigi Amedeo di Savoia-Aosta, Duca degli Abruzzi, la cui azienda agricola, in suo onore denominata Villaggio Duca degli Abruzzi, necessitava di un collegamento con il porto di Mogadiscio; in quell'anno fu aperta la prima tratta sino ad Afgoi, riprendendo il tracciato studiato nel 1918.\nL'ultimo tratto di ferrovia venne completato nel 1927. A fine anni venti, a causa dello sviluppo del Villaggio Duca degli Abruzzi e di alcune deficienze di attrezzatura e di ordine organizzativo, si procedette con lavori di rifacimento della massicciata, dell'armamento e al rinnovo dei rotabili. Negli anni trenta riprese piede il progetto di prolungamento dal bivio di Adalei fino al confine con l'Etiopia ma prima la guerra d'Etiopia, poi l'ingresso dell'Italia nella seconda guerra mondiale, ne fermarono la costruzione. Comunque nel 1935 fu creata una ferrovia tipo \"Decauville\" tra Villabruzzi e Bulo Burti, nata originariamente per servire le aziende agricole attorno al Villaggio e prolungata verso il confine etiopico a cura dei reparti del Genio.\nNel periodo 1929-1930 la ferrovia aveva trasportato passeggeri e tonnellate di merci con un introito di \u20a4.\nLa ferrovia fu interamente smantellata nel 1941 dagli inglesi.\nIl materiale rotabile ancora utilizzabile ed alcune locomotive a gasolio furono trasferiti nel 1942 in Eritrea, per utilizzarli sulla linea Massaua-Asmara.\nCaratteristiche.\nLa linea era a binario unico a scartamento 950\u00a0mm; si sviluppava per 113\u00a0km, il raggio minimo di curva era di 75 metri, la pendenza massima del 17 per mille.\nTraffico.\nNel biennio 1929-1930 erano in orario una coppia di treni giornalieri per Afgoi e una o due coppie di treni settimanali per il Villaggio Duca degli Abruzzi, oltre ad una coppia di treni la domenica.\nIl traffico viaggiatori sulla linea era esiguo: una sola coppia di treni, senza categoria, viaggiava il luned\u00ec, il mercoled\u00ec e il sabato, fermando in tutte le stazioni e fermate, eccetto che al km 8 ed impiegando per l'intero tragitto circa 3 ore e 45 minuti. In aggiunta, il marted\u00ec, il gioved\u00ec, il venerd\u00ec e la domenica una coppia di treni effettuava il percorso tra Mogadiscio e Afgoi. Giornalmente infine si utilizzava una coppia di treni tra la capitale e il \"km 8\".\nMateriale ferroviario.\nPer la costruzione della linea furono utilizzate due locomotive a vapore del gruppo R.301 (unit\u00e0 5 e 7) e due unit\u00e0 del gruppo R.300, queste ultime costruite dalle Reggiane e provenienti dalla Compagnia Mineraria della Nurra. Nel 1924 tali locomotive furono affiancate da tre locotender di costruzione Porter provenienti dalle saline di Massaua.\nNel 1927 furono acquistate due locomotive Diesel Brookville a due assi, affiancate due anni dopo da due locomotive Fiat-TIBB tipo TL 150, sempre a due assi e motore a gasolio. Tali locomotive, assieme ad altri mezzi motori costruiti in loco con varie motorizzazioni (SPA, Citro\u00ebn 5 HP, Fiat 18 BL, 505 e 508), permisero di migliorare il servizio tanto da eliminare la trazione a vapore: nel 1934 le locomotive R.300 e R.301 furono trasferite in Eritrea, mentre le \"Porter\" furono impiegate solo per i servizi di manovra nel porto di Mogadiscio.\nIl parco rotabili si completava con tre carrozze a carrelli di prima e terza classe, sei carri a sponde alte adattati a vetture di seconda classe, due carri cisterna e 124 carri merci di vario tipo (a sponde alte a due assi e a carrelli, carri chiusi e pianali.\nUna locomotiva diesel Fiat-TIBB fu trasferita negli anni quaranta a Massaua dagli inglesi, come bottino di guerra assieme ad altro materiale rotabile."}
{"id": "1994025", "revid": "1788047", "url": "https://it.wikipedia.org/wiki?curid=1994025", "title": "Campionato nordamericano di pallavolo femminile 1995", "text": "Il XIV campionato nordamericano di pallavolo femminile si \u00e8 svolto nel 1995 a Santo Domingo, nella Repubblica Dominicana. Al torneo hanno partecipato 6 squadre nazionali nordamericane e la vittoria finale \u00e8 andata per la decima volta, la sesta consecutiva, a Cuba.\nPodio.\nCampione.\nCuba(Decimo titolo)\nSecondo posto.\nStati Uniti\nTerzo posto.\nCanada"}
{"id": "1994027", "revid": "113757", "url": "https://it.wikipedia.org/wiki?curid=1994027", "title": "Ferrovia Mogadiscio-Villaggio Duca Degli Abruzzi", "text": ""}
{"id": "1994029", "revid": "113757", "url": "https://it.wikipedia.org/wiki?curid=1994029", "title": "Ferrovia Mogadiscio-Johar", "text": ""}
{"id": "1994031", "revid": "1573940", "url": "https://it.wikipedia.org/wiki?curid=1994031", "title": "Sciurocheirus", "text": "Sciurocheirus () \u00e8 un genere di primati strepsirrini, appartenente alla famiglia Galagidae.\nDescrizione.\nAl genere sono ascritti alcuni fra i galagoni di taglia maggiore, con lunghezza fino a 40\u00a0cm e peso di oltre 350\u00a0g. Si tratta di animali dalle tinte marroncine o grigiastre, col ventre pi\u00f9 chiaro rispetto al dorso: sono caratterizzati da grandi occhi incorniciati da cerchi di pelle chiara, grandi orecchie assai mobili ed un piccolo muso appuntito.\nBiologia.\nHanno abitudini notturne: di giorno dormono rannicchiati nelle cavit\u00e0 degli alberi, spesso in gruppi, mentre di notte si muovono solitari, occupando ciascuno un proprio territorio.\nRispetto alle altre specie di galagoni, si differenziano per l'abitudine di atterrare nel salto con le mani, anzich\u00e9 coi piedi.\nSi nutrono principalmente di insetti e frutta.\nLa gestazione dura circa 4 mesi e mezzo, al termine dei quali viene dato alla luce un unico cucciolo.\nDistribuzione e habitat.\nQuesti animali sono diffusi in una zona che comprende l'Africa centro-occidentale, dal Golfo di Guinea (isola di Bioko inclusa) alla Repubblica Centrafricana. Il loro habitat \u00e8 costituito prevalentemente dalle zone boscose tropicali e subtropicali.\nTassonomia.\nQuesto raggruppamento \u00e8 stato recentemente elevato al rango di genere a s\u00e9 stante (fino a tempi recenti era considerato un sottogenere del genere \"Galago\").\nComprende le seguenti specie e sottospecie:"}
{"id": "1994034", "revid": "1543377", "url": "https://it.wikipedia.org/wiki?curid=1994034", "title": "NGC 4650", "text": "NGC 4650 \u00e8 una galassia a spirale barrata della costellazione del Centauro, scoperta la notte del 26 giugno 1834 da John Herschel, durante le sue ricerche dal Capo di Buona Speranza.\nSi trova a circa 46,4 Mpc dalla Via Lattea, all'interno dell'ammasso del Centauro (Abell 3526)."}
{"id": "1994044", "revid": "4175", "url": "https://it.wikipedia.org/wiki?curid=1994044", "title": "Ellis Park Stadium", "text": "Ellis Park Stadium (), pi\u00f9 familiarmente Ellis Park, \u00e8 un impianto sportivo multifunzione sudafricano di Johannesburg.\nInaugurato nel 1928, \u00e8 storicamente una delle case del rugby a 15 nel Paese, essendo da sempre il campo interno della storica formazione provinciale del (oggi ), bench\u00e9 ospiti regolarmente anche incontri di calcio del locale club .\nTra il 1979 e il 1981 and\u00f2 incontro a una profonda ristrutturazione, essendo stato quasi del tutto demolito e ricostruito.\nParte di un complesso sportivo che fu di propriet\u00e0 municipale fino al 2005 comprendente anche uno stadio per calcio e atletica e una piscina olimpica per gare internazionali, Ellis Park fu locato nel 1982 all'allora Transvaal Football Rugby Union per 99 anni, anche se difficolt\u00e0 finanziarie della federazione provinciale portarono a cessioni e successive riacquisizioni del titolo di fruizione dell'impianto fino all'acquisto e alla compropriet\u00e0 con i citati .\nEllis Park ha ospitato appuntamenti internazionali di altissimo rilievo: si tratta infatti dell'impianto in cui si tenne la finale della e, quattordici anni pi\u00f9 tardi, della Confederations Cup 2009 di calcio; nel 2010 fu sede di diverse partite del campionato mondiale di calcio, tra cui uno dei quarti di finale, la sua ultima partita ospitata in quel torneo.\nProprio in occasione di tale rassegna mondiale Ellis Park fu sottoposto a ristrutturazione, terminata per la citata Confederations Cup.\nLo stadio fu anche teatro del pi\u00f9 grave incidente in Sudafrica legato allo sport: l'11 aprile 2001 quarantatr\u00e9 tifosi rimasero uccisi per schiacciamento in circostanze simili a quelle verificatesi nel 1989 in Inghilterra al tempo del disastro di Hillsborough durante il derby tra Orlando Pirates e ; il fatto \u00e8 passato alla storia come \"disastro dell'Ellis Park\".\nPer ragioni di sponsorizzazione con la compagnia aerea Emirates, dal 2014 Ellis Park ha assunto il nome commerciale di Emirates Airline Park.\nStoria.\nLa TRFU, Transvaal Rugby Football Union (oggi nota come ), nacque nel 1889; dopo circa un trentennio di nomadismo presso varie sedi sportive a Johannesburg decise di dotarsi di un impianto proprio e nel 1927 identific\u00f2 un'idonea sistemazione a Doorfontein, quartiere cittadino che sorgeva nei pressi di una cava e una discarica.\nSi trattava di \u00abun fondo di 13 acri\u00bb (ovvero ) concesso alla TRFU con un accordo siglato il 10 ottobre 1927 da J.D. Ellis, presidente del consiglio comunale di Johannesburg, da cui il nome successivo di \"Ellis Park\".\nCon in cassa e un ulteriore prestito di i lavori iniziarono a fine anno e terminarono a giugno 1928 dopo 8 mesi di lavori, in tempo per inaugurare lo stadio con un \"test match\" contro la .\nLo stadio aveva una capienza media intorno ai spettatori ma nel 1955, in occasione dell'arrivo dei , giunse a ospitarne pi\u00f9 di ; tra il 1947 e il 1955 ospit\u00f2 anche la squadra della federazione di cricket del Transvaal.\nGi\u00e0 nel 1969 si pose il problema di rinnovare uno stadio ormai inadeguato ai nuovi bisogni del pubblico, ma solo nel 1979 si decise per una quasi totale ricostruzione che rese l'impianto inutilizzabile per due anni.\nLa gestione dell'impianto fu affidata a un trust, Ellis Park World of Sport, che nel 1987 concluse un accordo di naming e sponsorizzazione con la First National Bank of South Africa, la quale aveva coperto i costi di ricostruzione e aveva garantito un prestito di 26,2 milioni di rand per rilevare da un altro istituto l'accordo di comodato d'uso di 99 anni che aveva ceduto in cambio del finanziamento dei lavori di ricostruzione dello stadio; successive vicende poi portarono a liti giudiziarie la banca con la TFRU, nel frattempo rinominata in Golden Lions Rugby Union.\nEllis Park fu, tra gli stadi destinati a ospitare la che segn\u00f2 il ritorno del Sudafrica nel consesso mondiale dopo la fine dell\"'apartheid\", quello scelto come sede della finale.\nIl 24 giugno, nell'ultimo atto della competizione, furono di scena i padroni di casa degli \"Springbok\" e i neozelandesi \"All Blacks\"; la partita, di per s\u00e9 tecnicamente tesa e risolta solo da tiri tra i pali e nessuna meta, fu vinta dalla squadra di casa con 15 punti marcati da Jo\u00ebl Stransky: a passare alla storia fu per\u00f2 la consegna della coppa William Webb Ellis al capitano sudafricano Fran\u00e7ois Pienaar direttamente dalle mani dell'allora presidente del Paese, Nelson Mandela, uno dei momenti considerati pi\u00f9 iconici di fine XX secolo e, pi\u00f9 in generale, della storia recente, in quanto identificato come atto di riconciliazione tra la maggioranza nera del Paese e la minoranza bianca che aveva instaurato per pi\u00f9 di 40 anni un regime segregazionista.\nSuccessive iniziative intraprese dalla citt\u00e0 di Johannesburg, alle prese con problemi di bilancio, portarono alla vendita di Ellis Park al trust posseduto dai Golden Lions; nel 2005 la \"governance\" dell'unione provinciale decise di allargare la propriet\u00e0 del \"trust\" ad altri due soggetti, Interza Lesego (proprietario al 30%) e il club calcistico degli (proprietario al 21,5%) a formare Ellis Park World of Sport Management Company, della quale i Golden Lions si riservarono il 49%.\nJohannesburg fu una delle citt\u00e0 scelte come sedi del campionato mondiale di calcio 2010 e a Ellis Park furono affidati diversi incontri, bench\u00e9 non quello di finale, ospitata dal concittadino Soccer City Stadium nel sobborgo \"coloured\" di Soweto; tuttavia, in occasione della Confederations Cup 2009, che precedette di un anno il torneo mondiale e in cui ogni citt\u00e0 partecipava con un solo stadio, fu Ellis Park la sede della finale della competizione che vide il battere 3-2 gli .\nAlla successiva rassegna mondiale, invece, nello stadio si tennero alcuni incontri della fase a gironi e il quarto di finale tra e , vinto 1-0 da quest'ultima.\nNel 2008, e fino a tutto il 2012, lo stadio assunse il nome commerciale di Coca-Cola Park dopo accordo commerciale con la nota compagnia di Atlanta dietro corrispettivo complessivo di circa 45 milioni di rand (~ ) impiegato per i lavori di adeguamento in vista del mondiale 2010.\nNel 2014 un nuovo contratto di \"naming\" fu siglato con la compagnia aerea Emirates a seguito del quale lo stadio assunse il nome di Emirates Airline Park; nel 2019 l'accordo fu rinnovato per un ulteriore quinquennio fino al 2024.\nNel 2009 Ellis Park fu anche uno dei set cinematografici del film di Clint Eastwood \"Invictus\", che narra la storia della vittoria sudafricana alla citata Coppa del Mondo di rugby 1995 e dell'amicizia che nacque tra il presidente Mandela e il capitano degli \"Springbok\" Pienaar; in particolare, nello stadio fu rappresentata e filmata la partita di finale che diede la vittoria finale al .\nIl disastro dell'Ellis Park.\nL'11 aprile 2001 Ellis Park fu teatro del pi\u00f9 pesante disastro sportivo del Sudafrica: 43 tifosi rimasero schiacciati dalla folla che tentava di entrare in uno stadio gi\u00e0 pieno in occasione del derby cittadino tra gli e i .\nTra altre varie cause del disastro appurate dalla successiva indagine figurano il mancato rispetto delle norme minime di sicurezza imposte da FIFA e SAFA, e il tentativo da parte degli steward di disperdere la folla con gas lacrimogeno, che aument\u00f2 la confusione e il rischio di ulteriori incidenti."}
{"id": "1994069", "revid": "729019", "url": "https://it.wikipedia.org/wiki?curid=1994069", "title": "Cappella di Kazan'", "text": "La cappella di Kazan' \u00e8 una costruzione a forma di razzo con un tramezzo a vetrata raffigurata sulle banconote da 1000 rubli. Situata sulla riva del fiume Kotorosl', davanti al monastero della Trasfigurazione nel centro di Jaroslavl'. Il monumento \u00e8 stato solennemente inaugurato nell'agosto del 1997 in onore del 385\u00ba anniversario dell'uscita delle milizie per la liberazione di Mosca. Autore del progetto fu l'architetto G. L. Dajnov.\nStoria dell'edificio.\nNel 1612, a Ni\u017enij Novgorod vennero formate le milizie irregolari per la liberazione di Mosca dagli invasori. Da Ni\u017enij Novgorod le milizie si mossero lungo il Volga e si fermarono a Jaroslavl' per consolidare e raccogliere le forze. Durante la permanenza delle milizie (il cui quartier generale si trovava nel monastero della Trasfigurazione), Jaroslavl' assunse le funzioni di capitale dello Stato.\nIl monumento \u00e8 stato eretto per celebrare l'uscita delle milizie di Minin e di Po\u017earskij dalle mura del monastero, avvenuta il 27 luglio del 1612.\nDescrizione del monumento.\nLa costruzione \u00e8 a un tempo una cappella, dal momento che in questo luogo sono presenti immagini di santi cristiani, e monumento alla memoria, perch\u00e9 nella pietra sono incise le parole \u00abAlle milizie del 1612 dalla grata posterit\u00e0 \u00bb. Nella cappella, sotto forma di vetrata dipinta, \u00e8 raffigurata la Madonna di Kazan', patrona dell'esercito russo e di Jaroslavl'. La costruzione \u00e8 chiaramente visibile da lontano ed \u00e8 somigliante a un razzo cosmico."}
{"id": "1994074", "revid": "1788047", "url": "https://it.wikipedia.org/wiki?curid=1994074", "title": "Campionato nordamericano di pallavolo femminile 1981", "text": "Il VII campionato nordamericano di pallavolo femminile si \u00e8 svolto nel 1981 a Citt\u00e0 del Messico, in Messico. Al torneo hanno partecipato 9 squadre nazionali nordamericane e la vittoria finale \u00e8 andata per la prima volta agli Stati Uniti.\nPodio.\nCampione.\nStati Uniti(Primo titolo)\nSecondo posto.\nCuba\nTerzo posto.\nMessico"}
{"id": "1994082", "revid": "767487", "url": "https://it.wikipedia.org/wiki?curid=1994082", "title": "Streghe verso nord", "text": "Streghe verso nord \u00e8 un film del 2001, diretto da Giovanni Veronesi e con protagonista Teo Mammucari, al suo esordio come attore.\nTrama.\nTeo Sellari \u00e8 uno scrittore che ha realizzato un libro sulle streghe da cui verr\u00e0 tratto un film. Gallio De Dominicis, produttore del film, rivela che le streghe esistono e che sia lui che Teo fanno parte di una speciale categoria chiamata Disinnescatori, anche se lo scrittore non ne era consapevole. Il loro compito \u00e8 quello di \"liberare\" le streghe tirando loro una testata e poi trascinandole per sette passi verso nord, cos\u00ec che tutti coloro che hanno assistito alla scena la dimentichino immediatamente, proprio come Teo stesso aveva scritto nel suo libro. Teo, inizialmente spaventato ed incredulo, accetta poi di seguire il suo destino ed aiutare il collega. Alla fine Lucilla, cognata di Teo e moglie di suo fratello Paolo, si rivela essere una potente strega ed il cognato \u00e8 costretto a colpirla. Teo sembra volersi ritirare da questo strano mestiere, ma la scena finale molto suggestiva mostra lo scrittore aiutare Gallio a vincere una gara di barche a vela telecomandate nuotando per vari minuti sott'acqua, sfruttando uno dei poteri dell'essere un disinnescatore.\nProduzione.\nIl film \u00e8 ambientato a Roma. Il coprotagonista Sorvino \u00e8 un appassionato di modellismo navale dinamico. I due protagonisti viaggiano su una BMW Serie 5. La villa al mare del fratello del protagonista \u00e8 a Castiglione della Pescaia- Punta Ala, mentre il campionato italiano di modellismo navale \u00e8 svolto a Rosignano Marittimo-Solvay, entrambe in Toscana."}
{"id": "1994092", "revid": "254059", "url": "https://it.wikipedia.org/wiki?curid=1994092", "title": "Sicardo (vescovo di Novara)", "text": "Biografia.\nSicardo nacque in data sconosciuta in patria ignota.\nEletto Vescovo di Novara in data incerta, rimase in carica nella propria sede sino alla propria morte, nel 780."}
{"id": "1994100", "revid": "1821847", "url": "https://it.wikipedia.org/wiki?curid=1994100", "title": "Giunte di Offensiva Nazional-Sindacalista", "text": "Le Giunte di offensiva nazional-sindacalista (\"Juntas de Ofensiva Nacional-Sindicalista\", in sigla JONS) sono state un movimento spagnolo nazional-sindacalista, fondato nel 1931.\nCessarono di esistere per fusione con la Falange spagnola nel 1934.\nStoria.\nLe JONS furono fondate nel mese di ottobre del 1931 dalla fusione del gruppo guidato da Ramiro Ledesma Ramos, fondatore del settimanale \"La Conquista del Estado\" con le Juntas Castellanas de Actuaci\u00f3n Hisp\u00e1nica, un gruppo fondato da On\u00e9simo Redondo Ortega, ex propagandista dell'Azione Cattolica, organizzazione che abbandon\u00f2 considerandola fellona e prona al compromesso.\nIl 9 febbraio 1934 a Madrid lo studente falangista Mat\u00edas Montero fu ucciso da due militanti del \"Partido Socialista Obrero Espa\u00f1ol\" e, a seguito di questo omicidio, il 13 febbraio 1934 Jos\u00e9 Antonio Primo de Rivera e Ledesma Ramos, si accordarono per fondere i due rispettivi movimenti con una cerimonia svoltasi presso il Teatro Calder\u00f3n di Valladolid; il movimento unificato assunse il nome di \"Falange Espa\u00f1ola de las Juntas de Ofensiva Nacional Sindicalista\" e fu inizialmente guidato in triumvirato da Jos\u00e9 Antonio Primo de Rivera, Ramiro Ledesma Ramos e Ruiz de Alda.\nQualche tempo pi\u00f9 tardi, nel 1935, Ramiro Ledesma Ramos sarebbe stato espulso dal FE de las JONS per disaccordi con Jos\u00e9 Antonio Primo de Rivera sulla direzione del partito. Successivamente cerc\u00f2 di rifondare le JONS come un partito indipendente dalla Falange, ma non riusc\u00ec a conquistare gran parte dei quadri e militanti sotto la disciplina della FE de las JONS. Ledesma Ramos fin\u00ec quindi per fondare un piccolo giornale settimanale, denominato \"La patria libre\", che cerc\u00f2 di sostenere la riorganizzazione di una JONS indipendente dalla Falange.\nL'ideologia.\nLe JONS furono considerate portatrici di un'ideologia nazional-rivoluzionaria inserita nell'alveo della rivoluzione conservatrice e tesa al conseguimento della rivoluzione sociale. Adottarono come simbolo cinque frecce incrociate in un giogo e lo slogan \"\u00a1Espa\u00f1a Una, Grande y Libre!\", \"\u00a1Arriba los valores hisp\u00e1nicos!\", grido precursore del falangista \"\u00a1Arriba Espa\u00f1a!\". La dottrina, ispirata al socialismo nazionale e al sindacalismo rivoluzionario, auspicava la creazione di un \"nuovo Stato\", di cui i lavoratori fossero la pietra angolare. La grandezza della patria, il suo progresso e la sua unit\u00e0 erano altri obiettivi dichiarati.\nRamiro Ledesma Ramos, filosofo appartenente alle avanguardie culturali spagnole e vicino al sindacalismo rivoluzionario, elabor\u00f2 i fondamenti dottrinali, culturali, simbolici e rituali del movimento, rigettando la lotta di classe marxista e il parlamentarismo borghese, per la costituzione di un nuovo \"Stato del lavoro\", sulle basi del fascismo italiano: corporativismo, socializzazione delle imprese e dei mezzi di produzione, sindacalismo nazionale."}
{"id": "1994110", "revid": "2196166", "url": "https://it.wikipedia.org/wiki?curid=1994110", "title": "Castello di Romena", "text": "Il castello di Romena \u00e8 un fortilizio situato nel comune di Pratovecchio, in Toscana.\nStoria.\nLe prime testimonianze sull'esistenza del fortilizio risalgono al 1088 quando era la residenza del conte Guido Alberto dei Marchesi di Spoleto, il quale partendo da questa rocca riusc\u00ec nel corso dell'XI secolo ad estendere i suoi domini sul Casentino. Nel XII secolo il maniero divenne propriet\u00e0 dei nuovi signori della valle: i conti Guidi. Alla morte del conte Guido Guerra III (1213), i beni dei Guidi furono suddivisi tra i figli e il castello di Romena pass\u00f2 ad Aghinolfo, e da lui discendono i cosiddetti \"conti Guidi di Romena\", un ramo minore della famiglia.\nL'episodio forse pi\u00f9 celebre nella lunga storia del castello avvenne nel 1281. In quel tempo presso il castello viveva Mastro Adamo da Brescia che per conto dei Guidi di Romena, falsificava i fiorini d'oro della Repubblica di Firenze. Catturato e condannato a morte venne giustiziato nei pressi del castello nella localit\u00e0 in seguito chiamata Omomorto; l'episodio di Mastro Adamo \u00e8 riportato anche da Dante Alighieri nel canto XXX dell'Inferno.\nLo stesso Dante Alighieri \u00e8 vissuto per qualche tempo nel castello al tempo del suo esilio durato dal 1301 alla morte nel 1321. Dante era in buoni rapporti con i conti Guidi che accettarono di ospitarlo e proteggerlo: va detto per amor di verit\u00e0 che il sommo poeta risiedette per\u00f2 quasi sempre nel vicino Castello di Porciano. I Guidi rimasero padroni di Romena fino al 1357 quando il castello venne acquistato dal comune di Firenze.\nNel XIV secolo il castello aveva un aspetto molto diverso dall'attuale: era presente un palazzo signorile per i Signori ed anche un cassero qual punto di estrema difesa, era difeso da un sistema costituito da ben tre cerchie murarie e da 14 torri. All'interno del recinto murario vi erano le abitazioni per circa cento persone ed anche un ospedale per i pellegrini o per i poveri; in seguito le torri furono ridotte a cinque.\nProbabilmente il numero delle torri diminu\u00ec gi\u00e0 nel 1440 quando il castello fu conquistato e in parte distrutto dalle truppe arruolate dai Visconti, signori di Milano, guidate dal condottiero Niccol\u00f2 Piccinino. Il castello pochi anni dopo torn\u00f2 in mano ai fiorentini e da allora in poi segu\u00ec le vicende prima di Firenze poi del Granducato di Toscana. Un devastante terremoto nel 1579 ridusse il maniero in un rudere. Propriet\u00e0 prima dei conti Goretti pass\u00f2 nel 1768, a seguito di un'asta pubblica, ai Flamini, ancora nel ventunesimo secolo proprietari del castello. Ancora nel 1889 i terreni all'interno delle mura erano coltivati con viti e olivi e addossate alla seconda cerchia di mura c'erano della case da contadini. Al conte Ottaviano Flamini si deve il restauro conservativo che ha permesso al castello di salvarsi da un inesorabile degrado. Nel castello soggiorn\u00f2 nel 1901 Gabriele d'Annunzio che qui scrisse gran parte dell'Alcyone; durante la seconda guerra mondiale il castello venne pesantemente bombardato dall'esercito alleato per cacciare le truppe tedesche che qui si erano arroccate.\nDescrizione.\nSorge in cima ad un poggio a 621 metri di altitudine, in posizione dominate sul Casentino e sul paese di Pratovecchio. Il toponimo \"Romena\" o \"Ormena\" \u00e8 un vocabolo di origine etrusca. Nella zona del castello sono stati ritrovati, durante varie campagne di scavo, frammenti di vasi e vari utensili per uso domestico.\nIl castello si presenta nella veste conferitole grazie ai restauri promossi dal conte Ottaviano Goretti de\u2019Flamini. Sono ancora in piedi il cassero, tre torri e parte delle tre cerchie murarie.\nL'ingresso al castello avviene a nord dalle cosiddette porta Gioiosa e porta Bacia. Al cassero si accede da una torre, dotata di ponte levatoio e fossato, e una volta all'interno si possono vistare i due nuclei della struttura: la cosiddetta casa del Podest\u00e0, palazzo residenziale dei conti Guidi di Romena dove all'interno \u00e8 collocata una ricostruzione in scala del castello come appariva nel XIII secolo, e il mastio, la torre pi\u00f9 alta e pi\u00f9 protetta; sono anche presenti una cisterna per la raccolta delle acque piovane e un cunicolo sotterraneo che portava all'esterno.\nLe mura difensive presentano ancora dei beccatelli, che hanno il compito di sorreggere il camminamento di ronda in legno, opera frutto del ripristino ottocentesco.\nTra il cassero e la terza torre superstite c'\u00e8 l'ampio spazio della piazza d'armi, dove nel 1901 pose la sua tenda Gabriele d'Annunzio. L'ultima delle torri \u00e8 la cosiddetta torre delle Prigioni.\nSottoposto ad importanti restauri \u00e8 stato riaperto al pubblico nel 2007 ed \u00e8 visitabile a pagamento."}
{"id": "1994112", "revid": "282056", "url": "https://it.wikipedia.org/wiki?curid=1994112", "title": "Coca-Cola Park", "text": ""}
{"id": "1994113", "revid": "400060", "url": "https://it.wikipedia.org/wiki?curid=1994113", "title": "ICE - Agenzia per la promozione all'estero e l'internazionalizzazione delle imprese italiane", "text": "L'agenzia ICE - Agenzia per la promozione all'estero e l'internazionalizzazione delle imprese italiane \u00e8 un'agenzia italiana il cui scopo principale \u00e8 favorire il commercio con l'estero e le esportazioni italiane. \u00c8 stato istituito nel 1926 con il regio decreto n. 800 con il nome di INE (\"Istituto nazionale per le esportazioni\") e aveva il compito principale di \"promuovere lo sviluppo delle esportazioni dei prodotti del suolo e dell'industria italiana\".\nNel 1935 l'istituto ha acquisito competenze specifiche anche nel campo delle importazioni cambiando la denominazione in \"Istituto nazionale per gli scambi con l'estero\". Successivamente, nel 1945, assume la denominazione \"ICE - Istituto nazionale per il commercio estero\".\nNel luglio 2011, l'ICE viene soppresso e poco dopo nel dicembre 2011 viene ricostituito in forma di agenzia governativa con la denominazione \"ICE - Agenzia per la promozione all'estero e l'internazionalizzazione delle imprese italiane\". Dopo circa 12 mesi di gestione transitoria, dal 1\u00ba gennaio 2013 la nuova Agenzie ICE \u00e8 operativa a sostegno delle esportazioni e degli investimenti italiani nel mondo e per favorire gli investimenti esteri in Italia.\nLa crociera della \"Nave Italia\" e la nascita dell'ICE.\nPrecursore dell'ICE, istituito nel 1926, fu la fiera campionaria galleggiante allestita sulla nave Italia partita il 18 febbraio 1924 da La Spezia con l'intento di promuovere i prodotti italiani nell'America Latina.\nNei primi anni '20 del secolo scorso i mercati mondiali erano egemonizzati dalle merci prodotte principalmente nel Regno Unito, relativi Dominion e negli Stati Uniti e i prodotti italiani soffrivano nei mercati esteri di tale concorrenza.\nIn America Latina vi era ancora qualche possibilit\u00e0 di aprire nuovi mercati in concorrenza alla Germania e alla Francia gi\u00e0 presenti in quei territori, le quali non vedevano con favore l'intrusione di altri concorrenti in quello che giudicavano una loro esclusiva \u201criserva\u201d commerciale.\nPer contrastare tale egemonia, in Italia le potenti \u201ccorporazioni\u201d degli industriali si attivarono facendo pressioni sul Governo e proponendo il loro progetto di una \"Crociera commerciale\" per promuovere i propri prodotti nel promettente mercato Latino Americano.\nNacque cos\u00ec, sotto l'alto patronato del presidente del Consiglio dei ministri, con gli auspici di Gabriele D'Annunzio e presieduto dal senatore Pellerano il Comitato per la crociera commerciale nell'America Latina.\nFacevano parte del Comitato rappresentanti del governo, della Marina, dell'industria e del commercio.\nFu da questo deciso di noleggiare il piroscafo Ferdinando Palasciano (nave ospedale) che ribattezzato \"Nave Italia\" fu posto sotto il comando di un Capitano di vascello, con equipaggio della Marina Militare e imbarc\u00f2 una folta rappresentanza di imprenditori, artisti, autorit\u00e0 civili e politiche dell'epoca.\nA bordo della \"Regia Nave Italia\" fu allestita la \u201cMostra campionaria itinerante\u201d per mostrare le eccellenze dell'allora poco conosciuto \"made in Italy\".\nDurante i lavori necessari per ospitare la mostra campionaria alcuni saloni del piroscafo vennero adattati allo stile italiano per l'esposizione dei prodotti, che sarebbero stati collocati in vetrine eleganti e solide.\nIl pittore Giulio Aristide Sartorio elabor\u00f2 raffinate decorazioni che adornarono le scalinate di prua e di poppa. Le sale dell'esposizione erano dedicate rispettivamente alla seta, alla lana, agli orafi e affini, ai cotoni, ai filati, alla seta artificiale, ai prodotti chimici, ai profumi, ai medicinali, al libro.\nFu realizzato un atrio principale, attorniato da direzione, uffici, bar ed ufficio cambio. Adiacenti a tale zona erano inoltre la sala dei marmi, la sala delle ceramiche e affini, la sala dei ministeri e delle rappresentanze ufficiali, il patronato industrie femminili e piccole industrie operaie, la sala dell'arredamento della casa, delle industrie belliche e affini, dell'industria della carta, la tipografia, la sala degli strumenti musicali, dei vini, dei liquori, dei prodotti alimentari, delle industrie elettriche e meccaniche, delle macchine per l'agricoltura. Vi era inoltre la sala delle automobili, dei cicli e dei motocicli.\nGino Copped\u00e8 progett\u00f2 una sala del libro italiano, ispirata ad una stanza di Firenze con vista sui colli fiesolani.\nTra i prodotti esposti vi erano le macchine da scrivere Olivetti, i feltri Borsalino, il cioccolato Perugina, le ceramiche di Faenza, i vetri di Murano, le pistole Beretta, gli occhiali Salmoiraghi, le automobili della FIAT, i biscotti della Lazzaroni, il bitter Campari, la seta artificiale della Snia Viscosa, le stoffe di Fortuny, i ferri battuti di Mazzucchelli e di Carlo Rizzarda, i vasi di Gio Ponti e di Venini, le medicine della Carlo Erba. Anche la Regia Marina partecip\u00f2 alla mostra, esponendo materiale tecnico prodotto dalla cantieristica navale italiana e tutta la cartografia dell'Ufficio Idrografico. La Lega navale italiana espose il busto di Cristoforo Colombo e due targhe, una delle quali riproduceva una parte del testamento del navigatore, mentre l'altra replicava una lettera di Colombo, inviata alla Repubblica di Genova, contenente la frase \u00absiendo io nascido a Genova ...\u00bb.\nLa nave imbarc\u00f2 inoltre 500 opere d'arte, scelte da un comitato presieduto da Giulio Aristide Sartorio e comprensivo anche, tra gli altri, di Vincenzo Gemito, Adolfo De Carolis, Antonio Mancini e Francesco Paolo Michetti. Lo stesso Sartorio incluse numerose proprie opere, molte delle quali eseguite al fronte durante la prima guerra mondiale; durante la traversata il pittore dipinse pi\u00f9 di 200 paesaggi.\nLa Nave Italia lev\u00f2 le ancore da La Spezia il 18 febbraio 1924 e nel corso dei successivi sei mesi tocc\u00f2 i principali porti del Continente Americano tra cui Las Palmas, S. Maria di Belem, Pernambuco, Bahia, Baia di Spirito Santo, Rio de Janeiero, Santos, Florianopolis, Rio Grande do Sul, Montevideo, Buenos Aires, Bahia Blanca, Punta Arenas, Baia Fortescue, Coronel, Talcahuano, Valparaiso, Antofagasta, Iquique, Arica, Mollendo, Callao, Guayaquil, Colon, Vera Cruz, Avana, Port au Prince, Cartagena, Porto Columbia, La Guayra, Port of Spain, Las Palma, e rientro' a La Spezia il 20 ottobre 1924, dopo 23.000 miglia di navigazione e aver toccato 31 porti di 12 diverse nazioni.\nLa crociera venne accolta con molto favore in tutti i paesi che visit\u00f2 e fu coronata da un significativo successo commerciale; il valore totale delle transazioni commerciali super\u00f2 i 120 milioni di Lire del tempo e i visitatori della mostra itinerante furono circa 2 milioni.\nPer commemorare la crociera fu emessa dalle Poste Italiane una serie di francobolli denominata Crociera Italiana 1924. Nel 1999 fu inaugurata la mostra \"Aristide Sartorio 1924: la crociera della Regia nave Italia nell'America Latina\" a cura di Bruno Mantura e Maria Paola Maino presso l'Istituto italo-latino americano di Roma.\nSulla scia del successo di tale prima esperienza promozionale sui mercati internazionali e per volere dei principali imprenditori italiani dell'epoca, tra cui Alberto Pirelli, che con largo anticipo rispetto agli imprenditori di altri paesi avevano compreso l'importanza del sostegno pubblico per la promozione all'estero delle produzioni nazionali, l'ICE venne istituito nel 1926 con il Regio Decreto n. 800 con il nome di INE (Istituto Nazionale per le Esportazioni) con il compito principale di \"promuovere lo sviluppo delle esportazioni dei prodotti del suolo e dell'industria italiana\".\nIl primo presidente dell'allora INE fu Guido Jung, lo stesso che in seguito fond\u00f2 l'IRI.\nNel 1935 l'Istituto acquisisce competenze specifiche anche nel campo delle importazioni cambiando la denominazione in \"Istituto nazionale per gli scambi con l'estero\". Successivamente nel 1945 assume la denominazione \"ICE - Istituto nazionale per il commercio estero\".\nNel luglio 2011 viene soppresso e poco dopo nel dicembre 2011 viene ricostituito come \"ICE - Agenzia per la promozione all'estero e l'internazionalizzazione delle imprese italiane\".\nL'Agenzia per la promozione all'estero e l'internazionalizzazione delle imprese italiane.\nL'ICE-Agenzia per la promozione all'estero e l'internazionalizzazione delle imprese italiane \u00e8 stata istituita dalla legge 22 dicembre 2011 n. 214 come ente dotato di personalit\u00e0 giuridica di diritto pubblico, sottoposto ai poteri di indirizzo e vigilanza del Ministero dello sviluppo economico che li esercita sentiti, per le materie di rispettiva competenza, il Ministero degli affari esteri ed il Ministero dell'economia e delle finanze.\nL'Agenzia ha il compito di sviluppare, agevolare e promuovere i rapporti economici e commerciali italiani con l'estero, con particolare attenzione alle esigenze delle piccole e medie imprese, dei loro consorzi e raggruppamenti. L'ICE opera al fine di sviluppare l'internazionalizzazione delle imprese italiane, nonch\u00e9 la commercializzazione dei beni e servizi italiani nei mercati internazionali, e di promuovere l'immagine del prodotto italiano nel mondo. L'Agenzia svolge le attivit\u00e0 utili al perseguimento dei compiti ad essa affidati e, in particolare, offre servizi di informazione, assistenza e consulenza alle imprese italiane che operano nel commercio internazionale e promuove la cooperazione nei settori industriale, agricolo e agro-alimentare, della distribuzione e del terziario, al fine di incrementare la presenza delle imprese italiane sui mercati internazionali.\nNello svolgimento delle proprie attivit\u00e0, l'Agenzia opera in stretto raccordo con le regioni, le camere di commercio, industria, artigianato e agricoltura, le organizzazioni imprenditoriali e gli altri soggetti pubblici e privati interessati, ai sensi di linee guida e di indirizzo strategico in materia di promozione ed internazionalizzazione delle imprese che verranno assunte da una Cabina di regia istituzionale.\nIl CorCE.\nL'ICE \u00e8 nota anche per un suo corso di studi specializzato nel commercio con l'estero e denominato CorCE, acronimo di Corso di specializzazione in Commercio Estero. Il CorCE \u00e8 stato istituito nell'ottobre del 1962, con le prime quaranta borse assegnate con bando pubblico e oggi ha assunto la forma di un \"master per l'internazionalizzazione delle imprese.\nLa struttura attuale dell'ICE.\nA partire dal 1\u00ba gennaio 2015 l'Agenzia ICE opera con circa 64 uffici nel mondo, in stretta collaborazione con la rete diplomatico-consolare e con le Camere di Commercio Italiane all'estero.\nPresidente e direttore generale sono stati Michele Scannavini e Piergiorgio Borgogelli; mentre attualmente sono Carlo Ferro e Roberto Luongo."}
{"id": "1994115", "revid": "767487", "url": "https://it.wikipedia.org/wiki?curid=1994115", "title": "Bob Feerick", "text": ""}
{"id": "1994120", "revid": "124719829", "url": "https://it.wikipedia.org/wiki?curid=1994120", "title": "Aldo Timossi", "text": " \nBiografia.\nNato il 18 novembre del 1946, a Morano sul Po da Ercole e Luigina Rey, \u00e8 stato amministratore comunale per quattro mandati, presidente di Unit\u00e0 Sanitaria locale. Dopo l'apprendistato nel giornale locale \"Il Monferrato\" e l'iscrizione all'Ordine nazionale giornalisti, inizia la carriera in Regione Piemonte il 3 giugno 1974, chiamato dal presidente Gianni Oberto Tarena per costituire l'Ufficio Stampa. \u00c8 sempre accanto ai Presidenti che verranno nelle legislature successive. Capo di Gabinetto del presidente Vittorio Beltrami dal 1985 e, per qualche tempo, del successore Gian Paolo Brizio dal 1990, ha ricoperto posizioni dirigenziali sempre nell'ambito della Presidenza, fino al congedo nel 2008. Ha fatto parte di commissioni presso il Ministero delle Poste per la riforma radiotelevisiva e l'assegnazione delle frequenze all'emittenza privata. \u00c8 stato inoltre esperto di Cerimoniale e consultore giuridico della Conferenza Episcopale Piemonte-Valle d'Aosta per il quinquennio 2008-2013.\nLaureato in Lettere - indirizzo storico presso l'Universit\u00e0 degli Studi di Torino, con una tesi intitolata \"Storia politica del Regionalismo in Italia\", relatore il grande storico dell'et\u00e0 moderna, e Preside della Facolt\u00e0, Guido Quazza. Appassionato di ricerca storica, \u00e8 autore di alcune opere di storia locale: \"Storia del Monferrato\", \"TRAPOeLINO (Tre millenni di storia e leggende a Morano sul Po)\", \"Alla riscoperta del Monferrato\", \"Roma \u00e8 salva (La battaglia dei Campi Raudi)\", \"N\u00e9 imbecilli n\u00e9 spiantati (Storia della Famiglia dei marchesi Mossi e Pallavicino-Mossi)\" e di un saggio sul fiume Po in corso di stampa \"Po: un fiume di parole\". Inoltre ha recentemente lavorato ad una ricerca storico-militare sulle vicende del biennio che port\u00f2 l'Esercito Italiano all'entrata in guerra nel 1915, nonch\u00e9 ad un'approfondita biografia del grande Papa Innocenzo III e del Vescovo vercellese Sant'Eusebio.\nIn virt\u00f9 del suo impegno nell'organizzazione di eventi legati al mondo scientifico ed in particolare alla ricerca sui corpi celesti e sugli asteroidi, \u00e8 stato eccezionalmente intitolato al suo nome il 13174 Timossi, asteroide della fascia principale, scoperto nel 1996, che presenta un'orbita caratterizzata da un semiasse maggiore pari a 2,6522595 UA e da un'eccentricit\u00e0 di 0,1054032, inclinata di 15,15093\u00b0 rispetto all'eclittica.\nOpere principali.\nMonferrato 150 (una Terra e il suo giornale) Casale Monferrato, 2021"}
{"id": "1994126", "revid": "1776051", "url": "https://it.wikipedia.org/wiki?curid=1994126", "title": "Rinaldo Casati", "text": "Figlio del conte Camillo Casati e di Anna Giulini della Porta, fu senatore del Regno d'Italia dalla XVIII legislatura.\nI suoi resti mortali riposano presso il monumentale Mausoleo Casati Stampa di Soncino nel cimitero urbano di Muggi\u00f2 (Monza e Brianza)."}
{"id": "1994130", "revid": "117262010", "url": "https://it.wikipedia.org/wiki?curid=1994130", "title": "Salvatore Mannone", "text": "Coniugato con tre figli, siciliano trapiantato a 16 anni in Lombardia \u00e8 uno tra i maggiori giocatori di biliardo nelle categoria cinque birilli e nove birilli. \nSi avvicina al biliardo, quasi per caso, all'et\u00e0 di 24 anni. \nPer il suo stile di gioco viene considerato dai colleghi giocatori uno degli atleti pi\u00f9 eleganti sul panno verde.\nNel 1993 ha vinto la prima coppa del mondo della categoria professionisti (World Cup Pro - 5 Birilli).\nAltro importante successo \u00e8 stato la vittoria del\u00a0Campionato Italiano categoria Nazionale-Pro\u00a0della stagione\u00a02010/2011.\nHa gestito fino al 2018 una sala biliardi chiamata CSB Mannone Club presso Cusago (MI).\nAttualmente collabora con il\u00a0centro sportivo\u00a0Angolo 50\u00a0di Gallarate in provincia di Varese.\nGioca nella categoria Master dei campionati Fibis.\nWorld Cup Pro - 5 Birilli.\nNel 1993, a Cannes, ha vinto la prima edizione del campionato del mondo della categoria professionisti.\nLa finale fu giocata con Gustavo Adrian Zito uno dei giocatori simbolo di quell\u2019epoca, un professionista del biliardo fra i pi\u00f9 forti di sempre. In quegli anni si giocava al meglio delle nove partite e Mannone si aggiudic\u00f2 l'ultima sfida in una vera e propria battaglia punto a punto. \nQueste competizioni - che in tutto furono quattro - erano state create dalla Billiard Master Association (BMA), un\u2019organizzazione che aveva l\u2019obiettivo di dare visibilit\u00e0, specie negli anni 90, al biliardo professionistico a livello mondiale, tramite il supporto televisivo dell\u2019allora pay-Tv di punta\u00a0TELE+.\nSuperquark.\nNel 2002 fu memorabile la puntata televisiva di Superquark in cui il campione del mondo italiano Salvatore Mannone ed il campione del mondo argentino Gustavo Torregiani nel corso della trasmissione, ideata e condotta da Piero Angela su Raiuno, spiegarono, con delle straordinarie esibizioni, i misteriosi segreti della professione nella rubrica \u201cCome si fa\u201d. I due fuoriclasse del tavolo verde, in quell'occasione, ebbero la possibilit\u00e0 di raccontare la passione, gli studi, le tecniche, i segreti del biliardo, un gioco dalle regole precise che richiede conoscenza geometriche, fantasia e particolare concentrazione.\nCalcio e Biliardo.\nCalcisticamente interista, Salvatore Mannone, nel corso della sua carriera, ha, tuttavia, trascorso diversi pomeriggi a Milanello, sfidando i giocatori del , Sebastiano Rossi, Zvonimir Boban, Demetrio Albertini e Roberto Donadoni.\nBTP.\nVittorie complessive nel circuito \nCollegamenti esterni.\nhttp://www.mannoneclub.com/"}
{"id": "1994131", "revid": "1573940", "url": "https://it.wikipedia.org/wiki?curid=1994131", "title": "Khuda", "text": "Khuda o Khoda (in persiano: \u062e\u062f\u0627 ) \u00e8 una parola persiana che significa \u00abDio\u00bb.\nMolte volte \u00e8 usata anche nel'urdu e nell'hindi, nonostante oggi la parola araba \"Allah\" sia pi\u00f9 comune nei testi iranici.\nLa frase Khuda Hafiz, che significa \"Dio sia il tuo Guardiano\" \u00e8 una frase di addio tradizionale del farsi e del curdo, in uso anche presso alcune popolazioni afghane e tra i musulmani dell'Asia meridionale."}
{"id": "1994138", "revid": "212348", "url": "https://it.wikipedia.org/wiki?curid=1994138", "title": "Portalia", "text": ""}
{"id": "1994139", "revid": "1013865", "url": "https://it.wikipedia.org/wiki?curid=1994139", "title": "Oyem", "text": "Oyem \u00e8 il capoluogo della provincia di Woleu-Ntem, nel Gabon settentrionale, situata lungo il corso del fiume Ntem.\nGeografia fisica.\nLa citt\u00e0 sorge su di un altopiano ad un'altezza di circa 900 metri sul livello del mare; essa \u00e8 il punto di riferimento per quanto riguarda l'amministrazione e i trasporti nell'area agricola che la circonda. Oyem si trova a 411 chilometri di distanza dalla capitale dello stato, Libreville.\nStoria.\nIl nome della citt\u00e0 deriva da quello di un grosso albero che cresce nelle sue vicinanze. Negli anni novanta del XX secolo alcune funzionarie dei Peace Corps statunitensi vennero violentate ed uccise in Gabon, facendo nascere polemiche sulla sicurezza della loro ubicazione.\nNel marzo del 2004 in citt\u00e0 si ebbero casi di cani infettati dal virus della rabbia; essi contagiarono 5 abitanti, dei quali 3 perirono. Si arriv\u00f2 al punto da dover costringere l'amministrazione cittadina ad abbattere 50 animali randagi. Nell'ottobre dello stesso anno, Oyem sub\u00ec interruzioni sulla rete di distribuzione dell'acqua e dell'energia elettrica; a dicembre invece si diffuse una rara variante della febbre tifoide, estesa a tutto il Gabon settentrionale.\nEconomia.\nLe principali colture agricole di Oyem sono il cacao ed il caff\u00e8, trasportate ai porti camerunensi di Kribi e Douala per poter essere esportate. Altri importanti prodotti sono il caucci\u00f9 e le patate."}
{"id": "1994142", "revid": "547034", "url": "https://it.wikipedia.org/wiki?curid=1994142", "title": "Luigi Chiala", "text": "Fu senatore del Regno d'Italia nella XVIII legislatura.\nBiografia.\nLuigi nasce a Ivrea in una famiglia della piccola borghesia. Il padre Giovanni \u00e8 il direttore delle poste, la madre Marianna Giordano proviene da una famiglia piuttosto benestante. Luigi ha anche un fratello, Valentino Chiala, maggiore generale del regio esercito, che combatter\u00e0 durante la guerra austro-prussiana. Dopo gli studi a Ivrea, s'iscrive all'Universit\u00e0 di Torino al corso di belle lettere. \nCollabora a numerose testate giornalistiche. Il 30 marzo 1850 inizia a lavorare per \"La Campana\" e nello stasso anno inizia anche a collaborare con \"L'Armonia\", entrambe testate di stampo clericale. Nel 1853 diventa redattore e comproprietario della \"Rivista contemporanea di scienze, lettere, arti e teatro\", e dopo pochi mesi, grazie all'eredit\u00e0 materna, ne diventa l'unico proprietario. sotto la sua direzione la rivista cambia stile e inizia a proporre testi redatti direttamente da scrittori e poeti. Personaggi di grand erilievo scriveranno nella rubrica chiamata \"Pensieri\", fra essi i pi\u00f9 conosciuti furono: Joseph de Maistre, Vincenzo Gioberti, alessandro Manzoni, Silvio Pellico e Niccol\u00f2 Tommaseo. \nNel 1859 si arruola volontario per combattere nella Seconda guerra d'indipendenza italiana diventando ufficiale nel 1860. Nonostante la guerra pubblic\u00f2 una biografia su Cavour. Alla fine del conflitto decide di restare nell'esercito e in parallelo fonda e diventa direttore nel 1862 della rivista \"L'Italia militare\" che pubblicher\u00e0 fino al 1866. Durante la Terza guerra d'indipendenza italiana lavora allo Stato Maggiore del generale Alfonso La Marmora, con il quale tesse profondi legami di amicizia. Nominato capitano si dimette dall'esercito nel 1882.\nNel 1870 diventa direttore della \"Rivista militare italiana\", carica che conserver\u00e0 per sei anni. In quel periodo numerosi sono i suoi scritti su politici e militari che hanno influito sulla costruzione del Regno d'Italia e che gli diedero una certa fama. Il 29 ottobre 1882 viene eletto deputato del quinto collegio di Torino (Ivrea e Aosta), nella XV legislatura. Viene rieletto anche nelle seguenti elezioni del 186 e 1890, e il 10 ottobr 1892 viene nominato senatore. \nIl 20 dicembre 1888 fu nominato membro effettivo del Consiglio degli archivi, carica che mantenne sino al 28 giugno 1903.\nMor\u00ec a Roma il 27 aprile 1904."}
{"id": "1994150", "revid": "155613", "url": "https://it.wikipedia.org/wiki?curid=1994150", "title": "Palazzo dei Telefoni (Piazza Nolana)", "text": ""}
{"id": "1994151", "revid": "1776051", "url": "https://it.wikipedia.org/wiki?curid=1994151", "title": "Bonaventura Chigi Zondadari", "text": "Fu senatore del Regno d'Italia nella XVIII legislatura."}
{"id": "1994158", "revid": "599013", "url": "https://it.wikipedia.org/wiki?curid=1994158", "title": "Miguel Ram\u00edrez", "text": "Carriera.\nClub.\nLa sua carriera inizia nel Colo-Colo, squadra della sua nat\u00eca Santiago, dove milita dal 1991 al 1995, vincendo la Coppa Libertadores 1991 e la Recopa Sudamericana 1992. Nel 1995 si trasferisce in Europa, agli spagnoli del Real Sociedad, dove per\u00f2 gioca solo 10 partite. Il suo ritorno in America \u00e8 ai messicani del Monterrey. Qui rimane per una stagione. giocando 36 partite senza mai segnare.\nIl 1997 \u00e8 l'anno del suo ritorno in patria, inaugurato con la vittoria del campionato di calcio cileno con la sua nuova squadra, l'Universidad Cat\u00f3lica. Nel 2002 vince l'ultimo trofeo della sua carriera, il campionato di Apertura 2002. Dopo 188 presenze e 25 reti con la maglia della societ\u00e0 universitaria, torna al Colo-Colo dove chiude la carriera nel 2005.\nNazionale.\nHa fatto parte della nazionale di calcio cilena dal 1991 al 2003, giocando 62 partite e andando a segno una volta. Ha partecipato a e a cinque edizioni della Copa Am\u00e9rica."}
{"id": "1994160", "revid": "1776051", "url": "https://it.wikipedia.org/wiki?curid=1994160", "title": "Francesco Compagna (senatore)", "text": "Fu senatore del Regno d'Italia dalla XVIII legislatura."}
{"id": "1994161", "revid": "767487", "url": "https://it.wikipedia.org/wiki?curid=1994161", "title": "Khit\u0101n", "text": "Khit\u0101n \u00e8 un termine arabo che indica la circoncisione praticata secondo un rito islamico. \u00c8 anche legato al termine \"\u1e6dah\u0101ra\", che significa 'purit\u00e0 rituale'. La circoncisione rituale non \u00e8 una pratica richiesta dal Corano ma \u00e8 \"consigliata\" (\"sunna\") come una tappa con cui si introducono gli uomini al credo islamico e un segno di appartenenza alla vasta comunit\u00e0 islamica. \nLa circoncisione islamica \u00e8 assai simile a quella ebraica, nonostante ci siano alcuni punti che le differenziano. Attualmente i musulmani sono la pi\u00f9 grande comunit\u00e0 religiosa a praticare la circoncisione.\nFonti religiose.\nIl Corano non parla di circoncisione. Al tempo di Maometto la circoncisione era praticata da diverse trib\u00f9 arabe, come pure dagli ebrei, per motivi religiosi. Lo stesso Maometto era circonciso (la tradizione vuole che nascesse gi\u00e0 circonciso). Molti dei suoi primi discepoli erano circoncisi come segno di appartenenza alla nascente comunit\u00e0 islamica. Questi fatti sono citati diverse volte nei \"\u02bea\u1e25\u0101d\u012bth\". \u00c8 considerata una pratica religiosa dalle origini dell'Islam.\nL'Imam Abu Hanifa, fondatore della scuola di giurisprudenza islamica, che da lui fu conosciuta come \"hanafita\", e l'Im\u0101m Malik sostengono che la circoncisione \u00e8 una \"sunna mu\u02bfakkada\", non obbligatoria quindi ma fortemente consigliata. Alcuni discepoli, fra cui l'Im\u0101m Sh\u0101fi\u02bf\u012b e Ahmad ibn Hanbal la considerano vincolante per tutti i musulmani."}
{"id": "1994162", "revid": "287204", "url": "https://it.wikipedia.org/wiki?curid=1994162", "title": "Ciclopiroxolamina", "text": "La ciclopiroxolamina \u00e8 il principio attivo di indicazione specifica per l'onicomicosi, malattia dell'unghia formata da funghi patogeni.\n\u00c8 usata anche nel trattamento della dermatite seborroica. \u00c8 infatti presente da sola o in associazione in shampoo o lozioni specificamente formulati.\nIn questo caso \u00e8 efficace contro lieviti come Malassezia e Candida.\nUn recente studio ha affermato l'efficacia, in colture in vitro, della Ciclopiroxolamina come agente in grado di distruggere selettivamente le cellule gi\u00e0 infettate dal virus HIV.\nMeccanismo d'azione.\nLa Ciclopiroxolamina esercita un'azione fungicida ma \u00e8 attiva anche su batteri (stafilococchi, streptococchi e nocardie) e protozoi (Trichomonas vaginalis) ed \u00e8 legata alla sua affinit\u00e0 per i cationi trivalenti e quindi all'inibizione del metabolismo energetico delle cellule fungine alterandone la membrane e il citoplasma.\nControindicazioni.\nSconsigliato in soggetti con diabete, da evitare in caso di ipersensibilit\u00e0 nota al farmaco.\nEffetti indesiderati.\nFra gli effetti collaterali pi\u00f9 frequenti si riscontrano eritema e una generale irritazione, alterazioni del colore dell'unghia."}
{"id": "1994168", "revid": "62004", "url": "https://it.wikipedia.org/wiki?curid=1994168", "title": "Elsy Jacobs", "text": "Fu la prima campionessa del mondo su strada nel 1958. Nello stesso anno stabil\u00ec a Milano il record dell'ora su pista con una distanza di 41,347 km che sarebbe rimasto imbattuto fino al 1972, quando le fu tolto dall'italiana Maria Cressari. Nel 1959 vinse la medaglia d'argento ai mondiali su pista nell'inseguimento individuale. Fu campionessa nazionale ininterrottamente dal 1959 al 1974."}
{"id": "1994172", "revid": "2210568", "url": "https://it.wikipedia.org/wiki?curid=1994172", "title": "Maria d'Orl\u00e9ans (1813-1839)", "text": "Famiglia d'origine.\nLa principessa Maria era la figlia terzogenita di Luigi Filippo d'Orl\u00e9ans, al tempo della sua nascita duca di Chartres, e della principessa Maria Amalia di Borbone-Napoli.\nI suoi nonni paterni erano il duca Luigi Filippo II di Borbone-Orl\u00e9ans e la duchessa Luisa Maria Adelaide di Borbone-Penthi\u00e8vre; quelli materni Ferdinando I, re del Regno delle Due Sicilie e la sua consorte Maria Carolina d'Asburgo-Lorena, nata arciduchessa d'Austria.\nNel 1830 suo padre divenne re dei Francesi con il nome di Luigi Filippo I.\nMatrimonio.\nIl 17 ottobre del 1837 spos\u00f2 il duca Alessandro di W\u00fcrttemberg, figlio di Alessandro di W\u00fcrttemberg e di Antonietta di Sassonia-Coburgo-Saalfeld, nipote di Federico I del W\u00fcrttemberg da parte di padre e di Leopoldo I del Belgio da parte di madre. La cerimonia ebbe luogo nel palazzo del Grand Trianon presso Versailles: il matrimonio civile fu celebrato dal cancelliere Pasquier, il matrimonio cattolico dal vescovo di Versailles e quello luterano dal pastore Cuvier.\nLa coppia ebbe un figlio:\nNel 1838 la duchessa, gravemente ammalata di tubercolosi, si rec\u00f2 nella citt\u00e0 di Pisa, nella speranza che il clima mite potesse favorire la sua guarigione. I genitori inviarono presso di lei il fratello minore Luigi, il quale arriv\u00f2 poco prima della morte della sorella, avvenuta il 6 gennaio del 1839. Maria \u00e8 inumata nella cappella reale degli Orl\u00e9ans a Dreux.\nPrincipessa artista.\nAllieva di Ary Scheffer, la principessa Maria era dotata di talento artistico che si espresse con la scultura e con il disegno. Ci ha lasciato numerose opere che sono conservate presso il museo di Dordrecht nei Paesi Bassi.\nDal 18 aprile al 21 luglio del 2008 il museo del Louvre ha dedicato alla principessa un'esposizione comprendente parte delle sue opere e dei suoi effetti personali. In seguito l'esposizione si \u00e8 tenuta anche al Museo Cond\u00e9 di Chantilly."}
{"id": "1994176", "revid": "637991", "url": "https://it.wikipedia.org/wiki?curid=1994176", "title": "Denis Mendoza", "text": "Caratteristiche tecniche.\nGiocatore.\n, Mendoza nel corso della sua carriera fu anche impiegato come centrocampista con compiti di regia e come mediano.\nAllenatore.\nAdotta di preferenza il 3-4-1-2, con una coppia di attaccanti possibilmente veloci.\nCarriera.\nGiocatore.\nNato in Venezuela, ma trasferitosi all'et\u00e0 di due anni a Meduno in Friuli-Venezia Giulia, Mendoza inizi\u00f2 la sua parabola agonistica nell'. Con i friulani esord\u00ec nel campionato di Serie C 1971-1972, collezionando 2 presenze. Nella stagione successiva trov\u00f2 pi\u00f9 spazio, scendendo in campo in 13 occasioni, a cui va aggiunto lo spareggio-promozione, perso contro il .\nNel 1973-1974, a 18 anni, si trasfer\u00ec nel per 100 milioni di lire. Con i \"Grifoni\" esord\u00ec in Serie A il 13 gennaio 1974 in -Genoa 1-0, e nella sua prima stagione gioc\u00f2 10 partite, guadagnandosi la riconferma nel successivo torneo disputato in Serie B. Nel campionato 1974-1975 gioc\u00f2 26 partite, ma i \"Grifoni\" non riuscirono a centrare la promozione, arrivata solo l'anno successivo, con Mendoza nei panni di rincalzo (13 presenze e 1 rete).\nNon segu\u00ec il club in Serie A, passando alla . Nella societ\u00e0 umbra rimase una stagione, contribuendo alla salvezza del club rossoverde con 24 presenze e 3 reti, per poi ritornare al Genoa nel campionato 1977-1978, conclusosi con la retrocessione in Serie B. Nel 1978 pass\u00f2 al , abbandonando definitivamente la massima serie; vi rimase per una stagione, in Serie B, collezionando solamente 8 presenze. Nell'estate 1979 fu ceduto al , nell'ambito dello scambio con Claudio Maselli che si trasferisce alle \"Rondinelle\"; nell'ottobre successivo fu girato in prestito al , sempre in Serie B e sempre senza trovare spazio (3 presenze senza reti), anche a causa di un lungo infortunio.\nNel 1980 scese ulteriormente di categoria, ceduto dal Bologna al in Serie C1. Qui ritrov\u00f2 un posto da titolare per due stagioni, conquistando altrettante salvezze e la fascia di capitano nella seconda annata. Chiuse la carriera nello , in Serie C2, sfiorando la promozione con un terzo posto finale in classifica.\nAllenatore.\nSubito dopo il ritiro, nel 1984, ottiene il patentino di allenatore e inizia l'attivit\u00e0 nelle giovanili dell'. Ha poi guidato il , il Real Toppo in due riprese e il Flaibano, tutti nei campionati dilettantistici friulani. Nel 2005 assume la guida della Rappresentativa Juniores della regione Friuli Venezia-Giulia, prima di sedere nel 2009 sulla panchina del Flaibano, squadra friulana di Prima Categoria."}
{"id": "1994182", "revid": "287204", "url": "https://it.wikipedia.org/wiki?curid=1994182", "title": "Maria d'Orl\u00e9ans", "text": ""}
{"id": "1994200", "revid": "775372", "url": "https://it.wikipedia.org/wiki?curid=1994200", "title": "Gilda degli insegnanti", "text": "La Gilda degli insegnanti \u00e8 un sindacato italiano, nato il 6 marzo 1988 come \"prima associazione professionale di soli docenti\", aderente dal 1989 alla federazione Gilda-UNAMS ed alla confederazione C.G.U. Ha sede a Roma in via Aniene 14, e l'attuale coordinatore nazionale \u00e8 Rino Di Meglio.\n\u00c8 nata durante la trattativa contrattuale del 1988 come \"Gilda dei comitati di base degli insegnanti\" vicina ai Cobas, avendo come scopo principale la costituzione di aree contrattuali separate per docenti e personale ATA (Ausiliari tecnici amministrativi), per una migliore valorizzazione delle diverse specificit\u00e0; questo progetto viene condotto in opposizione ai sindacati confederali (CGIL, CISL, UIL) ed allo SNALS, che ad avviso della Gilda non riconoscono la specificit\u00e0 docente e parlano genericamente di un \"comparto scuola\" del \"pubblico impiego\". La scelta del nome vuole richiamare quello delle corporazioni medievali tese alla salvaguardia della \"qualit\u00e0\" della professione contro le oligarchie feudali, per caratterizzare un'associazione apartitica impegnata sia sulla valorizzazione dell'istruzione pubblica e della professione docente, sia a fini sindacali e di tutela della categoria.\nDal 1990 ha avviato il Centro studi della Gilda degli insegnanti e pubblica il mensile \"Professione Docente\"."}
{"id": "1994202", "revid": "256896", "url": "https://it.wikipedia.org/wiki?curid=1994202", "title": "Gilda (scuola)", "text": ""}
{"id": "1994207", "revid": "297031", "url": "https://it.wikipedia.org/wiki?curid=1994207", "title": "Athens (Georgia)", "text": "Athens \u00e8 una citt\u00e0 degli Stati Uniti d'America, nella contea di Clarke, nello Stato della Georgia.\nIl governo cittadino coincide con quello della contea che, per questo motivo \u00e8 anche chiamata \"Athens-Clarke County\" (Contea di Athens-Clarke). La citt\u00e0 contava abitanti nel 2010, circa considerando l'intera area metropolitana.\n\u00c8 la sede dell'Universit\u00e0 della Georgia, attorno alla quale l'intera citt\u00e0 \u00e8 sorta e cresciuta.\nGeografia fisica.\nTerritorio.\nLa citt\u00e0 si trova a a est di Atlanta.\nClima.\nAthens \u00e8 situata nella parte nordorientale dello Stato della Georgia che, secondo la classificazione dei climi di K\u00f6ppen \u00e8 caratterizzata da un clima subtropicale umido. L'estate \u00e8 calda e umida, l'inverno \u00e8 moderatamente freddo con occasionali nevicate. In primavera possono verificarsi frequenti temporali con possibilit\u00e0 di formazione di tornado.\nStoria.\nIl 27 gennaio 1785, la Georgia General Assembly rilasci\u00f2 un documento firmato da Abraham Baldwin per l'Universit\u00e0 della Georgia come prima universit\u00e0 statale. Sedici anni dopo, nel 1801, una commissione dal consiglio di amministrazione dell'Universit\u00e0 selezion\u00f2 un sito su una collina sotto Cedar Shoals su cui far sorgere l'universit\u00e0. Il 25 luglio John Milledge, uno degli amministratori e successivamente governatore della Georgia, compr\u00f2 di terreno da Daniel Easley e li don\u00f2 all'universit\u00e0. Milledge nomin\u00f2 l'area circostante Athens (in italiano Atene), come la citt\u00e0 greca che fu culla di grandi filosofi come Platone e Aristotele.\nI primi edifici del campus dell'Universit\u00e0 della Georgia furono costruiti in legno. Al momento in cui la prima classe si laure\u00f2 nel 1804, Athens consisteva di tre case, tre negozi e pochi altri edifici davanti a Front Street, oggi nota come Broad Street. Completato nel 1806 e denominato in onore di Benjamin Franklin, il Franklin College fu la prima struttura permanente dell'Universit\u00e0 della Georgia. Quest'edificio \u00e8 ora noto come Old College.\nAthens \u00e8 diventata ufficialmente una citt\u00e0 nel dicembre 1806 con una amministrazione consistente in una commissione composta da tre membri. L'Universit\u00e0 continu\u00f2 a crescere, di pari passo con la citt\u00e0, grazie alla spinta dei cotonifici nello sviluppo industriale e commerciale. Athens divenne nota come \u201cla Manchester del Sud\u201d, analogamente alla citt\u00e0 inglese caratterizzata dai suoi stabilimenti. Nel 1833 un gruppo di uomini d'affari di Athens rappresentati da James Camak, stanchi che i loro vagoni rimanessero bloccati nel fango, costruirono una delle prime ferrovie della Georgia, la \u201cGeorgia\u201d, che collegava dal 1841 Athens ad Augusta e dal 1845 a Marthasville (oggi Atlanta).\nDurante la Ricostruzione, immediatamente successiva alla guerra di secessione americana, Athens era in costante crescita. La nuova forma di amministrazione consistente in un consiglio municipale presieduto da un sindaco fu sancita da un nuovo documento cittadino il 24 agosto 1872, proclamando il capitano Henry Beusse primo sindaco di Athens. Il dipartimento di polizia di Athens fu fondato nel 1881 e le scuole pubbliche aprirono nella primavera del 1886. I telefoni fecero la loro prima comparsa nel 1882 grazie alla Bell Telephone Company.\nNel suo centesimo anniversario, lo scenario di Athens era molto cambiato. Nel 1904 fu completato il nuovo municipio. Il ceto medio afroamericano si stabil\u00ec nei pressi dell'angolo fra Washington Street e Hull Street. Il teatro al Morton Building ospitava proiezioni cinematografiche e spettacoli di noti musicisti neri come Louis Armstrong, Cab Calloway e Duke Ellington.\nNel 1954, la marina militare degli Stati Uniti scelse Athens come sede della Navy Supply Corps School. La scuola chiuse nel 2011. Nel 1961, Athens fu testimone di parte dei movimenti per i diritti civili quando Charlayne Hunter e Hamilton Holmes divennero i primi due studenti afroamericani a entrare nell'Universit\u00e0 della Georgia.\nSociet\u00e0.\nEvoluzione demografica.\nAl momento del censimento del 2000, ad Athens erano residenti persone, nuclei familiari e famiglie. La densit\u00e0 di popolazione era di 328,8 per km\u00b2. Erano presenti unit\u00e0 abitative con una densit\u00e0 media di 136,5/km\u00b2.\nA livello di etnie, la popolazione della citt\u00e0 era cos\u00ec suddivisa:\nCultura.\nMusica.\nLa scena musicale di Athens crebbe nei primi anni settanta e successivamente negli anni ottanta. I luoghi pi\u00f9 importanti della scena furono il Georgia Theatre e il 40 Watt Club, che videro le performance di artisti come R.E.M. e the B-52s.\nAltri gruppi di spicco furono Widespread Panic, Dreams So Real, Indigo Girls, Matthew Sweet, The Method Actors, Love Tractor, Pylon, Flat Duo Jets, The Primates, Modern Skirts, The Whigs e Corey Smith.\nAlcuni artisti che uscirono dalla scena musicale di Athens sono: Danger Mouse, il duo alternative Jucifer, Vic Chesnutt, Drive-By Truckers, Elf Power, Neutral Milk Hotel, The Sunshine Fix, Bubba Sparxxx, Colt Ford, Brantley Gilbert, Harvey Milk, The Olivia Tremor Control, of Montreal, Five Eight, Dead Confederate, Jet by Day e Athens Boys Choir.\nI membri dei R.E.M. Michael Stipe, Mike Mills e Peter Buck risiedono tuttora ad Athens.\nOgni estate dal 1996 la citt\u00e0 organizza l'\"AthFest\", un festival artistico-musicale \"non profit\".\nStampa.\nIl pi\u00f9 importante quotidiano di Athens \u00e8 l\"'Athens Banner-Herald\", fondato nel 1832. Fra i settimanali spicca il \"Flagpole Magazine\" mentre il \"Red &amp; Black\" \u00e8 il quotidiano indipendente fornito dall'Universit\u00e0.\nRadio.\nDiverse stazioni radiofoniche trasmettono da Athens, come WPUP, WMSL, WUOG, WPPP-LP, WRFC (AM), WGAU e WXAG."}
{"id": "1994215", "revid": "78273", "url": "https://it.wikipedia.org/wiki?curid=1994215", "title": "Indoor football", "text": ""}
{"id": "1994221", "revid": "1005847", "url": "https://it.wikipedia.org/wiki?curid=1994221", "title": "Armand Marc de Montmorin-Saint-H\u00e9rem", "text": "Discendente da una nobile famiglia originaria dell'Alvernia, in giovane et\u00e0 intraprese la carriera diplomatica. Fu dapprima ambasciatore a Madrid, e successivamente ricopr\u00ec l'incarico di Ministro degli Esteri dal febbraio 1787 all'ottobre 1791. Per un breve periodo nel corso del 1787 ricopr\u00ec anche la carica di Sottosegretario di Stato alla Marina. Fu ucciso dalla folla durante i cosiddetti massacri di settembre del 1792, in piena Rivoluzione francese.\nBiografia.\nNacque nel castello di Barges (Alvernia) il 13 ottobre 1745. Discendente da una delle pi\u00f9 nobili famiglie francesi e fu compagno di stud\u00ee del futuro re Luigi XVI. Entr\u00f2 in diplomazia e fu ministro presso Clemente Venceslao di Sassonia, Elettore di Treviri, zio materno del Delfino di Francia (1774). Tra il gennaio 1778 e il maggio 1784 ricopr\u00ec la carica di ambasciatore presso la corte di Spagna. Qui apr\u00ec negoziati che favorirono l'entrata in guerra degli spagnoli a fianco dei francesi e degli statunitensi contro il Regno d'Inghilterra. La sua missione, condotta con estrema tenacia, super\u00f2 la riluttanza del vecchio re Carlo III e del governo spagnolo che temevano giustamente che le aspirazioni di indipendenza delle colonie inglesi si propagassero a quelle spagnole in Sudamerica. Il 12 aprile 1779 presso la citt\u00e0 di Aranjuez venne firmato il trattato di alleanza tra i due paesi. L'interesse del conte di Montmorin per la questione americana dur\u00f2 a lungo anche dopo la fine della sua ambasciata a Madrid. Nelle sue memorie l'agente statunitense Gouverneur Morris, ambasciatore statunitense a Parigi durante la Rivoluzione, scrisse dei suoi tanti contatti con Montmorin aventi come obiettivo lo sviluppo degli scambi commerciali tra le due nazioni. \nNel corso del 1784 il Re Luigi XVI lo nomin\u00f2 Governatore della Bretagna e Cavaliere dell'Ordine dello Spirito Santo. Dopo la morte di Charles Gravier de Vergennes, il 12 febbraio 1787 fu nominato Ministro degli Esteri. Tra il 25 agosto e il 24 dicembre 1787 fu Segretario di Stato alla Marina \"ad interim\", in attesa del rientro in patria di C\u00e9sar Henri de La Luzerne, allora Governatore generale delle Isole Sottovento. Assumere la carica di Ministro al posto di Vergennes fu una dura eredit\u00e0, stante anche la situazione interna del paese: l'assemblea dei notabili manifestava un grande spirito di opposizione, Charles Alexandre de Calonne cadeva da Ministro delle Finanze, con la folla e i \"filosofi\" che invocavano l'arrivo di Necker, e il cardinale \u00c9tienne-Charles de Lom\u00e9nie de Brienne che si face nominare dapprima capo del Consiglio di finanza, e dall'agosto 1787 Primo Ministro (\"principal ministre\"). Il paese stava scivolando verso una deriva molto pericolosa, e la Prussia scelse proprio quel momento per occupare militarmente i Paesi Bassi.\nDevoto ammiratore di Jacques Necker, nuovo Ministro delle Finanze del Regno, di cui contribu\u00ec ad estendere l'influenza a corte sostenendo le sue idee nel tentativo di creare un primo governo costituzionale, arrivando anche a dimettersi insieme a lui il 12 luglio 1789. Quando Necker fu nuovamente richiamato al Ministero delle Finanze dopo la presa della Bastiglia, il 14 luglio, egli riassunse nuovamente l'incarico di Ministro degli Esteri. L'8 settembre 1790 Necker si dimise definitivamente, lasciando il Palazzo delle Tuileries per raggiungere la Svizzera. Il Re sciolse il gabinetto ministeriale, e il 20 ottobre richiam\u00f2 nuovamente Montmorin al Ministero degli Esteri mantenendo la carica fino al novembre 1791.\nL'amicizia con Mirabeau.\nNel dicembre 1788 venne avvicinato da Honor\u00e9 Gabriel Riqueti de Mirabeau, che perseguiva un piano politico con cui giungere alla costituzione di nuovi stati generali, dando alla monarchia una forma costituzionale all'inglese. Montmorin Saint-H\u00e9rem era rimasto offeso dagli attacchi rivolti da Mirabeau contro la politica economica di Necker e dalla pubblicazione della sua \"Histoire secernono de la Cour de Berlin\", e si rifiut\u00f2 di riceverlo. In quel periodo Montmorin poteva essere descritto come \"monarchico\", vale a dire un \"controrivoluzionaro moderato\", convinto della necessit\u00e0 di accettare una serie di riforme per salvare la monarchia.\nCon il progredire della rivoluzione francese, tuttavia, questo atteggiamento cambi\u00f2. Il conte de la Marck cercava di portare Mirabeau in contatto con la corte francese, e per raggiungere questo scopo ritenne importante assicurarsi l'aiuto di Montmorin. I due uomini si trovarono ben presto molto vicini su svariati temi politici. Montmorin continu\u00f2 la sua attivit\u00e0 di ministro solamente nel nome, mentre Mirabeau lo divenne di fatto. Montmorin non ebbe pi\u00f9 il coraggio di prendere alcuna decisione senza prima consultare Mirabeau, ma n\u00e9 Mirabeau ne La Marck si facevano illusioni circa la sua determinazione a raggiungere lo scopo prefissato. Il Conte de la Marck pensava, invece, che la debolezza dimostrata da Montmorin fosse occasionalmente utile per frenare l'irruenza di Mirabeau. La morte di quest'ultimo, avvenuta il 2 aprile 1791, costitu\u00ec un duro colpo per Montmorin, la cui posizione divenne enormemente pi\u00f9 difficile dopo la fuga della famiglia reale a Varennes, di cui egli non era a conoscenza.\nIl Comitato Austriaco.\nMontomorin continu\u00f2 a consigliare Luigi XVI anche quando quest'ultimo si trovava oramai di fatto prigioniero, e fu uno degli appartenenti al cerchio interno degli amici del Re, una sorta di consiglio segreto, chiamato dai rivoluzionari \"il comitato austriaco\", che cerc\u00f2 in tutti i modi di salvare la monarchia. Ad esso appartenevano anche Pierre Victor Malouet, Antoine Fran\u00e7ois Bertrand de Molleville e qualche altro amico del Re. Fu il giornalista Jean-Louis Carra a denunciare l'esistenza di tale consiglio privato a dargli il nome di \"Comitato austriaco\". Montmorin lasci\u00f2 il Ministero degli Esteri, dimettendosi, il 20 novembre 1791, sostituito il 29 dello stesso mese da Claude Antoine de Valdec de Lessart.\nL'Assembrea nazionale legislativa istitu\u00ec una commissione investigativa che nel giugno del 1792 requis\u00ec molti dei suoi documenti che si trovavano presso l'ufficio del Ministero degli Esteri. Dagli incartamenti non emerse nulla che potesse incriminarlo, ma dopo l'incarcerazione della famiglia reale avvenuta il 10 agosto 1792, fu dichiarato proscritto e cerc\u00f2 di nascondersi nella casa di una lavandaia. Scoperto il 21 agosto venne arrestato e condotto presso il bar dell'Assemblea per essere lungamente interrogato. Nonostante le soddisfacenti risposte fornite venne incarcerato nella Prigione dell'Abbaye e messo in stato di accusa il 31 agosto. Venne ucciso dalla folla il 2 settembre dello stesso anno, durante i cosiddetti massacri di settembre. Anche un suo parente, Louis Victor Henri, marchese de Montmorin de Saint Herem, capo del ramo anziano della famiglia, per\u00ec nella strage.\nLa tragedia della sua famiglia.\nSua moglie Fran\u00e7oise de Tane (1741-1794) e suo figlio Calixte (1772-1794), di 22 anni e sottotenente del 5\u00ba Reggimento Cacciatori (5\u00b0 Chasseurs) vennero nascosti da Antoine M\u00e9gret, conte de S\u00e9rilly e dalla sua sposa Anne-Louise de Domangeville ma furono scoperti e condannati a morte. Vennero ghigliottinati il 10 maggio 1794 insieme al loro protettore, andati incontro alla morte sulla medesima \"carretta\" che trasportava la Principessa Elisabetta di Francia, sorella del Re. Sua figlia Victoire (1764-1794), contessa de la Luzerne, che aveva lasciato il marito C\u00e9sar Guillaume e due figli per amore di Charles-Michel de Trudaine dal quale ebbe una figlia nel 1793, non fu condannata a morte perch\u00e9 impazzita. Sostenuta durante la prigionia dalla contessa di S\u00e9rilly, anch'essa scampata alla ghigliottina, si lasci\u00f2 morire di inedia. Il suo amante, il marchese Charles Michel de Trudaine (1766-1794), fu ghigliottinato un paio di settimane pi\u00f9 tardi, lo stesso giorno di suo fratello e del loro amico, il poeta Andr\u00e9 Ch\u00e9nier. Sopravvisse al periodo rivoluzionario la seconda figlia del ministro, Pauline de Beaumont (1768-1803), che sar\u00e0 il grande amore di Fran\u00e7ois-Ren\u00e9 de Chateaubriand, prima di morire nel 1803."}
{"id": "1994223", "revid": "135224", "url": "https://it.wikipedia.org/wiki?curid=1994223", "title": "Pianeta verde", "text": ""}
{"id": "1994228", "revid": "729019", "url": "https://it.wikipedia.org/wiki?curid=1994228", "title": "Sentiero Frassati delle Serre Calabre", "text": "Il sentiero Frassati della Calabria \u00e8 uno dei sentieri italiani dedicati dal Club Alpino Italiano al beato Pier Giorgio Frassati. \u00c8 un sentiero escursionistico ad anello della durata di 7 ore che percorre il territorio dei comuni di Mongiana e Serra San Bruno in provincia di Vibo Valentia."}
{"id": "1994230", "revid": "6923", "url": "https://it.wikipedia.org/wiki?curid=1994230", "title": "Porta Santa Margherita", "text": "Porta Santa Margherita \u00e8 una porta della cinta muraria di Atessa situata nel quartiere Santa Croce.\nDescrizione.\nLa porta \u00e8 di incerta datazione, infatti per alcuni venne costruita nel VI secolo mentre per altri risale all'XI secolo. Nel XIV secolo venne eretta la chiesa di Santa Margherita adiacente alla porta da cui prende il nome. Nel XV secolo la porta ed il relativo sito vengono adibiti a presidio militare nella zona del carcere. Nello stesso periodo sub\u00ec delle modifiche architettoniche con l'inserimento della balaustra e delle feritoie. Nel XX secolo la porta fu oggetto di una ristrutturazione conservativa che la rese un bellissimo esempio di architettura pre-angioina.\nNote.\n "}
{"id": "1994231", "revid": "1812835", "url": "https://it.wikipedia.org/wiki?curid=1994231", "title": "Asimmetria barionica", "text": "In cosmologia l'asimmetria barionica \u00e8 l'asimmetria tra materia (rappresentata per la gran parte da barioni) e antimateria che si sarebbe verificata nelle primissime fasi del Big bang dando origine all'universo attuale, in cui l'antimateria risulta quasi assente. Secondo consolidate evidenze sperimentali, l'antimateria sarebbe presente in quantit\u00e0 davvero insignificante, per l'esattezza un fattore di formula_1 sulla densit\u00e0 della materia totale.\nSecondo le teorie attuali, al momento della bariogenesi materia e antimateria avrebbero dovuto svilupparsi in pari quantit\u00e0, non potendo coesistere nello stesso spazio a causa della loro reciproca annichilazione. Ci si deve chiedere allora quale sia stata la sorte dell'antimateria e quali siano stati i meccanismi che hanno portato a tale asimmetria. Questa domanda non ha ancora risposte certe.\nIpotesi.\nSi potrebbe supporre che materia e antimateria rimangano separate da ampi spazi intergalattici, dando origine ad ammassi stellari di materia e altrettanti di antimateria. All'osservazione astronomica l'antimateria non potrebbe essere riconosciuta, producendo gli stessi fotoni della materia ordinaria. Tuttavia lo spazio intergalattico che dovrebbe funzionare come regione di interdizione tra materia e antimateria non \u00e8 uno spazio completamente vuoto: osservazioni mediante spettroscopia ad alta risoluzione hanno evidenziato che in tali regioni vi \u00e8 una densit\u00e0 di materia pari a circa 1 atomo di idrogeno per metro cubo. Una simile presenza di materia sarebbe sufficiente a innescare un'interazione presso questi confini evidenziando i processi di annichilazione con una produzione di radiazione gamma facilmente rilevabile, ma questo non \u00e8 mai stato osservato.\nUn'altra possibilit\u00e0 \u00e8 che regioni dominate dall'antimateria possano esistere nell'universo, ma che l'interazione materia-antimateria non sia osservabile solo per il fatto che avvenga in regioni al di fuori del nostro universo osservabile. Ancora un'altra possibilit\u00e0 \u00e8 che materia e antimateria siano tra loro soggette a una repulsione gravitazionale: ci\u00f2 impedirebbe l'interazione e potrebbe spiegare la mancata osservazione dei fenomeni di annichilazione. Tuttavia sembra pi\u00f9 probabile che la forza gravitazionale tra materia e antimateria sia di tipo attrattivo (vedi dibattito sulla gravit\u00e0 dell'antimateria); oltretutto \u00e8 da considerare che nelle sue fasi primordiali l'universo doveva essere molto denso e contratto e risulta difficile ipotizzare che materia e antimateria abbiano potuto evitare di interagire e mantenersi separate fino al suo attuale stadio.\nAd oggi si considera improbabile che qualche regione dell'universo possa essere dominio dell'antimateria; fino a prova contraria siamo costretti a prendere atto che l'universo si presenta asimmetrico.\nTeorie.\nTeoria della bariogenesi leptonica.\nUna delle teorie ritenute pi\u00f9 interessanti \u00e8 quella della bariogenesi per via leptogenetica, secondo cui una leggera dissimmetria nella produzione del numero di leptoni potrebbe aver causato una consistente dissimmetria nel successivo sviluppo dei barioni.\nIpotesi di Sacharov.\nUn'ipotesi postulata nel 1967 dal fisico sovietico Andrei Dmitrievich Sacharov dice che nel primo secondo dopo il Big Bang tutte le forze che noi osserviamo si sarebbero riunite in una superforza il cui vettore sarebbe stato la particella X; cominciando l'universo a raffreddarsi, la particella X sarebbe decaduta e l'asimmetria avrebbe portato ad una leggera prevalenza delle particelle rispetto alle antiparticelle di una parte su un miliardo, sfuggita all'annichilazione e che costituirebbe la materia che noi osserviamo. Questa teoria spiegherebbe il perch\u00e9 nella radiazione di fondo si trovano circa un miliardo di fotoni per ogni particella di materia esistente: essi altro non sarebbero che il residuo della radiazione gamma emessa dall'annichilazione primordiale di materia-antimateria. \nDati sperimentali.\nDall' esperimento BaBar nello Stanford Linear Accelerator Center (SLAC) sono venuti importanti dati che dimostrano una profonda differenza nel comportamento di materia e antimateria. L'acceleratore di PEP II di SLAC fa collidere gli elettroni con le loro antiparticelle, i positroni, per produrre particelle ed antiparticelle dette mesoni B ed anti-B; esse hanno una vita breve e decadono in particelle subatomiche pi\u00f9 leggere. Se ci fosse simmetria i due tipi di particelle avrebbero un decadimento identico; al contrario le misurazioni effettuate mostrano una sostanziale differenza. \nL'osservazione del decadimento di oltre 200 milioni di coppie B e -B mostra una caduta maggiore del mesone B in Kaone o Pione rispetto alla controparte anti-B. \u00c8 quindi possibile che al momento del Big Bang sia stata prodotta la stessa quantit\u00e0 di materia e antimateria, ma la diversit\u00e0 di decadimento avrebbe creato l'asimmetria a favore della materia."}
{"id": "1994233", "revid": "767487", "url": "https://it.wikipedia.org/wiki?curid=1994233", "title": "Tchibanga", "text": "Tchibanga \u00e8 il capoluogo della provincia Nyanga, nel Gabon meridionale; la citt\u00e0 \u00e8 situata lungo il corso del fiume Nyanga. La popolazione \u00e8 stimata essere di circa 24.000 abitanti. Nei pressi di Tchibanga si trova un aeroporto (l'aereo \u00e8 uno dei mezzi di collegamento con la capitale Libreville, anche se i voli sono molto irregolari e l'aeroporto \u00e8 spesso chiuso).\nGran parte della popolazione \u00e8 composta da rifugiati dalla vicina Repubblica del Congo, motivo per cui in citt\u00e0 \u00e8 attivo un distaccamento dell'Alto Commissariato delle Nazioni Unite per i Rifugiati. L'etnia pi\u00f9 rappresentata a Tchibanga \u00e8 quella dei Bapounou.\nAl contrario della maggior parte delle citt\u00e0 gabonesi, Tchibanga non \u00e8 circondata dalla fitta giungla che ricopre gran parte del paese, bens\u00ec sorge nella prateria che contraddistingue le regioni meridionali del paese. La maggior risorsa economica della citt\u00e0 \u00e8 rappresentata dal commercio."}
{"id": "1994237", "revid": "74801", "url": "https://it.wikipedia.org/wiki?curid=1994237", "title": "Columbus (Georgia)", "text": "Columbus \u00e8 un comune (\"city\") degli Stati Uniti d'America e capoluogo della contea di Muscogee nello Stato della Georgia. La popolazione era di persone al censimento del 2010, il che la rende la terza citt\u00e0 pi\u00f9 popolosa dello stato. Columbus si trova a sud-ovest di Atlanta. \u00c8 nota per essere la sede di Fort Benning, un centro di addestramento dello United States Army.\nGeografia fisica.\nSecondo lo United States Census Bureau, ha un'area totale di 220,8 miglia quadrate ().\nColumbus \u00e8 una delle tre Fall Line Cities della Georgia, insieme ad Augusta e Macon. La Fall Line \u00e8 dove le terre collinari dell'altopiano piemontese incontrano il terreno pianeggiante della pianura costiera. Come tale, Columbus ha un paesaggio variegato di dolci colline sul lato nord e pianure piatte a sud. La linea di caduta provoca il rapido declino dei fiumi nell'area verso il livello del mare. I mulini tessili furono stabiliti qui nel XIX e all'inizio del XX secolo per sfruttare la forza dell'acqua delle cascate.\nL'Interstate 185 corre da nord a sud attraverso il centro della citt\u00e0, con nove uscite all'interno della contea di Muscogee. La I-185 corre a nord per circa dal suo inizio fino a un incrocio con la I-85 appena ad est di LaGrange e a sud-ovest di Atlanta. La US Route 27, la US Route 280 e la Georgia State Route 520 (nota come South Georgia Parkway) si incontrano tutte all'interno della citt\u00e0. La US Route 80 attraversa la parte settentrionale della citt\u00e0, conosciuta localmente come J.R. Allen Parkway; La US Route 27 alternativa e la Georgia State Route 85 corrono a nord-est della citt\u00e0, conosciuta localmente come Manchester Expressway.\nLa citt\u00e0 si trova a 32 \u00b0 29\u203223 \u2033 N 84 \u00b0 56\u203226 \u2033 W. \nSecondo l'US Census Bureau, la citt\u00e0 ha un'area totale di 221,0 miglia quadrate (), di cui 216,3 miglia quadrate () sono terrestri e 4,7 miglia quadrate () (2,14%) sono coperte dall'acqua.\nClima \nColumbus ha un clima subtropicale umido. Le temperature estive diurne raggiungono spesso massime nella met\u00e0 di e basse temperature nella media invernale negli anni '30 superiori. Columbus \u00e8 spesso considerata una linea di demarcazione o \"limite di neve naturale\" degli Stati Uniti sudorientali con aree a nord della citt\u00e0 che ricevono nevicate ogni anno, con aree a sud che di solito non ricevono nevicate ogni anno o per niente. Columbus si trova all'interno della zona di resistenza USDA 8b nel centro della citt\u00e0 e nella zona 8a nei sobborghi.\nStoria.\nColumbus venne fondata nel 1828 e prende il nome da Cristoforo Colombo (\"Christopher Columbus\" in inglese). Dal 2001 il governo cittadino e quello della contea sono stati unificati. La cosa ha portato anche all'annessione della cittadina di Bibb City, in precedenza autonoma.\nGli inizi\nQuesto \u00e8 stato per secoli e pi\u00f9 il territorio tradizionale degli indiani Creek, che divenne noto come una delle cinque trib\u00f9 civilizzate del sud-est dopo il contatto europeo. Coloro che vivevano pi\u00f9 vicini alle aree occupate dai bianchi conducevano un considerevole commercio e adottarono alcuni modi europeo-americani.\nFondata nel 1828 da un atto della Legislatura della Georgia, Colombus si trovava all'inizio della parte navigabile del fiume Chattahoochee e sull'ultimo tratto della Federal Road prima di entrare in Alabama. La citt\u00e0 prende il nome da Cristoforo Colombo. Il piano della citt\u00e0 \u00e8 stato elaborato dal Dr. Edwin L. DeGraffenried, che ha collocato la citt\u00e0 su una scogliera a picco sul fiume. Dall'altra parte del fiume a ovest, dove ora si trova Phenix City, Alabama, Creeks viveva ancora fino a quando non furono rimossi con la forza nel 1836 dal governo federale per far posto ai coloni europeo-americani.\nIl fiume fungeva da collegamento di Colombo con il mondo, in particolare consentendogli di spedire i suoi raccolti di cotone di base dalle piantagioni al mercato internazionale del cotone attraverso New Orleans e, infine, Liverpool, in Inghilterra. L'importanza commerciale della citt\u00e0 aument\u00f2 negli anni '50 dell'Ottocento con l'arrivo della ferrovia. Inoltre, lungo il fiume si svilupparono mulini tessili, portando l'industria in un'area dipendente dall'agricoltura. Nel 1860, la citt\u00e0 era uno dei centri industriali pi\u00f9 importanti del sud, guadagnandosi il soprannome di \"Lowell del sud\", in riferimento a un'importante citt\u00e0 tessile del Massachusetts. \nGuerra Civile e Ricostruzione\nQuando scoppi\u00f2 la guerra civile nel 1861, le industrie di Colombus ampliarono la loro produzione; questo divenne uno dei centri industriali pi\u00f9 importanti della Confederazione. Durante la guerra, Colombus si classific\u00f2 secondo a Richmond nella produzione di rifornimenti per l'esercito confederato. La Eagle Manufacturing Company produceva tessuti di vario tipo, ma soprattutto lana per le uniformi confederate. La Columbus Iron Works produceva cannoni e macchinari, Greenwood e Gray producevano armi da fuoco e Louis ed Elias Haimon producevano spade e baionette. Imprese pi\u00f9 piccole fornivano munizioni e articoli vari. Quando la guerra divenne negativa, ognuno di loro dovette affrontare carenze in difficolt\u00e0 crescenti di materie prime e manodopera qualificata, oltre a peggiorare le opportunit\u00e0 finanziarie. Oltre ai tessuti, la citt\u00e0 aveva una ferriera, una fabbrica di spade e un cantiere navale per la marina confederata.\nIgnari della resa di Lee a Grant e dell'assassinio di Abraham Lincoln, Unione e Confederati si scontrarono nella battaglia di Colombo, in Georgia, la domenica di Pasqua, il 16 aprile 1865, quando un distaccamento dell'Unione di due divisioni di cavalleria al comando del Magg.Gen.James H. Wilson ha attaccato la citt\u00e0 leggermente difesa e ha bruciato molti degli edifici industriali. John Stith Pemberton, che in seguito svilupp\u00f2 la Coca-Cola a Columbus, fu ferito in questa battaglia. Anche il colonnello Charles Augustus Lafayette Lamar, proprietario dell'ultima nave di schiavi in America, fu ucciso qui. Un indicatore storico eretto a Colombo fa notare che questo era il sito della \"battaglia dell'ultima terra nella guerra dal 1861 al 1865\".\nLa ricostruzione inizi\u00f2 quasi immediatamente e segu\u00ec la prosperit\u00e0. Furono ripristinate fabbriche come la Eagle e la Phenix Mills e l'industrializzazione della citt\u00e0 port\u00f2 a una rapida crescita; la citt\u00e0 ha superato il suo piano originale. La Springer Opera House \u00e8 stata costruita sulla 10th Street, attirando personaggi famosi come lo scrittore irlandese Oscar Wilde. Lo Springer \u00e8 ora il teatro ufficiale di Stato della Georgia.\nAl tempo della guerra ispano-americana, la modernizzazione della citt\u00e0 includeva l'aggiunta di carrelli che si estendevano ai quartieri periferici come Rose Hill e Lakebottom e un nuovo acquedotto. Il sindaco Lucius Chappell ha anche portato nella zona un campo di addestramento per i soldati. Questo campo di addestramento chiamato Camp Benning divenne l'attuale Fort Benning, dal nome del generale Henry L. Benning, nativo della citt\u00e0.\nGiornata Commemorativa Confederata\nNella primavera del 1866, la Ladies Memorial Association of Columbus approv\u00f2 una risoluzione per mettere da parte un giorno all'anno per commemorare i morti confederati. Il segretario dell'associazione, la signora Charles J. (Mary Ann) Williams, \u00e8 stato invitato a scrivere una lettera invitando le donne di ogni stato del sud a unirsi a loro nell'osservanza. La lettera fu scritta nel marzo 1866 e inviata ai rappresentanti di tutte le principali citt\u00e0 del sud, comprese Atlanta, Macon, Montgomery, Memphis, Richmond, St. Louis, Alessandria, Columbia e New Orleans. Questo fu l'inizio del lavoro influente delle organizzazioni femminili per onorare i caduti in guerra.\nLa data per la vacanza \u00e8 stata scelta da Elizabeth \"Lizzie\" Rutherford Ellis. Ha scelto il 26 aprile, il primo anniversario della resa finale del generale confederato Johnston al generale dell'Unione Sherman a Bennett Place, nella Carolina del Nord. Per molti nel Sud, quell'atto segn\u00f2 la fine ufficiale della Guerra Civile. \nNel 1868, il generale John A. Logan, comandante in capo della Union Civil War Veterans Fraternity chiamata Grande Armata della Repubblica, lanci\u00f2 la festa del Memorial Day che \u00e8 stata osservata in tutti gli Stati Uniti. La moglie del generale Logan ha detto che aveva preso in prestito dalle pratiche del Confederate Memorial Day. Ha scritto che Logan \"ha detto che non era troppo tardi per gli uomini dell'Unione della nazione seguire l'esempio del popolo del Sud nel perpetuare la memoria dei loro amici che erano morti per la causa che ritenevano giusta e giusta\". \nMentre due dozzine di citt\u00e0 in tutto il paese affermano di aver originato la festa del Memorial Day, Bellware e Gardiner stabiliscono fermamente che la festa \u00e8 iniziata a Columbus. In The Genesis of the Memorial Day Holiday in America, mostrano che la chiamata della Columbus Ladies Memorial Association ad osservare un giorno ogni anno per decorare le tombe dei soldati ha inaugurato un movimento prima nel sud e poi nel nord per onorare i soldati morti durante il Guerra civile. \nVentesimo secolo\nCon l'espansione della citt\u00e0, i leader fondarono un'universit\u00e0, fondarono il Columbus College, un'istituzione di due anni, che in seguito fu sviluppata come Columbus State University, ora un centro completo di istruzione superiore.\nIl governo della citt\u00e0 si \u00e8 consolidato con la contea nel 1971, il primo del suo genere in Georgia (e uno dei soli 16 negli Stati Uniti all'epoca).\nEspandendosi sulla sua base industriale di fabbriche tessili, la citt\u00e0 \u00e8 la sede della sede di Aflac, Synovus e TSYS.\nDurante gli anni '60, '70 e '80, la costruzione sovvenzionata di autostrade e periferie port\u00f2 ad allontanare le classi medie e alte, con degrado urbano, fuga bianca e prostituzione in gran parte del centro di Columbus e dei quartieri adiacenti. I primi sforzi per fermare il graduale deterioramento del centro sono iniziati con il salvataggio e il restauro della Springer Opera House nel 1965. \u00c8 stato designato come il Teatro di Stato della Georgia, contribuendo a innescare un movimento di conservazione storica della citt\u00e0. Questo ha documentato e conservato vari quartieri storici dentro e intorno al centro.\nTra la fine degli anni '60 e l'inizio degli anni '70, furono costruiti grandi quartieri residenziali per accogliere i soldati di ritorno dalla guerra del Vietnam e per quelli associati a Ft. Benning. Questi vanno da Wesley Woods a Leesburg a Brittney e Willowbrook e gli esclusivi Sears Woods e Windsor Park. Sono stati ripuliti ampi tratti di aree degradate. Un moderno Columbus Consolidated Government Center \u00e8 stato costruito nel centro della citt\u00e0. Tra la met\u00e0 e la fine degli anni '90 segu\u00ec un periodo significativo di rinnovamento e rivitalizzazione urbana.\nCon questi miglioramenti, i residenti e le aziende sono stati attratti da aree precedentemente degradate. I progetti municipali hanno incluso la costruzione di un complesso di softball, che ha ospitato la competizione olimpica di softball del 1996; costruzione del Chattahoochee RiverWalk; costruzione del National Civil War Naval Museum a Port Columbus, costruzione del Coca-Cola Space Science Center, l'ampliamento del Columbus Museum e miglioramenti stradali per includere un nuovo ponte del centro che attraversa il fiume Chattahoochee fino a Phenix City. Durante la fine degli anni '90, l'attivit\u00e0 commerciale si espanse a nord del centro lungo il corridoio I-185.\nVentunesimo secolo\nDurante gli anni 2000, l'espansione e la conservazione storica sono continuate in tutta la citt\u00e0. South Commons \u00e8 stato rivitalizzato. Questa zona combina il complesso delle competizioni olimpiche di softball del 1996, l'A. J. McClung Memorial Stadium, il Golden Park, il Columbus Civic Center e il Jonathan Hatcher Skateboard Park, recentemente aggiunto. Il National Infantry Museum \u00e8 stato costruito a South Columbus, situato fuori dal cancello principale di Fort Benning.\nColumbus ha un centro per le belle arti e lo spettacolo. RiverCenter for the Performing Arts, inaugurato nel 2002, ospita il dipartimento di musica della Columbus State University. Nel 2002, i dipartimenti di arte e teatro di Columbus State si sono trasferiti in luoghi del centro. Tali iniziative hanno fornito a Columbus una nicchia culturale e un'architettura vivace e moderna mescolata alle vecchie facciate in mattoni.\nLa campagna \"Ready to Raft 2012\" \u00e8 un progetto che ha creato circa 700 nuovi posti di lavoro e si prevede che porter\u00e0 42 milioni di dollari all'anno nell'area di Columbus. Il progetto ha portato al pi\u00f9 lungo luogo di rafting urbano al mondo. Questo, oltre ad altre attrazioni turistiche all'aperto e al coperto, ha portato a circa 1,8 milioni di visitatori a venire a Columbus durante l'anno fiscale 2015, secondo il Columbus Convention and Visitors Bureau. \nNei prossimi anni, la citt\u00e0 prevede che altri soldati verranno addestrati ogni anno a Fort Benning a causa del riallineamento della base e della chiusura di altre strutture. Di conseguenza, si prevede che Colombo subir\u00e0 un notevole aumento della popolazione.\nPaesaggio urbano.\nColumbus \u00e8 diviso in cinque aree geografiche:\nCitt\u00e0 e paesi circostanti\nL'area metropolitana di Columbus comprende quattro contee in Georgia e una in Alabama. L'area statistica combinata Columbus-Auburn-Opelika, GA-AL comprende altre due contee in Alabama. Una stima del censimento del 2013 ha mostrato nell'area metropolitana, con nell'area statistica combinata.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 46,3% di bianchi, il 45,5% di afroamericani, il 2,2% di nativi americani, lo 0,2% di asiatici, lo 0,14% di oceaniani, e l'1,90% di altre razze. Ispanici o latinos di qualunque razza erano il 6,4% della popolazione.\nArte e cultura.\nPunti di interesse\nMusei \nShopping\nColumbus \u00e8 servito da un importante centro commerciale al coperto, Peachtree Mall, che \u00e8 ancorato dai principali grandi magazzini Dillard's, Macy's e J.C. Penney. La superficie totale al dettaglio \u00e8 di (). I principali centri commerciali includono Columbus Park Crossing, aperto nel 2003, e The Landings, aperto nel 2005. Columbus \u00e8 servito anche da The Shoppes at Bradley Park, un lifestyle center.\nMidTown contiene due dei primi centri commerciali suburbani della citt\u00e0 (il Village on 13th e St. Elmo), entrambi recentemente ristrutturati e che offrono negozi, ristoranti e servizi locali.\nSedi principali\nDi seguito \u00e8 riportato l'elenco dei principali luoghi della citt\u00e0 di Columbus:"}
{"id": "1994251", "revid": "1543377", "url": "https://it.wikipedia.org/wiki?curid=1994251", "title": "Labicum", "text": "Labicum o Labici (in latino \"L\u0103b\u012bcum\" o \"L\u0103b\u012bc\u012b\") fu una delle citt\u00e0 del \"Latium vetus\". Era ubicata nella Valle del Sacco tra Roma, \"Tusculum\" e \"Praeneste\", ma non \u00e8 ancora noto con certezza dove sorgesse.\nOrigine.\nSecondo una leggenda la citt\u00e0 di \"Labicum\" sarebbe stata fondata da Glauco, figlio del re cretese Minosse. La tradizione la considerava tuttavia colonia albana. Virgilio cita i Labici, definiti come guerrieri che portavano \"gli scudi dipinti\", tra i popoli alleati di Turno contro Enea.\nStoria.\n\"Labicum\" faceva parte della Lega Latina. Come le altre citt\u00e0 latine che si erano opposte a Roma al principio del V secolo a.C., anche \"Labicum\" nel 493 a.C. firm\u00f2 il \"Foedus Cassianum\", una \"alleanza equa\" tra le citt\u00e0 che l'avevano sottoscritta.\nNel 489 a.C. fu una delle citt\u00e0 attaccate dai Volsci condotti da Gneo Marcio Coriolano, che riuscirono a prenderla solo in virt\u00f9 della propria superiorit\u00e0 numerica. Sconfitti, gli abitanti furono fatti schiavi dai Volsci.\nSuccessivamente, tuttavia, \"Labicum\" si ribell\u00f2, alleandosi a Equi e Volsci. Fu pertanto espugnata dal dittatore Quinto Servilio Prisco (418 a.C.), rasa al suolo e il suo territorio (\"Ager Labicanus\") fu probabilmente incorporato nel territorio romano. Gli abitanti di Labicum in parte furono deportati a Roma, in parte furono trasferiti in un'altra localit\u00e0 a valle, chiamata \"ad Quintanas\" dove, secondo Livio, era stata fondata una colonia romana di tipo militare, con la distribuzione a 1500 cittadini romani di un appezzamento di terreno di due iugeri a testa. Quest'ultima localit\u00e0 divenne successivamente municipio con il nome di \"Labicum Quintanense\".\nL\"'Ager Labicanus\" fu saccheggiato anche da Annibale nel 211 a.C. Alla fine dell'et\u00e0 repubblicana \"Labicum\" era una citt\u00e0 in declino. Marco Tullio Cicerone ricorda che, ai suoi tempi, le citt\u00e0 di \"Gabii\", \"Bovillae\" e \"Labicum\", tutte insieme, non avessero abbastanza magistrati da inviare al santuario di Giove Laziale in occasione delle Feriae latinae.\nUbicazione.\nNon \u00e8 noto con certezza dove sorgessero n\u00e9 l'antica \"Labicum\", la citt\u00e0 distrutta nel 418 a.C., n\u00e9 la \"Labicum ad Quintanas\", la citt\u00e0 che accolse gli abitanti dell'antica \"Labicum\". Secondo Strabone, l'antica localit\u00e0 distava da Roma 120 stadi, poco pi\u00f9 di 22 km. Negli itinerari antichi (Itinerario antonino, Tabula Peutingeriana) \"Labicum Quintanense\" era la prima stazione di posta (\"mansio\") sulla via Labicana. In base alla descrizione di Strabone, Francesco Antonio Vitale localizzava l'antica \"Labicum\" sul Monte Salomone, tra Monte Compatri e Colonna; Giuseppe Tomassetti localizzava invece l'antica citt\u00e0 a Monte Compatri, e \"Labicum Quintanense\" nei pressi di Colonna.\nL'identificazione di Labicum con il villaggio di Lugnano fatta da Francesco de' Ficoroni nel XVIII secolo \u00e8 stata alla base del cambiamento del nome del comune di \"Lugnano\" dapprima in \"Labicano\" nel 1872 e poi in Labico nel 1880. L'ipotesi del Ficoroni era giudicata priva di fondamento gi\u00e0 da studiosi come il Nibby e il Tomassetti."}
{"id": "1994253", "revid": "1950485", "url": "https://it.wikipedia.org/wiki?curid=1994253", "title": "Due poliziotti a Palm Beach", "text": "Due poliziotti a Palm Beach (\"Silk Stalkings\"), talvolta conosciuta in Italia con il titolo Omicidi d'\u00e9lite, \u00e8 una serie televisiva poliziesca statunitense prodotta dal 1991 al 1999.\nIn Italia la serie venne trasmessa inizialmente su TMC dal 1996 al 1999 per le prime due stagioni per poi continuare su Rai 2 dal 6 settembre 1999 al settembre 2001, dove andarono in onda le restanti stagioni.\nTrama.\nDue detective della polizia, Christopher Lorenzo e Rita Lee Lance, risolvono crimini sessuali a sfondo passionale nelle zone ultra-ricche di Palm Beach, in Florida.\nDistribuzione.\nLa serie fu trasmessa negli Stati Uniti dal 7 novembre 1991 all'8 aprile 1999. Le prime due stagioni sono andate in onda in prima visione sulla CBS, mentre le restanti su USA Network. In Italia le prime due stagioni sono state trasmesse da Telemontecarlo con il titolo Omicidi d'elite, e le restanti da Rai 2.\nAlcune delle uscite internazionali sono state:"}
{"id": "1994254", "revid": "207432", "url": "https://it.wikipedia.org/wiki?curid=1994254", "title": "Omicidi d'elite", "text": ""}
{"id": "1994272", "revid": "76963", "url": "https://it.wikipedia.org/wiki?curid=1994272", "title": "Jason Cerbone", "text": "Biografia.\nNato a New York, di origini italiane, Cerbone ha iniziato a recitare gi\u00e0 dall'et\u00e0 di 4 anni nella serie televisiva a scopi educativi \"Sesame Street\".&lt;br&gt;\nMesso sotto contratto a 7 anni da un'agenzia di modelli, \u00e8 apparso su due video famosi, \"Silent Night\" dei Bon Jovi e in \"Luka\" di Suzanne Vega, dove interpreta il piccolo protagonista che d\u00e0 il titolo alla canzone. Dopo la laurea in biologia al Concordia College di New York ha iniziato la carriera di attore.\nAttivo soprattutto in televisione, \u00e8 principalmente noto per aver recitato nei panni di Jackie Aprile Jr. ne \"I Soprano\". Si fa notare anche nel cast di \"Third Watch\" della NBC, \"Law &amp; Order\", \"\". In \"Shade - Carta vincente\" fa la parte del giovane Dean Stevens (Sylvester Stallone) in una scena in flashback."}
{"id": "1994277", "revid": "212348", "url": "https://it.wikipedia.org/wiki?curid=1994277", "title": "Oloturie", "text": ""}
{"id": "1994279", "revid": "729019", "url": "https://it.wikipedia.org/wiki?curid=1994279", "title": "Certificato di operatore aereo", "text": "Il certificato di operatore aereo (COA) \u00e8 un certificato rilasciato dall'ENAC - l'ente nazionale per l'aviazione civile. Attesta che l'operatore possiede la capacit\u00e0 professionale e l'organizzazione aziendale necessarie ad assicurare l'esercizio dei propri aeromobili in condizioni di sicurezza per le attivit\u00e0 aeronautiche in esso specificate. Il contenuto, le limitazioni, le modalit\u00e0 per il rilascio, il rinnovo ed eventuali variazioni sono determinati dall'ENAC sulla base dei propri regolamenti. \nIl COA non \u00e8 cedibile. In inglese \u00e8 conosciuto come AOC, Air Operator Certificate."}
{"id": "1994281", "revid": "118680058", "url": "https://it.wikipedia.org/wiki?curid=1994281", "title": "Marcia su Tskhinvali", "text": "La marcia su Tskhinvali \u00e8 una manifestazione organizzata da Zviad Gamsakhurdia quando, il 23 novembre 1989, sono giunte a Tskhinvali alcune migliaia di georgiani (da 20.000 a 40.000, a seconda delle fonti). Secondo gli organizzatori della marcia, il loro scopo era quello di tenere un comizio.\nAll'ingresso in citt\u00e0, le colonne sono state fermate dagli abitanti di Tskhinvali. In risposta, gli occupanti hanno bloccato le vie di accesso disponendosi nei dintorni della citt\u00e0. Secondo la parte osseta, in tre mesi di assedio sono state uccise alcune persone e centinaia sono state gravemente ferite.\nSecondo quanto scrive Sergej Markedonov, in precedenza, durante un comizio a Eredvi, Gamsakhurdia aveva detto: \u00abPresto andr\u00f2 a Tskhinvali con diecimila dei miei falchi e vedremo come li accoglier\u00e0 la popolazione. Noi gli storceremo il collo, tanto pi\u00f9 che non sar\u00e0 dura imbrigliare nemici tanto fiacchi come gli Osseti. Mezza Georgia star\u00e0 con noi, e l\u00ec si vedr\u00e0 chi vincer\u00e0 e chi perder\u00e0 pi\u00f9 sangue\u00bb.\nDopo il fallimento della marcia, Gamsakhurdia ha affermato che la manifestazione aveva lo scopo di intimidire gli Osseti: \u00abS\u00ec, l'ho organizzata io questa marcia. Volevamo convincere gli Osseti a rassegnarsi. Si sono spaventati e ci\u00f2 \u00e8 assolutamente logico, perch\u00e9 sono dei delinquenti\u2026 Sono dei selvaggi ignoranti. Della gente valorosa pu\u00f2 facilmente comandarli.\u00bb.\nNel settembre 2007 la Georgia aveva intenzione di organizzare un'altra \u00abmarcia della pace\u00bb su Tskhinvali, suscitando le proteste del Ministro degli Affari Esteri russo e della parte osseta."}
{"id": "1994286", "revid": "834", "url": "https://it.wikipedia.org/wiki?curid=1994286", "title": "Macon (Georgia)", "text": "Macon \u00e8 una citt\u00e0 degli Stati Uniti d'America, capoluogo della contea di Bibb, nello Stato della Georgia.\n\u00c8 la sesta citt\u00e0 della Georgia con 93.076 abitanti, secondo una stima del 2007, e ha la quinta area metropolitana con pi\u00f9 di 230.000 abitanti.\nSecondo un racconto diffuso, anche se privo di fondamento storico, proprio a Macon sarebbe stato realizzato, verso la met\u00e0 del XIX secolo, il primo kazoo moderno, ad opera di un afroamericano chiamato Alabama Vest."}
{"id": "1994290", "revid": "207432", "url": "https://it.wikipedia.org/wiki?curid=1994290", "title": "2 poliziotti a Palm Beach", "text": ""}
{"id": "1994297", "revid": "92723", "url": "https://it.wikipedia.org/wiki?curid=1994297", "title": "Algebra differenziale", "text": "In matematica, l'algebra differenziale costituisce il punto di contatto tra l'algebra astratta e l'analisi matematica, in quanto studia le strutture algebriche munite di un'operazione di \"derivazione\", definita come una particolare operazione unaria interna che soddisfa la regola fondamentale della derivata, cio\u00e8 la regola di Leibniz.\nAnello e campo differenziale.\nUn anello differenziale \u00e8 un anello formula_1 equipaggiato di una derivazione, cio\u00e8 di una funzione\nche soddisfi le propriet\u00e0 di additivit\u00e0 e la regola di Leibniz:\nOccorre fare attenzione alla scrittura della seconda identit\u00e0, in quanto l'anello potrebbe non essere commutativo e quindi l'usuale scrittura formula_5 potrebbe essere falsa. In generale la regola si pu\u00f2 esprimere come\ndove formula_7 \u00e8 la moltiplicazione dell'anello e formula_8.\nUn campo differenziale \u00e8, di conseguenza, un anello differenziale che sia anche un campo. In questo caso non \u00e8 pi\u00f9 necessario l'accorgimento precedente, in quanto la moltiplicazione \u00e8 sempre commutativa.\nUlteriori definizioni e propriet\u00e0.\nUsando semplicemente i due assiomi imposti, si riescono a dimostrare, in ogni anello differenziale unitario, alcune propriet\u00e0 dell'operatore di derivazione gi\u00e0 note dall'analisi reale:\ndove con formula_11 e formula_12 si sono indicati i due elementi neutri rispettivamente della moltiplicazione e dell'addizione. Se l'anello \u00e8 commutativo e formula_13 \u00e8 invertibile allora vale anche regola del quoziente:\nIl \"campo delle costanti\" di formula_15 \u00e8 definito come\nDati due campi differenziali formula_17 e formula_18, un \"omomorfismo differenziale\" \u00e8 un omomorfismo di campi che \"commuti\" con la derivazione, cio\u00e8 tale che\nSe formula_20 \u00e8 un'estensione di formula_15 e l'inclusione canonica di formula_15 in formula_20 \u00e8 un omomorfismo differenziale, cio\u00e8 se\nper ogni formula_25 allora formula_20 si dice un\"'estensione differenziale\".\nUn elemento di un campo differenziale formula_27 si dir\u00e0 un \"logaritmo\" se esiste un elemento formula_13 tale che\nUn elemento di un campo differenziale formula_27 si dir\u00e0 un\"'esponenziale\" se esiste un elemento formula_13 tale che\nEsempi.\nL'anello dei polinomi formula_33 nella variabile formula_34 sul campo formula_35 \u00e8 un anello differenziale se munito dell'operatore\ncon formula_37 se formula_38 (cio\u00e8 se il polinomio \u00e8 costante). Si verifica che formula_39 \u00e8 una radice multipla di formula_40 se e solo se formula_41.\nNel caso formula_42, si pu\u00f2 dire che una derivazione sul campo formula_43 delle funzioni razionali nella variabile formula_34 a coefficienti razionali che estenda la derivazione su formula_45 appena introdotta \u00e8 completamente caratterizzato dalla condizione formula_46. Il suo campo delle costanti \u00e8 formula_47.\nIntegrazione indefinita in un campo differenziale.\nAvendo introdotto la derivazione in modo formale, si pu\u00f2 anche parlare di integrale indefinito di un elemento di un campo differenziale. Pi\u00f9 precisamente, dato un formula_27 in formula_15, il processo di integrazione indefinita di formula_27 consiste nel determinare un'estensione differenziale formula_20 di formula_15 nella quale esiste un elemento formula_53 tale che formula_54.\n\u00c8 necessario ammettere che formula_13 stia in un'arbitraria estensione di formula_15 e non in formula_15 stesso: ad esempio, nel caso formula_43 sopra introdotto, si pu\u00f2 dimostrare che non esiste un elemento formula_13 tale che formula_60\nData questa definizione di integrale si ritrova identica anche la cosiddetta regola di integrazione per parti:\nAlgebra su campo differenziale.\nSia formula_62 un'algebra sul campo formula_63 Si pu\u00f2 definire una derivazione su formula_62 come una funzione lineare formula_65 che soddisfi la regola di Leibniz. In tal caso formula_62 \u00e8 detta algebra differenziale su un campo."}
{"id": "1994302", "revid": "122988799", "url": "https://it.wikipedia.org/wiki?curid=1994302", "title": "Heroldo de Esperanto", "text": "Heroldo de Esperanto \u00e8 un periodico in esperanto fondato nel 1920.\nStoria.\nTeodor Jung fond\u00f2 la rivista nell'aprile del 1920 a Colonia, in Germania, sotto il titolo \"Esperanto Triumfonta\" (\"L'esperanto che trionfer\u00e0\").\nAnche dopo la seconda guerra mondiale Teo Jung prosegu\u00ec la redazione del giornale, sino al 1961, quando fu trasferita ad Ada Fighiera Sikorska. Alla sua morte (1996) la rivista \u00e8 stata ceduta all'Itala Interlingvistika Centro, che l'ha passata alla casa editrice LF-koop, di cui il Centro detiene una parte sociale.\nNel maggio 2016 LF-koop ha annunciato la vendita della testata (ma non dei diritti del centinaio di libri pubblicati) a Fabricio Valle e Paulo Lima in Brasile. L'ultimo numero prodotto da LF-koop \u00e8 il 17:2016, nel dicembre 2016. Valle ha pubblicato la rivista dall'aprile 2017. A luglio 2017 LF-koop ha annunciato il recupero della testata a partire da gennaio 2018, per inottemperanza del contratto di vendita rateale, rivendendola a gennaio 2018 al KCE - Centro Culturale Esperantista in Svizzera. Nel 2017 sono apparsi 6 numeri, e dal 2018 la rivista ha recuperato la sua cadenza mensile come organo del KCE."}
{"id": "1994308", "revid": "71433", "url": "https://it.wikipedia.org/wiki?curid=1994308", "title": "Silk Stalkings", "text": ""}
{"id": "1994309", "revid": "22356", "url": "https://it.wikipedia.org/wiki?curid=1994309", "title": "Goniatite", "text": ""}
{"id": "1994315", "revid": "729019", "url": "https://it.wikipedia.org/wiki?curid=1994315", "title": "Gustave Danneels", "text": "Professionista dal 1933 al 1946, vinse tre edizioni della Parigi-Tours e due medaglie di bronzo ai campionati del mondo in linea.\nCarriera.\nPassista, fu soprannominato \"Monsieur Paris-Tours\", visti suoi tre successi nella classica francese; la vittoria del 1936 gli valse anche il riconoscimento del Nastro giallo, di cui fu il primo vincitore, attribuito al ciclista che aveva corso alla media pi\u00f9 veloce una gara di pi\u00f9 di duecento chilometri. Vinse anche una tappa al Tour de France e una al Giro del Belgio. Fu inoltre due volte terzo nei campionati del mondo del 1934 e nel 1935 e vinse il campionato nazionale in tre categorie, dilettanti, indipendenti e professionisti.\nSuo nipote Guido Reybrouck, vincer\u00e0 anch'egli tre volte la Parigi-Tours, nel 1964, nel 1966 e nel 1968."}
{"id": "1994321", "revid": "1632387", "url": "https://it.wikipedia.org/wiki?curid=1994321", "title": "Tug of War (Enchant)", "text": "Tug of War \u00e8 il settimo album in studio del gruppo musicale statunitense Enchant, pubblicato nel 2003 dalla Inside Out Music.\nTale pubblicazione ha segnato il debutto di Ben Jenkins alla tastiera."}
{"id": "1994325", "revid": "188323", "url": "https://it.wikipedia.org/wiki?curid=1994325", "title": "Sistema di recupero dell'energia cinetica", "text": ""}
{"id": "1994328", "revid": "599013", "url": "https://it.wikipedia.org/wiki?curid=1994328", "title": "Fronte Patriottico (Austria)", "text": "Il Fronte Patriottico (in tedesco Vaterl\u00e4ndische Front, VF) \u00e8 stato un partito politico austriaco di stampo fascista. Fu il pi\u00f9 stretto alleato del Partito Nazionale Fascista in Italia.\nStoria.\nFu fondato nel 1933 da Engelbert Dollfuss, divenuto cancelliere nel 1932, per raccogliere tutti i \"patrioti austriaci\" sotto una sola formazione politica. La sua politica fu impostata sul modello del fascismo italiano. Dopo la messa fuori legge di tutti gli altri partiti politici, il VF ebbe una posizione di monopolio nella politica austriaca, sia in campo civile che militare.\nNonostante gli sforzi di Dollfuss, il VF non divenne mai un movimento di massa. Entro la fine del 1937 esso contava ben 3 milioni di membri (sui 6,5 milioni di abitanti dell'Austria), ma solo pochi di questi erano veramente attivi e ad esso fedeli; di qui la sua difficolt\u00e0 a sostenere il confronto con gli avversari politici (dai circoli del Partito Socialdemocratico d'Austria al Partito Nazista). Dopo l'attentato che condusse Dollfuss alla morte (25 luglio 1934), la guida del partito fu assunta dal principe Ernst R\u00fcdiger Starhemberg.\nIl partito fu poi sciolto dai nazisti dopo l'annessione (\"Anschluss\") dell'Austria alla Germania hitleriana, avvenuta alla vigilia della seconda guerra mondiale (1938). Il simbolo della VF era la croce crociata (\"Kruckenkreuz\") e il suo saluto ufficiale \"Front heil!\"."}
{"id": "1994330", "revid": "228587", "url": "https://it.wikipedia.org/wiki?curid=1994330", "title": "Jacksonville (disambigua)", "text": ""}
{"id": "1994331", "revid": "188323", "url": "https://it.wikipedia.org/wiki?curid=1994331", "title": "Sistema d'accumulo d'energia nei mezzi di trasporto", "text": ""}
{"id": "1994333", "revid": "188323", "url": "https://it.wikipedia.org/wiki?curid=1994333", "title": "Accumulo d'energia nei mezzi di trasporto", "text": ""}
{"id": "1994339", "revid": "767487", "url": "https://it.wikipedia.org/wiki?curid=1994339", "title": "Labaro", "text": "Il labaro era una insegna militare romana (un \"vexillum\"), che veniva utilizzata solo quando l'imperatore si trovava con l'esercito. Era costituito da un drappo quadrato, color porpora e con una frangia d'oro, attaccato a una lancia o a una lunga picca dorata per mezzo di una piccola asta trasversale. Sul drappo anticamente sarebbe stata ricamata con fili d'oro o dipinta un'aquila, simbolo di Giove.\nStoria.\n Sembra che il labaro sia stato utilizzato sin dall'epoca dell'imperatore Adriano. Le origini del nome sono incerte, ma l'etimologia pi\u00f9 diffusa lo collega alla parola \"laurum\" (\"alloro\"), simbolo di trionfo. Secondo altri, invece, la parola ha origine celtica, affine al basco lauburu. Il nome e lo stendardo sarebbero stati portati a Roma dai cavalieri cantabrici al servizio di Roma. L'unico fatto certo \u00e8 che gi\u00e0 nel II secolo alcuni autori latini menzionano delle insegne militari, il \"vexillum\" e il \"cantabrum\", costituite da una lunga picca dorata e da un'asta trasversale, proprio come il labaro imperiale.\nQuando Costantino il Grande abbandon\u00f2 il paganesimo, modific\u00f2 il labaro sostituendo l'aquila di Giove con il monogramma di Cristo Chi-Rho. Cinquanta uomini scelti, detti \"labariferi\", erano incaricati di portare e difendere il labaro alla testa dell'esercito.\nDiverse tipologie di labaro sono riportate nelle monete coniate da Costantino. Esse differiscono per la posizione del Chi-Rho, che pu\u00f2 essere riprodotto sul drappo oppure circondato da una corona e attaccato al braccio superiore della croce. Sull'asta del labaro o sopra il drappo si trovavano anche medaglioni con il ritratto dell'imperatore e dei suoi figli. Secondo la \"Vita di Costantino\" di Eusebio di Cesarea, che fu uno stretto collaboratore di Costantino negli ultimi anni della vita di entrambi, il ritratto dell'imperatore si trovava sulla met\u00e0 superiore del drappo, mentre sulla met\u00e0 inferiore era disegnata una croce. Il Chi- Rho, invece, era attaccato al braccio superiore della croce.\nIl labaro, cos\u00ec modificato, fu da allora utilizzato da tutti gli imperatori cristiani romani o bizantini sino alla caduta di Costantinopoli.\nUso attuale.\nOggi la parola labaro indica qualunque insegna, di ente o associazione, pendente da un'asta orizzontale come il labaro di Costantino. In Massoneria \u00e8 in uso presso le Logge per indicarne l'emblema, l'Oriente d'appartenenza ed il titolo distintivo.\nPer metonimia la parola labaro viene utilizzata anche per indicare il Chi Rho stesso. Questo uso \u00e8 diffuso in molte lingue europee.\nAraldica.\nAnche in araldica il nome \"Labaro di Costantino\" viene utilizzato per indicare il monogramma di Cristo, per il quale, per\u00f2, \u00e8 utilizzato anche il nome pi\u00f9 corretto \"Croce di Costantino\". Il termine \"Labaro di Costantino\" dovrebbe essere riservato ai casi in cui lo scudo \u00e8 caricato con la rappresentazione di tutto lo stendardo (asta e monogramma almeno).\nCon il nome di \"labaro cantabrico\" si intende invece uno stendardo moderno che pretende di imitare l'antico \"cantabrum\". Lo stemma \u00e8 di rosso (come la porpora imperiale) ed \u00e8 caricato di un \"L\u00e1baro\", un disegno celtico simile alla croce di Sant'Andrea. Non ci sono, tuttavia, fonti storiche che permettano di affermare che i cantabri utilizzavano insegne rosse, n\u00e9 che esse erano caricate con questo motivo iconografico."}
{"id": "1994347", "revid": "547992", "url": "https://it.wikipedia.org/wiki?curid=1994347", "title": "I giustizieri della notte", "text": "I giustizieri della notte (\"Dark Justice\") \u00e8 una serie televisiva poliziesca statunitense andata in onda per tre stagioni sulla CBS.\nIn Italia \u00e8 stata trasmessa anche con il titolo di Giustizia oscura.\nTrama.\nProtagonista della serie \u00e8 il giudice in attivit\u00e0 Nicholas Marshall, un ex procuratore distrettuale che perde tutta la fiducia che aveva riposto nel sistema legislativo in seguito all'omicidio di moglie e figlia da parte di un criminale che in seguito Marshall giudicher\u00e0 ma che non sar\u00e0 in grado di incarcerare a causa di cavilli che il colpevole riusc\u00ec abilmente a sfruttare: Marshall diventa cos\u00ec un giustiziere a tempo libero che cercher\u00e0 in tutti i modi di incastrare e far confessare i colpevoli che non riuscir\u00e0 lui stesso ad incriminare con la veste di giudice, e in questa battaglia \u00e8 supportato da alcuni amici con la fedina penale sporca come Moon e Gibs."}
{"id": "1994348", "revid": "207432", "url": "https://it.wikipedia.org/wiki?curid=1994348", "title": "Giustizia oscura", "text": ""}
{"id": "1994353", "revid": "125663467", "url": "https://it.wikipedia.org/wiki?curid=1994353", "title": "Comunit\u00e0 Fascista Nazionale", "text": "La Comunit\u00e0 Fascista Nazionale (in ceco N\u00e1rodn\u00ed Obec Fa\u0161istick\u00e1, NOF) \u00e8 stato un partito politico fascista cecoslovacco guidato da Radola Gajda, basato sul fascismo italiano di Benito Mussolini.\nStoria.\nIl partito \u00e8 stato costituito nel 1926 ed \u00e8 stato caratterizzato da una forte corrente di opposizione alla Germania, che ha continuato anche dopo l'ascesa al potere di Adolf Hitler. Il \"NOF\" guardava all'Italia come il suo modello e si \u00e8 basata interamente sul modello del Partito Nazionale Fascista e sui dettami di Benito Mussolini. A questo proposito \u00e8 nettamente diverso dal suo principale rivale, Vlajka, che \u00e8 stato fermamente nel campo hitleriano. Istitu\u00ec gruppi giovanili e un sindacato, anche se quest'ultimo fu poco rilevante. Il gruppo ha inoltre intrapreso una politica di panslavismo e auspicava un'unione con la Polonia per formare una grande alleanza dei popoli slavi con lo scopo secondario di rovesciare il comunismo nell'Unione Sovietica. Essi prospettavano un'economia corporativa e sociale con un grande settore agricolo.\nGajda \u00e8 stato eletto al Parlamento nel 1929, ma il partito ha ricevuto solo il 2% dei voti e sette seggi in Consiglio nazionale in occasione delle elezioni del 1935. Il movimento ha fatto un tentativo di prendere il potere durante l'occupazione tedesca, anche se i nazisti non avevano tempo da perdere con la NOF a causa della loro precedenti critiche e il loro status di minori. In ultima analisi la NOF \u00e8 stata sciolta e assorbita in gran parte alla marionetta \"Movimento Nazionale di Solidariet\u00e0\" e Gajda fu costretto a lasciare la politica."}
{"id": "1994356", "revid": "1048993", "url": "https://it.wikipedia.org/wiki?curid=1994356", "title": "Ughetto Bertucci", "text": "Biografia.\nPur seguitando a gestire il suo banco al mercatino, inizia a dedicarsi al cinema e, occasionalmente, all'avanspettacolo in teatrini romani.\nDi bassa statura, tozzo, con una faccia simpatica e con l'aria scanzonata, \u00e8 interprete di una notevole quantit\u00e0 di film, per lo pi\u00f9 leggeri, accanto ai comici del momento, soprattutto insieme a Tot\u00f2, ma anche con Macario, Billi e Riva, Walter Chiari.\nLe sue apparizioni si fanno meno frequenti verso la fine degli anni cinquanta."}
{"id": "1994357", "revid": "239497", "url": "https://it.wikipedia.org/wiki?curid=1994357", "title": "Storia genetica dell'Europa", "text": "La storia demografica e genetica delle popolazioni europee \u00e8 complicata. I dati primari per il suo studio provengono dalle sequenze di DNA mitocondriale, del cromosoma Y e del DNA autosomico (compresi i polimorfismi a singolo nucleotide) provenienti sia dalle popolazioni moderne che, se disponibili, dai resti delle popolazioni antiche.\nI lignaggi dei primi esseri umani moderni europei (EEMH) tra 40000 e 26000 anni fa (Aurignaziano) facevano ancora parte di una grande \"meta-popolazione\" eurasiatica occidentale, correlata alle popolazioni dell'Asia centrale e occidentale. La divergenza in sottopopolazioni geneticamente distinte all'interno dell'Eurasia occidentale \u00e8 il risultato di una maggiore pressione selettiva e degli effetti del fondatore durante l'Ultima glaciazione. Dopo la fine della glaciazione, un lignaggio dell'Europa occidentale, soprannominato in archeogenetica \"cacciatori-raccoglitori occidentali\" (WHG) emerge dal rifugio solutreano durante il Mesolitico europeo. Queste culture mesolitiche di cacciatori-raccoglitori furono sostanzialmente sostituite durante la rivoluzione neolitica dall'arrivo dei lignaggi dei \"primi agricoltori europei\" (EEF) che derivavano dalle popolazioni mesolitiche del vicino Oriente (Anatolia). Nell'et\u00e0 del rame europea, ci furono di nuovo sostanziali rimpiazzi di popolazione in gran parte dell'Europa a causa dell'intrusione dei \"pastori delle steppe occidentali\" (WSH) provenienti dalle steppe pontico-caspiche e derivanti dai cacciatori-raccoglitori orientali e caucasici. Questi rimpiazzi di popolazione avvenuti nell'et\u00e0 del rame sono associati alla cultura della ceramica cordata e alla cultura del vaso campaniforme e alla diffusione delle lingue indoeuropee.\nStoria della genetica delle popolazioni.\nStudi di Cavalli-Sforza.\nRelazioni tra le popolazioni.\nIn principio, uno studio di Luigi Luca Cavalli-Sforza della Stanford University School of Medicine, usando 120 polimorfismi ematici, forn\u00ec l'informazione sulla parentela delle varie popolazioni continentali. La distanza genetica \u00e8 una misura usata per quantificare le differenze genetiche tra due popolazioni. Essa \u00e8 basata sul principio che due popolazioni che condividono frequenze simili riguardo ad un tratto distintivo sono pi\u00f9 vicine rispetto a popolazioni che hanno frequenze divergenti di una caratteristica. Nella sua forma pi\u00f9 semplice essa \u00e8 la differenza nelle frequenze di una particolare caratteristica tra due popolazioni. Per esempio, la frequenza di individui RH negativi \u00e8 del 50.4% tra i baschi, del 41.2% in Francia e del 41.1% in Inghilterra. Perci\u00f2 la differenza genetica tra i baschi e i francesi \u00e8 del 9.2%, mentre quella tra i francesi e gli inglesi \u00e8 del 0.1% per la caratteristica RH negativo. Fatta una media tra diverse caratteristiche, possiamo ottenere la parentela completa di varie popolazioni.\nSecondo questo studio tutte le popolazioni non-africane sono pi\u00f9 vicine tra loro rispetto agli africani in accordo all'ipotesi secondo la quale tutti i non-africani discendono da una singola popolazione africana. Gli europei sono imparentati pi\u00f9 alla gente del Vicino Oriente, del Medio Oriente e del subcontinente indiano. Sono connessi in piccola parte con gli africani, per quanto, di tutte le popolazioni non africane, siano i pi\u00f9 legati ad essi da vincoli di parentela. Dato che la distanza genetica tra Africa ed Europa (16.6) \u00e8 pi\u00f9 breve rispetto a quell tra Africa ed Asia orientale (20.6) e addirittura molto pi\u00f9 corta rispetto alla distanza genetica tra Africa e Australia, Cavalli-Sforza propone che la pi\u00f9 semplice spiegazione per questi dati \u00e8 il sostanziale scambio genico che si \u00e8 verificato tra i continenti vicini. Cavalli-Sforza propone inoltre che sia le popolazioni asiatiche sia quelle africane hanno contribuito alla composizione dell'Europa che cominci\u00f2 40 000 anni or sono. I contributi completi dell'Asia e dell'Africa sono stati valutati rispettivamente intorno ai due terzi e un terzo. L'Europa possiede in genere una variazione genetica di circa un terzo di quella degli altri continenti.\nSecondo il Guglielmino et al. (1990),\nLa principale analisi delle coordinate mostra che i Lapponi/Sami sono quasi esattamente intermedi tra le popolazioni che geograficamente sono vicine agli Urali e parlanti lingue uraliche e gli Europei centrali e settentrionali. Gli Ungari e i Finnici sono senza alcun dubbio pi\u00f9 vicini agli Europei. Un'analisi della mescolanza tra gli antenati uralici ed europei mostra che i Lapponi/Sami sono per poco pi\u00f9 del 50% Europei, gli Ungari lo sono per l'87%, mentre i Finnici per ben il 90%. C'\u00e8 un'intesa di base tra queste conclusioni e i dati storici sull'Ungheria. Meno \u00e8 conosciuto sui Finnici e ancor meno per i Lapponi/Sami.\nStudi genetici dopo Cavalli-Sforza.\nAplogruppi.\nAplogruppi del cromosoma Y umano.\nEsistono tre maggiori aplogruppi del DNA del cromosoma Y che forniscono una spiegazione alla composizione delle popolazioni odierne dell'Europa..\nIl pi\u00f9 comune di tutti gli aplogruppi tra gli europei occidentali \u00e8 l'R1b. Gli esatti valori dell'Hg R1b sono i seguenti: Baschi: 88.1%; Irlandesi: 81.5%; Gallesi: 89.0%; Scozzesi: 77.1%; Spagnoli non baschi: 68.0 (Catalani: 79.2; Andalusi: 65.5); Portoghesi (meridionali): 56.0%; Portoghesi (settentrionali): 62.0%; Britannici: 68.8; Inglesi (centrali): 61.9% Belgi: 63.0; Francesi: 52.2; Danesi: 41.7%, Norvegesi: 25.9; Svedesi: 20.0; Tedeschi: 47.9; Italiani (della Calabria): 32.4; Italiani (della Sardegna): 22.1%; Italiani (centro settentrionali): 62.0; Sloveni: 21%; Croati (continentali): 15.7%; Cechi e Slovacchi: 35.6%; Polacchi: 16.4%; Bulgari: 17.0%; Serbi: 10.6%; Greci: 22.8%; Ciprioti: 9.0%; Albanesi: 17.6%; Romeni: 18.0%;Ungheresi: 13.3%.\nTra le popolazioni europee, la diversit\u00e0 \u00e8 pi\u00f9 alta nell'Europa orientale, malgrado le frequenze siano pi\u00f9 basse. L'analisi della diversit\u00e0 indica che tutte le varianti europee del R1b condividevano una esistenza nell'Asia centrale (Kazakhistan) prima della migrazione verso la Russia, poi scissa in due migrazioni principali, che si mosse in primo luogo lungo i fiumi e le coste..\nCiascun aplogruppo inoltre possiede alcuni subcladi. R1a e R1b sono dei subcladi dell'Aplogruppo R (Y-DNA) Due sottogruppi principali di Aplogruppi I (Y-DNA) sono l'I-M253/I-M307/I-P30/I-P40 il quale, secondo la Societ\u00e0 Internazionale di Genealogia Genetica, \"ha la pi\u00f9 alta frequenza in Scandinavia, Islanda e nell'Europa nordoccidentale.\" L'altro \u00e8 l'I-S31 che, secondo la Societ\u00e0 Internazionale di Genealogia Genetica, \"include l'I-P37.2, che \u00e8 la forma pi\u00f9 comune nei Balcani e in Sardegna, e l'I-S23/I-S30/I-S32/I-S33, che ha le sue frequenze pi\u00f9 alte nella costa nordoccidentale dell'Europa continentale.\"\nAplogruppi del DNA mitocondriale umano.\nSono stati eseguiti numerosi studi a proposito dell'Aplogruppi del DNA mitocondriale (mtDNA) in Europa. Secondo la biblioteca dell'Universit\u00e0 di Oulu in Finlandia:\nI classici marcatori polimorfici (ad esempio i gruppi sanguigni, elettromorfi proteici ed antigeni HLA) hanno suggerito che l'Europa sia un continente geneticamente omogeneo con poche eccezioni quali i sami, i sardi, gli islandesi e i baschi (Cavalli-Sforza et al. 1993, Piazza 1993). L'analisi delle sequenze di DNA mitocondriale ha inoltre evidenziato un alto grado di omogeneit\u00e0 fra le popolazioni europee, e le distanze genetiche che sono state trovate risultano molto pi\u00f9 piccole rispetto a comparazioni fra popolazioni su altri continenti, specie in Africa (Comas et al. 1997).\nGli aplogruppi del DNA mitocondriale degli europei sono sorvegliati attraverso l'uso di una combinazionedi dati provenienti dalle analisi RFLP (polimorfismo da lunghezza dei frammenti di restrizione) della regione codificante e attraverso il sequenziamento del variabilissimo segmento I. Circa il 99% dei DNA mitocondriali europei appartiene ad uno dei dieci aplogruppi: H, I, J, K, M, T, U, V, W or X (Torroni et al. 1996a). Ciascuno di questi \u00e8 definito da specifici siti polimorfici stabili e relativamente antichi localizzati nella regione codificante (Torroni et al. 1996a)... L'aplogruppo H, che \u00e8 caratterizzato dall'assenza del sito AluI at bp 7025, prevale fra questi, dato che comprende la met\u00e0 di tutti gli europei (Torroni et al. 1996a, Richards et al. 1998)... Sei degli aplogruppi europei (H, I, J, K, T and W) sono invece essenzialmente confinati alle popolazioni europee (Torroni et al. 1994, 1996a), e probabilmente si sono originate a seguito della venuta ancestrale dei caucasici separati geneticamente dagli antenati dei moderni africani e asiatici.\nDNA autosoma.\nNel 2006, un'analisi autosomica che confront\u00f2 campioni provenienti da varie popolazioni europee concluse che \u201cesiste una consistente e riproducibile distinzione tra gruppi di popolazioni europee \u2018settentrionali\u2019 e \u2018meridionali\u2019\u201d. La maggior parte dei singoli partecipanti con antenati dell'Europa meridionale (Italiani, Greci, Armeni, Portoghesi, e Spagnoli) hanno &gt;85% di appartenenza alla popolazione \u2018meridionale\u2019; e il maggior numero di Europei settentrionali, occidentali, orientali e centrali hanno &gt;90% nel gruppo di popolazione \u2018settentrionale\u2019.\nLe origini degli Ashkenaziti come quelle dei Sefarditi inoltre hanno mostrato &gt;85% di appartenenza alla popolazione \u2018meridionale\u2019, in coerenza ad una pi\u00f9 tarda origine mediterranea di questo gruppo etnico.\" Va notato che molti dei partecipanti a questo studio erano in effetti cittadini americani che si sono identificati da soli con le diverse etnicit\u00e0 europee, e non veri europei.\nUno studio simile compiuto nel 2007 sembra contrastare questa scoperta: sulla base di campioni esclusivamente europei ha scoperto che la pi\u00f9 importante differenziazione genetica in Europa avviene lungo una linea che parte dall'Europa settentrionale e arriva ai Balcani, insieme ad un'altra asse di differenziazione che attraversa l'Europa da oriente ad occidente. Questa scoperta \u00e8 in accordo con i risultati ottenuti in base ai primi DNA mitocondriali e agli Y cromosomici in supporto alla teoria che i moderni Iberici, siano spagnoli o portoghesi, detengono il pi\u00f9 antico lignaggio genetico europeo, tanto quanto i Baschi e i Sami, separati dalle altre popolazioni europee. Ci\u00f2 ha confermato che gli inglesi e gli irlandesi si raggruppano con altri europei settentrionali e orientali come i tedeschi e i polacchi sebbene anche una parte dei baschi e italiani siano da essere raggruppati insieme ad essi. Malgrado queste stratificazioni facciano notare l'anomalo alto grado di omogeneit\u00e0 europea: \"esiste una bassa e apparente diversit\u00e0 in Europa nei confronti dei campioni dell'intero continente che solo marginalmente \u00e8 pi\u00f9 sparpagliata rispetto ai campioni delle singole popolazioni, altrove nel mondo.\"\nIn realt\u00e0, secondo un altro studio su scala europea, i principali componenti nel genoma europeo paiono derivare da antenati le cui caratteristiche erano simili a quelle dei moderni baschi e degli abitanti del Vicino Oriente, con valori medi pi\u00f9 grandi del 35% per entrambe queste popolazioni parentali, senza prendere in considerazione la presenza o non di informazioni di natura molecolare. Il grado pi\u00f9 basso di mescolanza basca o del Vicino Oriente si trova in Finlandia, mentre i valori pi\u00f9 alti, rispettivamente, il 70% (di\"baschi\") in Spagna e pi\u00f9 del 60% (\"dei Vicino Orientali\") nei Balcani.\nNel 2008 una compagnia chiamata \"DNA Tribes Europa\" ha usato 13 marcatori genetici di DNA per differenziare gruppi genetici imparentati in Europa. Offre un'analisi particolareggiata per persone di discendenza europea, includendo un confronto dettagliato con le subregioni genetiche dell'Europa. Tali subregioni genetiche comprendono sia i territori geografici sia le comunit\u00e0 transnazionali endogame, che hanno mantenuto caratteristiche genetiche uniche. Le regioni stabilite, vale a dire le popolazioni individuate, sono le seguenti: la regione Ashkenazita, i Balcani, i Paesi Baschi, l'area Celtica, quella Ugrofinnica, la Germanica, l'area Greca, quella Italiana, la Scandinava, quella Polacca, quella Portoghese, quella Russa e la regione Spagnola. Gli individui dentro tutte le subregioni d'Europa ottengono uno spettro completo delle affinit\u00e0 genetiche regionali. Data le vicine relazioni genetiche all'interno dell'Europa, gli individui in una subregione possono ereditare materiale genetico che \u00e8 pi\u00f9 comune in altre subregioni. Gli individui provenienti da queste subregioni con una storia di endogamia etnica oppure un isolamento geografico (come le subregioni ashkenazita, basca o celtica) esibiscono le pi\u00f9 alte frequenze di affiliazione genetica in primo luogo legate al gruppo. Gli individui che sono originari delle subregioni centralmente circoscritte, come l'aree balcanica e germanica, mostrano invece una maggiore variet\u00e0 nell'affiliazione genetica e pi\u00f9 basse frequenze di affiliazione genetica fondamentalmente relative al gruppo.\nNello stesso anno due squadre di ricerca internazionale hanno compilato una mappa genetica dell'Europa, rivelando la piccola diversit\u00e0 genetica tra le varie nazionalit\u00e0. Tuttavia le differenze sono abbastanza per riconoscere da quale paese proviene un individuo. I ricercatori hanno scoperto che la mappa genetica assomiglia strettamente al modello delle tre maggiori migrazioni umane partite principalmente dal meridione. Gli europei meridionali hanno rivelato una maggiore diversit\u00e0 genetica, rispecchiando le onde migratorie dei primi esseri umani all'incirca intorno a 35000 anni fa, a seguito dell'espansione durante l'era glaciale di 20000 anni fa e i movimenti delle popolazioni guidati dai metodi dell'allevamento e dell'agricoltura provenienti dal Medio Oriente intorno a 10000 anni or sono.\nSottostruttura genetica dell'Europa.\nUno studio condotto nel maggio 2009 usando 270.000 SNPs su 19 popolazioni europee ha messo in evidenza la diversit\u00e0 fra queste e in particolare ha rilevato l'esistenza di quattro \"regioni genetiche\" all'interno dell'Europa:\nIpotesi genetiche sul popolamento dell'Europa.\nLa preistoria dei popoli europei pu\u00f2 essere dedotta tramite l'esame dei siti archeologici, gli studi linguistici ma anche attraverso l'esame del DNA delle popolazioni che vivono attualmente in Europa o ancora meglio dal DNA antico. La ricerca \u00e8 in continuo aggiornamento cosicch\u00e9 teorie che sembravano provate e consolidate possono rivelarsi, tramite nuovi studi sempre pi\u00f9 avanzati ed efficaci, improvvisamente errate.\nPaleolitico e Mesolitico.\nNel Paleolitico medio l'Europa era popolata da trib\u00f9 di Homo neanderthalensis. Nel Paleolitico superiore nuove popolazioni di specie \"Homo sapiens\", dette Cromagnon, sostituirono progressivamente i neanderthaliani. Questi cacciatori-raccoglitori erano verosimilmente portatori dell'aplogruppo Y-DNA di tipo I\nL'aplogruppo I si ritiene che si sia originato in Europa prima dell'ultima glaciazione. \u00c8 probabile che sia stato confinato nel rifugio balcanico durante la glaciazione e che poi si sia ridiffuso verso nord con il ritiro dei ghiacciai. All'aplogruppo appartengono due subcladi, ognuno dei quali marca un'indipendente espansione della popolazione lungo diversi percorsi migratori durante e immediatamente dopo la glaciazione; tra queste l'I1a registra le pi\u00f9 alte frequenze in Scandinavia, Islanda ed Europa nord-orientale (tanto che una sua mutazione, ricorrente sulle Isole britanniche, \u00e8 interpretata come marcatore di invasioni scandinave).\nOltre ai Balcani, gli altri rifugi degli uomini del Paleolitico durante l'ultima era glaciale furono:\nPer quanto riguarda il DNA mitocondtrale l'aplogruppo mitocondriale N si evolse nei millenni in vari sottogruppi del tipo U, tra cui alla fine del Paleolitico e nel Mesolitico prevaleva l'aplogruppo mt-DNA U8 la cui subclade di tipo K rappresenta uno dei principali aplogruppi mitocondriali presenti oggi in Europa.\nNeolitico.\nNel Neolitico si diffusero in Europa popolazioni di agricoltori provenienti dal Vicino oriente portatori degli aplogruppi del cromosoma Y di tipo G, E e R1b (che secondo altre ipotesi potrebbe essere penetrato in Europa nel calcolitico o nel paleolitico). Questi antichi agricoltori erano intolleranti al lattosio per cui potevano consumare il latte solo sotto forma di latticini. La successiva comparsa del gene della tolleranza al lattosio si ebbe 7500 anni fa fra le popolazioni della cultura della ceramica lineare e della cultura Star\u010devo in Europa centrale e nei Balcani, da dove successivamente si diffuse.\nPer quel che riguarda l'Europa, l'aplogruppo G, originato in Medio-Oriente, nel Caucaso o forse nell'odierno Pakistan, intorno a 30.000 anni fa, secondo alcuni studi potrebbe essersi diffuso in Europa nel Neolitico, oppure, vista la sua forte discontinuit\u00e0, aver raggiunto l'Europa gi\u00e0 nel Paleolitico. L'aplogruppo G nella variante G2 \u00e8 associato a sepolture appartenenti alla cultura della ceramica cardiale e della ceramica lineare del VI millennio a.C., per cui dovrebbe essere stato introdotto in Europa centrale da agricoltori neolitici provenienti dalla prima cultura agricola europea sorta nei Balcani i cui antenati in definitiva vennero dall'Anatolia via terra prima dell'apertura del Bosforo.\nL'aplogruppo E1b1b \u00e8 un aplogruppo di remota origine africana (Egitto) e secondo i ricercatori sarebbe presente in Europa sud-orientale almeno a partire dal Mesolitico. Oggi i suoi portatori si trovano concentrati nelle regioni meridionali dei Balcani (Albania e Grecia) e in Sicilia, ma durante il neolitico medio tra il VI e il V millennio a.C., in gran parte dell'Europa meridionale dominava questo tipo di aplogruppo portato via mare dagli uomini della Cultura della ceramica cardiale.\nCon l'ingresso in Europa nel neolitico di popoli agricoltori ampiamente diversificati geneticamente, provenienti dall'Anatolia, sono comparsi portatori degli aplogruppi mitocondriali H,J,V,T,X e altri. Per l'ipotesi anatolica dell'archeologo britannico Colin Renfrew, l'espansione delle lingue indoeuropee \u00e8 da associare alla propagazione di queste popolazioni dal sud-est verso il nord e l'ovest dell'Europa.\nNell'estremo nord-est del continente europeo, i portatori della aplogruppo N si insediarono nella regione baltica dalla Siberia. Bench\u00e9 la datazione del loro arrivo risulti incerta la diffusione geografica dell'aplogruppo N in Europa sembra essere correlabile con l'areale della cultura della ceramica a pettine (la cui origine viene comunemente datata al 4200 a.C.) e delle lingue uraliche.\nEt\u00e0 dei metalli.\nLe popolazioni neolitiche furono in parte sostituite durante l'et\u00e0 del rame e del bronzo dai nomadi provenienti dalle steppe pontico-caspiche, portatori dell'aplogruppo R1a, che avevano addomesticato il cavallo e che erigevano grandi tumuli funerari detti \"kurgan\"; per i sostenitori della cosiddetta teoria kurganica sarebbero identificabili con i Proto-indoeuropei.\nEvoluzione dell'aspetto fisico dei primi europei.\nL'analisi dei geni della pigmentazione ricavati dai resti scheletrici di uomini vissuti in Europa nel periodo compreso fra il Paleolitico e l'et\u00e0 del bronzo, ha dimostrato che l'aspetto fisico degli europei ha subito vari mutamenti nel corso della preistoria.\nLa prima popolazione di \"Homo sapiens\" raggiunse l'Europa circa 40.000 anni fa, al volgere del Paleolitico medio. Secondo le analisi effettuate sui resti di alcuni individui vissuti nel Mesolitico sia nell'Europa settentrionale che nell'Europa meridionale, questi antichi cacciatori-raccoglitori avevano la pelle olivastra, ma possedevano gi\u00e0 la mutazione che provoca gli occhi verdi.\nCirca 8000 anni fa iniziarono a migrare in Europa, probabilmente dall'Anatolia, ondate di popolazioni dedite principalmente alla agricoltura. Queste popolazioni a causa della carenza di vitamina D nella loro dieta, dovuta alla insufficienza di cibi di origine animale, possedevano la mutazione che provoca la pelle chiara, presente anche fra gli attuali europei.\nA partire dal Calcolitico comparvero, dapprima nei Balcani e poi anche in Europa centrale, le popolazioni seminomadi indoeuropee provenienti dalle steppe a nord del Mar Nero che si imposero e sostituirono in parte le precedenti popolazioni di agricoltori neolitici. I dati riguardanti l'aspetto fisico di queste genti sono discordanti: gli individui eneolitici della cultura di Jamna (Ucraina e Russia meridionale) esaminati mostrano in maggioranza capelli ed occhi scuri mentre le successive genti della cultura di Andronovo (Kazakistan) possedevano in maggioranza capelli ed occhi chiari. Secondo i ricercatori il sopravvento della pigmentazione di tipo chiaro sarebbe dovuto ad un forte processo di selezione."}
{"id": "1994362", "revid": "36426", "url": "https://it.wikipedia.org/wiki?curid=1994362", "title": "Buscheto", "text": "Biografia.\nNoto anche come \"Busketo\" o \"Buschetto\", si sa molto poco di lui, figlio del giudice cavalier Giovanni. Le documentazioni storiche attestano la sua presenza come procuratore della Canonica e come membro dell'Opera del Duomo di Pisa.\nA lui, quindi, vennero affidati i lavori di costruzione del Duomo di Pisa, iniziati nel 1064 sp e che in data 1110 egli era ancora in vita, come riportato da alcuni documenti conservati negli archivi dell'Opera della Primaziale Pisana.\nTenendo conto della vita media di una persona del XII secolo, Buscheto inizi\u00f2 giovanissimo la sua carriera di architetto, e probabilmente il Duomo fu la sua unica opera. Pare per\u00f2 che tutto il complesso monumentale, a parte il Campo Santo rientri in un suo progetto originario e poi proseguito da altri autori dopo la sua morte, tra i quali Diotisalvi e Rainaldo. Non va dimenticato, comunque, che nel 1100 il coro e la zona absidale furono gi\u00e0 completati, che la cattedrale fu consacrata, seppur ancora incompleta, nel 1118 e che il completamento della struttura fu eseguito intorno alla met\u00e0 del secolo.\nIl suo nome, o soprannome, \u00e8 di presumibile origine greca e lui stesso era di probabile origine bizantina, forse armena. L'influenza dell'arte di quei luoghi la si pu\u00f2 vedere chiaramente nello stile particolarissimo del romanico che lui dette alla cattedrale. \n\"Busketus\", tentando una traduzione del nome, potrebbe significare \"colui che ha i buoi\". Probabilmente perch\u00e9 disponeva delle macchine che tali animali azionavano e di cui si serv\u00ec nel suo lavoro. L'epitaffio posto sulla facciata del Duomo, dove riposano le sue spoglie, lo ricorda per l'appunto come un \"magister cum machinis\"\nL'opera progettata da Buscheto amalgam\u00f2 motivi paleocristani (cinque navate con fulcro la zona centrale e prospettive longitudinali estese), con elementi della scuola lombarda (loggette esterne), bizantini (archi interni rialzati e cupola ben visibile dall'esterno), siriaci (cupola ovoidale), orientaleggianti (archeggiatura diffusa) e islamici (arconi sorreggenti la cupola).\nLa lapide che accompagna la tomba, un sarcofago di epoca romana, e che lo elogia come \"nuovo Dedalo\" riporta le seguenti parole:"}
{"id": "1994365", "revid": "36426", "url": "https://it.wikipedia.org/wiki?curid=1994365", "title": "Porticus Emilia", "text": ""}
{"id": "1994366", "revid": "287204", "url": "https://it.wikipedia.org/wiki?curid=1994366", "title": "Scontro finale (La spada della verit\u00e0)", "text": "Scontro finale (\"Confessor\") \u00e8 l'undicesimo ed ultimo volume della serie fantasy epico de \"La spada della verit\u00e0\", pubblicata da Fanucci, dello scrittore statunitense Terry Goodkind; \u00e8 anche il settimo libro della saga uscito in volume unico anche in Italia.\nTrama.\nRichard, prigioniero dell'Ordine in incognito sotto il falso nome di Ruben, vede dopo molto tempo sua moglie Kahlan in mezzo alla folla dell'esercito dell'Ordine a fianco del malvagio imperatore Jagang. Durante la notte viene assalito da una creatura del Mondo Sotterraneo, che gli comunica la recente attivazione, a suo nome, delle Scatole dell'Orden; ha quindi un anno esatto di tempo per aprire la scatola giusta. Ad attivare le scatole a suo nome \u00e8 stata Nicci, che si trova al mastio insieme a Zedd. Tuttavia, poco tempo dopo, la strega Sei riesce a penetrare nel mastio e a rubare la terza scatola. A quel punto Zedd capisce che anche le difese del mastio sono intaccate dall'effetto dei rintocchi, per cui decide di attivare un antico e potente meccanismo di difesa per sigillarlo.\nIntanto Jagang minaccia di torturare Kahlan e costituisce una guardia speciale composta dai pochi soldati in grado di vederla. Richard, divenuto membro di una squadra di Ja'La, inizia il torneo con l'intenzione di vincerlo in modo da poter affrontare la squadra personale dell'Imperatore e potersi cos\u00ec avvicinare a quest'ultimo per ucciderlo. Richard non deve farsi riconoscere da Jagang quindi durante un'ispezione cade di proposito con la faccia nel fango. Per mantenere celata la sua identit\u00e0, durante le partite, colora di rosso la sua faccia e quella dei compagni di squadra con segni particolari e forme-incantesimo per intimidire i compagni. Grazie al gioco di Richard, ai segni intimidatori e alle tattiche di gioco avanzate la squadra diventa molto forte e vince molte partite.\nNel frattempo, durante i lavori per la costruzione della rampa che serve per invadere il nemico, l'esercito di Jagang scopre un passaggio segreto che, passando per le catacombe che si diramano sotto tutto il palazzo, permette a tre Sorelle dell'Oscurit\u00e0 di entrare di nascosto, uccidere Ann e rapire Nicci, mettendole il Rada-Han.\nArriva la finale del torneo, dove la squadra di Richard deve sfidare quella di Jagang che viene sconfitta. Jagang non accetta il risultato e, togliendo ingiustamente parecchi punti alla squadra di Richard, nomina la propria squadra vincitrice. La decisione fa scoppiare un tumulto che dai giocatori si trasferisce al resto delle truppe. Nella confusione generale Richard tenta di uccidere Jagang ma, per un caso fortuito, lo ferisce solamente. I soldati cercano di uccidere Richard che si difende come pu\u00f2. A questo punto entra in scena Samuel che, utilizzando la Spada della Verit\u00e0, cerca invano di uccidere Richard. La spada delle Verit\u00e0 non permette di uccidere coloro a cui nome \u00e8 stata attivata una scatola dell'Orden. Richard sta per essere sopraffatto dai soldati dell'Ordine e ordina a Kahlan di fuggire con Samuel, che la prende con s\u00e9. Kahlan non capisce il comportamento di Richard ma esegue il suo ordine. Proprio quando per Richard non ci sono pi\u00f9 speranze, viene salvato da Adie, e riesce ad arrivare, insieme a Nicci, al Palazzo. Nicci soffre terribilmente per il dolore inviato da Jagang attraverso il Rada-han.\nNel frattempo Cara e Nathan capiscono cosa pu\u00f2 essere successo a Nicci e trovano il passaggio segreto pieno di soldati dell'Ordine. I soldati non si aspettano un attacco e presto soccombono sotto la lama di Richard e il fuoco magico di Nathan.\nLa scena passa su Rachel, che si sta dirigendo verso Tamarang in fuga da esseri malvagi disegnati da Violet nella grotta. Durante il viaggio incontra sua madre che le regala un piccolo pezzo di gesso. Quando arriva alla grotta trova Violet che si vuole vendicare. Rachel, utilizzando il pezzo di gesso, modifica l'incantesimo di Violet e glielo rivolta contro. Successivamente disfa anche l'incantesimo che scollega Richard dal suo Han. Immediatamente Richard sente il collegamento con il suo Han e riesce a togliere il rada-han. Fuori dalla grotta trova sua madre e Gratch.\nNicci avverte Richard di non dire nulla a Kahlan sul loro rapporto: la mente di Kahlan deve restare un \"campo incolto\" altrimenti non si potranno ripristinare le vecchie memorie. I due iniziano a studiare le procedure per l'apertura delle scatole. Per possedere il potere dell'Orden occorre andare e tornare dal regno dell'oltretomba. Durante questo viaggio, guidato dallo spirito della mord-sith Denna, viene attaccato di nuovo dalla bestia. Richard, utilizzando la magia aggiuntiva, riesce a sconfiggere la bestia e viene espulso dagli inferi. Si ritrova nel bel mezzo di un raduno del popolo del fango, convocato dai suoi abitanti in seguito dall'avviso si Rachel, trasportata velocemente l\u00ec da Gratch.\nNel frattempo Samuel tenta di stuprare Kahlan. Questa, cercando di difendersi, tocca la spada della Verit\u00e0 e si ricorda di essere una Depositaria e del suo potere, che scatena subito su Samuel. Samuel, ormai annichilito dal potere della depositaria, confessa di stare portando Kahlan da Sei. Sei vuole utilizzare Kahlan come mezzo di scambio con Jagang. Samuel informa Kahlan del rapporto tre lei e Richard. Samuel si pente del tentato stupro a tal punto da morire. Kahlan non pu\u00f2 pi\u00f9 ottenere informazioni da Samuel e si dirige verso Tamarang, dove incontra Richard, che sta andando a riprendere il libro lasciato per lui da Barracus migliaia di anni prima. Richard, avendo paura di rovinare il \"campo incolto\", rimane freddo con Kahlan e non risponde alle sue domande, ma le rid\u00e0 Spirito.\nNella grotta Richard incontra Zedd, Tom e Rikka che erano stati rapiti da Sei e dal suo drago. Nel momento in cui Sei sta per ucciderli arriva Shota che, fingendosi sua madre, la uccide. Richard pu\u00f2 tornare velocemente a palazzo utilizzando Gregory, il drago figlio di Scarlet.\nRichard, tornato a palazzo, tratta la resa con Jagang che \u00e8 ormai ossessionato dal pensiero di Nicci, anche grazie agli incubi inviati da Jillian. Jagang e le Sorelle dell'Oscurit\u00e0 iniziano il rito per aprire le scatole dell'Orden nel Giardino della Vita. Jagang va a prendere Nicci nella sua cella. Nicci, appena ne ha l'occasione, infila il rada-han a Jagang e lo uccide semplicemente, senza torture, per non farlo diventare un eroe o un martire.\nNel frattempo le Sorelle dell'Oscurit\u00e0 hanno completato le procedure e aprono le scatole. All'inizio sembra che tutto proceda correttamente ma ben presto ci si accorge che qualcosa non va. Richard afferma che tutti i Libri delle Ombre non contengono la procedura corretta. L'unico libro vero \u00e8 il Libro della Vita, che afferma che le scatole non possono essere aperte con l'odio. Le Sorelle dell'Oscurit\u00e0 vengono quindi prese dal Guardiano.\nRichard comunica che le scatole possono essere aperte solo dalla Spada della Verit\u00e0. Kahlan manifesta il suo amore per Richard, che capisce che il \"campo incolto\" \u00e8 stato ormai contaminato da nuovi sentimenti. Dopo aver aperto le scatole, utilizzando il potere dell'Orden, invia i seguaci dell'Ordine in nuovo mondo senza magia dove possono avere quello che desiderano: rabbia nei confronti degli altri e miseria, senza che possano fare del male con chi ama la vita e la libert\u00e0. Anche l'amore e il ricordo di Kahlan vengono ripristinati, protetti dall'amore stesso di lei per lui, esattamente come in precedenza l'amore di Richard l'ha protetto dal potere della Depositaria.\nNell'epilogo si vedono Tom e Jennsen, che hanno scelto di vivere nel nuovo mondo insieme ai pilastri della creazione, sposati come famiglia Rahl. Tom ha accettato il cognome di lei per portare avanti il nome, visto che il ricordo con il tempo dovr\u00e0 scomparire. Jennsen comunica a Tom di essere incinta. Vi sono poi le nozze tra Cara e Meiffert.\nSuona la campana per la devozione, la gente inizia ad inginocchiarsi. Richard interrompe il rito: d'ora in poi non ci saranno pi\u00f9 devozioni, ognuno dovr\u00e0 vivere la propria vita.\nUndicesima regola del mago.\nIn questo volume compare l'Undicesima ed ultima Regola del Mago, senza per\u00f2 che essa sia rivelata al lettore. Essa si rivela comunque fondamentale per Richard Rahl, il protagonista."}
{"id": "1994367", "revid": "116589503", "url": "https://it.wikipedia.org/wiki?curid=1994367", "title": "Motore universale", "text": "Il motore universale o motore CC ad eccitazione separata o motore CC ad eccitazione indipendente \u00e8 caratterizzato dal rotore e statore a filo avvolto, (rotore accessibile attraverso spazzole e collettore a lamelle), pu\u00f2 essere alimentato sia in corrente continua (\"CC\") che in corrente alternata (\"CA\"), anche se di fatto, nella maggior parte delle applicazioni, questo tipo di motore \u00e8 alimentato in corrente alternata.\nFunzionamento.\nLa possibilit\u00e0 di usare la corrente alternata nasce dal fatto che la corrente nello statore e nel rotore si invertono contemporaneamente grazie al collegamento dei due avvolgimenti a mezzo del collettore a lamelle; anche i campi magnetici si comportano allo stesso modo, generando una forza dello stesso tipo (attrattiva o repulsiva): la coppia per\u00f2 non \u00e8 costante nel tempo, ma varia tra zero ed il doppio della coppia media con frequenza doppia di quella di rete (deve essere verificata la rigidezza torsionale dell'albero).\nIn pratica il motore deve per\u00f2 essere progettato tenendo presente che l'alimentazione \u00e8 alternata (impedenza in serie e riluttanza devono essere tenute presenti) che per\u00f2 \u00e8 in serie al circuito, ed il fattore di potenza pu\u00f2 essere comunque elevato; nascono comunque perdite nel circuito magnetico di statore e il risultato \u00e8 comunque un motore leggermente meno efficiente se alimentato in alternata piuttosto che in corrente continua.\nTipologia.\nNei motori CC lo statore pu\u00f2 essere realizzato non con magneti permanenti ma, similmente al rotore, con avvolgimenti su materiale ad alta permeabilit\u00e0 in cui viene fatta passare una corrente: questo circuito \u00e8 detto di eccitazione. In questo modo si possono avere potenze maggiori (ma si dovr\u00e0 spendere pi\u00f9 energia anche per alimentare questo nuovo circuito). Si possono avere vari casi nell'alimentazione del circuito di statore: \nSi possono avere anche situazioni intermedie utilizzate in passato soprattutto nella trazione elettrica (dove \u00e8 richiesta molta coppia allo spunto e maggiore velocit\u00e0 a regime).\nControllo.\nL'introduzione di dispositivi elettronici di controllo economici come i triac rende semplice il controllo della loro velocit\u00e0. Per la presenza del collettore \u00e8 sufficiente infatti regolare la tensione e non anche la frequenza come negli asincroni; la regolazione \u00e8 pi\u00f9 semplice, al limite con autotrasformatore a prese variabili; la regolazione per parzializzazione di fase (triac o SCR) molto semplice, distorcendo per\u00f2 la forma d'onda, rende la commutazione pi\u00f9 difficile ed aumenta le perdite nel ferro; ci\u00f2 nonostante \u00e8 veramente semplice ed \u00e8 generalizzata negli elettrodomestici. Si sono avute applicazioni nella trazione elettrica monofase in alcune nazioni, per grandi potenze anche a frequenze diverse dai 50 Hz (frequenze ferroviarie).\nRendimento.\nIl rendimento di tale motore \u00e8 relativamente basso, in quanto per i piccoli motori si attesta al 30%, mentre per i grandi motori si arriva fino al 70-75%\nLa disponibilit\u00e0 a costi contenuti di dispositivi elettronici (come circuiti integrati, ponti raddrizzatori, dispositivi di potenza a semiconduttore, ecc.), fa s\u00ec che alcune applicazioni pi\u00f9 modeste che in passato sarebbero state realizzate con motori universali ora vengono sviluppate con motori CC con magneti permanenti, permettendo ad esempio un controllo della velocit\u00e0 pi\u00f9 efficiente e rendimento elettrico maggiore (nei piccoli motori la potenza spesa per l'eccitazione \u00e8 spesso rilevante, mentre diviene percentualmente esigua nei grandi motori).\nReversibilit\u00e0.\nQuesta tipologia di motore pu\u00f2 essere usata come dinamo solo se rotore e statore vengono separati elettricamente, e si provveda ad alimentare lo statore generando di conseguenza un campo magnetico statorico che indurr\u00e0 una forza elettromotrice nel rotore in rotazione, che verr\u00e0 prelevata e rettificata dalle spazzole sul commutatore.\nPeculiarit\u00e0.\nIl suo principale vantaggio \u00e8 che, nonostante l'alimentazione in alternata, il motore universale ha le tipiche caratteristiche di un motore CC: coppia notevole allo spunto, dimensioni compatte, alta velocit\u00e0 di rotazione (superiore a un giro per periodo della rete elettrica, ovvero 3000 giri al minuto a 50 Hz, e 3600 a 60\u00a0Hz); altro aspetto positivo \u00e8 che la regolazione pu\u00f2 essere fatta variando la tensione (tramite inverter o reostato), come in un motore CC tradizionale.\nL'aspetto negativo \u00e8 la presenza del collettore a lamelle che richiede manutenzione perch\u00e9 comporta l'usura delle spazzole e l'affidabilit\u00e0 risulta influenzata: (inoltre la sezione di avvolgimento in commutazione \u00e8 coassiale con l'eccitazione, vi viene indotta una forza elettromotrice \"trasformatrice\" che disturba la commutazione: questa f.e.m. \u00e8 proporzionale alla frequenza (assente quindi in corrente continua) e ci\u00f2 giustifica il fatto che tali motori girino a velocit\u00e0 molto elevate (la f.e.m. trasformatrice pu\u00f2 essere ridotta solo riducendo il flusso, per una data tensione e frequenza di alimentazione quindi la velocit\u00e0 deve aumentare).\nApplicazioni.\nNelle applicazioni industriali sono attualmente poco usati mentre trovano largo impiego negli elettrodomestici o elettroutensili, in particolare nelle applicazioni in cui \u00e8 auspicabile un'alta velocit\u00e0 di rotazione (perch\u00e9 ci\u00f2 ne riduce le dimensioni a parit\u00e0 di potenza: frullatori, aspirapolvere, asciugacapelli, lavabiancheria, trapani, demolitori ed altro)\nMettendo insieme tre motori in serie su uno stesso asse, si pu\u00f2 ottenere un motore trifase; ma pi\u00f9 semplicemente, si usa un motore trifase in serie, con tre avvolgimenti statorici ed un unico indotto rotante, alimentato con tre o sei spazzole (vedere Motore trifase a collettore). \nPer tale alimentazione si pu\u00f2 usare anche l'autoeccitazione in parallelo, praticamente impossibile nei motori monofasi."}
{"id": "1994388", "revid": "72396", "url": "https://it.wikipedia.org/wiki?curid=1994388", "title": "Nicola Cosentino", "text": "\u00c8 stato eletto deputato con Forza Italia e con Il Popolo della Libert\u00e0 per quattro legislature consecutive, dal 1996 al 2013.\nBiografia.\nAncora studente alla facolt\u00e0 di giurisprudenza, comincia a dedicarsi alla politica ed ottiene il suo primo incarico.\n\u00c8 uno degli eredi della societ\u00e0 attiva nel commercio di gas e carburante fondata dal padre. Avrebbe in seguito ereditato dal padre anche il soprannome. \u00c8 attualmente fuori dalla gestione della societ\u00e0, condotta dai fratelli.\nA lui \u00e8 dedicata la biografia non autorizzata \"Il Casalese. Ascesa e tramonto di un leader politico di Terra di Lavoro\" di autori vari per le Edizioni Cento Autori.\nIn seguito la famiglia di Nicola Cosentino ha intentato una causa di risarcimento nei confronti dell'editore del libro biografico non autorizzato. \nCarriera politica.\nA 19 anni diventa, eletto nella lista del Partito Socialista Democratico Italiano, consigliere comunale di Casal di Principe, tra gli anni 1978 e 1980, poi consigliere della Provincia di Caserta (1980) e assessore con delega ai servizi sociali dal 1983 al 1985. Rieletto alla Provincia di Caserta nel 1985, viene nominato assessore alla Pubblica Istruzione. Al suo terzo mandato come consigliere provinciale (1990), ricopre l'incarico di assessore provinciale all'Agricoltura.\nIl 23 aprile 1995 \u00e8 eletto consigliere regionale della Campania nella lista di Forza Italia, riportando 12.851 preferenze, pari al 31,50% dei voti di preferenza espressi nella sola provincia di Caserta. Partecip\u00f2 sempre nelle liste di Forza Italia alle elezioni politiche del 1996, venendo eletto alla Camera dei deputati, nel collegio Capua \u2013 Piedimonte Matese, con 35.560 voti. Viene scelto dai colleghi di partito come componente del direttivo parlamentare di Forza Italia e dal 17 ottobre 1996 \u00e8 membro della Commissione parlamentare per le questioni regionali e della Commissione Difesa. Ha ricoperto il ruolo di membro del consiglio direttivo di Forza Italia alla Camera.\nIl 24 settembre 1997 \u00e8 designato coordinatore di Forza Italia per la provincia di Caserta. Viene poi eletto vice-coordinatore regionale della stessa formazione per la Campania, con delega agli enti locali, per poi divenirne coordinatore regionale nel giugno 2005. Durante il suo mandato Forza Italia risale, dall'11% dei consensi registrati nelle elezioni regionali dell'aprile 2005, al 27% delle politiche del 9 aprile 2006, tornando ad essere il primo partito della Campania.\n\u00c8 stato riconfermato con Forza Italia alla Camera dei Deputati nelle successive consultazioni del 2001 e del 2006, e poi in seno al Popolo della Libert\u00e0 nel 2008 per la circoscrizione \"Campania 2\". Durante quest'ultimo incarico da deputato, dal 12 maggio 2008 Cosentino \u00e8 stato nominato Sottosegretario di Stato all'Economia e alle Finanze del quarto Governo Berlusconi.\nSi \u00e8 candidato alla presidenza della Provincia di Caserta nel 2005, ma \u00e8 stato battuto dal candidato del centrosinistra Sandro De Franciscis, limitandosi cos\u00ec a svolgere un mandato come consigliere provinciale. Ha anche cercato la candidatura alle elezioni regionali del 2010 in Campania, ma lo schieramento di centrodestra ha poi scelto il suo compagno di partito Stefano Caldoro (che avrebbe poi vinto le elezioni).\nIl 21 gennaio 2013 si apprende che non \u00e8 stato ricandidato al Parlamento per il Popolo delle Libert\u00e0 nelle Elezioni politiche italiane del 2013.\nNel gennaio 2014 fonda il gruppo \"Forza Campania\" a sostegno del ritorno di Forza Italia e contro i forzisti campani Paolo Russo, Mara Carfagna, Luigi Cesaro e il governatore Stefano Caldoro, colpevole di aver appoggiato il sindaco di Napoli Luigi De Magistris. Il gruppo \u00e8 formato da 7 consiglieri regionali, deputati e svariati sindaci e consiglieri comunali campani.\nCoinvolgimenti giudiziari e dimissioni da sottosegretario.\nLe prime accuse di collusione con la camorra arrivano dopo la pubblicazione su \"L'Espresso\" di una dichiarazione del boss pentito Carmine Schiavone, che confermerebbe un patto elettorale siglato con Cosentino: \nTali affermazioni sono state successivamente giudicate false dal pubblico ministero Raffaele Cantone, ragione per cui le indagini sono state archiviate.\nL'accusa di riciclaggio di rifiuti tossici.\nNel settembre 2008 venne pubblicamente accusato di aver avuto un ruolo di primo piano nell'ambito del riciclaggio abusivo di rifiuti tossici attraverso la societ\u00e0 per lo smaltimento dei rifiuti Eco4, come emerse dalle rivelazioni di Gaetano Vassallo, un imprenditore reo confesso di aver smaltito abusivamente rifiuti tossici in Campania attraverso la corruzione di politici e funzionari.\nIl coinvolgimento di Cosentino \u00e8 stato supposto sulla base della confessione di Gaetano Vassallo ai pm della direzione distrettuale antimafia napoletana:\nIl 28 gennaio 2009 la Camera dei Deputati respinge (con 138 s\u00ec, 236 no e 33 astenuti) una mozione che impegna il governo ad invitare Cosentino a rassegnare le dimissioni presentata da Partito Democratico, Italia dei Valori e Unione di Centro.\nIl 10 novembre 2009, dai magistrati inquirenti fu inviata alla Camera dei deputati una richiesta di autorizzazione per l'esecuzione della misura della custodia cautelare per il reato di concorso esterno in associazione camorristica. Il testo del mandato di arresto riportava le seguenti motivazioni:\nIl 25 novembre 2009 la Giunta per le Autorizzazioni della Camera dei Deputati approva (con 11 s\u00ec, 6 no e 1 astenuto) la relazione Lo Presti (Popolo della Libert\u00e0), che nega l'arresto. Hanno votato a favore Popolo della Libert\u00e0, Lega Nord e un rappresentante dell'Unione di Centro. Hanno votato contro Partito Democratico, Italia dei Valori e l'altro rappresentante dell'Unione di Centro. Si astiene il radicale Maurizio Turco.\nLo stesso giorno il Senato respinge (con 116 s\u00ec, 165 no e 2 astenuti) una mozione presentata da Partito Democratico e Unione di Centro che impegna il governo ad invitare Cosentino a dimettersi; viene respinta (con 95 s\u00ec, 170 no e 17 astenuti) anche una mozione presentata dall'Italia dei Valori che impegna il governo a revocargli la nomina a Sottosegretario di Stato.\nIl 10 dicembre 2009 la Camera dei Deputati approva a voto segreto (con 360 s\u00ec e 226 no) la relazione Lo Presti, negando quindi l'arresto.\nSubito dopo aver negato l'arresto la Camera respinge tre mozioni presentate dalle opposizioni che impegnano il governo ad invitare Cosentino a rassegnare le dimissioni. \nLa prima mozione (presentata dall'Italia dei Valori) \u00e8 respinta con 222 s\u00ec, 303 no e 41 astenuti; la seconda (presentata dal Partito Democratico) \u00e8 respinta invece con 254 s\u00ec, 304 no e 10 astenuti; infine, la terza mozione (presentata dall'Unione di Centro) \u00e8 rigettata con 255 s\u00ec, 304 no e 9 astenuti.\nA fine 2009 il pentito di Camorra Luigi Guida, detto \"O'ndrink\", rilascia dichiarazioni ai magistrati in merito alla gestione della societ\u00e0 Eco4. Guida rivela lo stretto rapporto e la corresponsabilit\u00e0 nello smaltimento abusivo di rifiuti tra Cosentino e i fratelli Sergio e Michele Orsi, collusi con la Camorra (il primo fu arrestato per associazione a delinquere, il secondo fu assassinato nel 2008 per aver denunciato dei camorristi).\nIl 28 gennaio 2010 la Corte di cassazione conferm\u00f2 le misure cautelari a carico di Cosentino. Il 19 febbraio la richiesta di dimissioni dagli incarichi fu respinta da Silvio Berlusconi.\nIl 14 aprile 2010 la Giunta per le Autorizzazioni della Camera dei Deputati approva la relazione Lo Presti (Popolo della Libert\u00e0), che nega l'autorizzazione all'uso delle intercettazioni telefoniche di Cosentino. Favorevoli Popolo della Libert\u00e0 e Lega Nord; contrari Partito Democratico, Unione di Centro e Italia dei Valori.\nIl 22 settembre 2010 la Camera dei deputati approva a scrutinio segreto (con 308 s\u00ec e 285 no) la relazione Lo Presti, negando quindi l'uso delle intercettazioni richieste dai pm di Napoli. Favorevoli alla relazione PdL e Lega Nord, mentre contrari PD, IdV, Udc, Api e il neonato gruppo di Futuro e Libert\u00e0 per l'Italia. La richiesta di voto era stata inoltrata per ulteriore fiducia alla Camera dal presidente della Commissione Bicamerale di controllo degli Enti di previdenza e del Comitato per la legislazione, il finiano Antonino Lo Presti, dopo che la stessa commissione si era espressa contro l'autorizzazione.\nIl 25 dicembre 2010 la Procura chiede il rinvio a giudizio di Cosentino. In seguito a ci\u00f2 Cosentino chiede e ottiene il giudizio immediato.\nIl 1\u00ba febbraio 2012 la Camera ha respinto la proposta dell'Ufficio di Presidenza di costituirsi in giudizio innanzi alla Corte Costituzionale per resistere ad un conflitto di attribuzione tra poteri dello Stato sollevato dal tribunale di Santa Maria Capua Vetere, prima sezione penale, in relazione alla deliberazione della Camera del 22 settembre 2010 con la quale \u00e8 stata negata l'autorizzazione ad utilizzare intercettazioni telefoniche nei confronti del deputato Nicola Cosentino. Il voto a scrutinio segreto ha visto respingere la richiesta con una ventina di voti di scarto. Contro la richiesta hanno votato PdL, UdC, Popolo e Territorio e Radicali Italiani del Pd mentre a favore hanno votato PD, IdV, Fli, Api, Mpa e anche la Lega.\nIl 15 marzo 2013 si \u00e8 costituito presso il carcere napoletano di Secondigliano, dichiarando di non voler partecipare alle successive udienze del processo.\nIl 26 luglio 2013 Cosentino lascia il carcere di Secondigliano, il Tribunale di Santa Maria Capua Vetere gli concede gli arresti domiciliari.\nL'8 novembre 2013 Cosentino viene scarcerato su delibera del tribunale di Santa Maria Capua Vetere, presieduto da Orazio Rossi.\nNel settembre 2015 anno ha inizio il processo a Cosentino al Tribunale di Santa Maria Capua Vetere.\nIl 13 ottobre 2016 la Procura chiede la condanna di Cosentino a 16 anni di reclusione.\nIl 16 novembre 2016 il Tribunale di Santa Maria Capua Vetere condanna Nicola Cosentino a 9 anni di reclusione per concorso esterno in associazione camorristica in quanto ritenuto il referente del Clan dei Casalesi.\nIl 21 luglio 2021 la Corte di appello di Napoli conferma la condanna in primo grado e l'impianto accusatorio, aumentando la pena a 10 anni di reclusione.\nCaso della P3.\nNel luglio 2010 l'imprenditore Flavio Carboni resta coinvolto a Roma in un'inchiesta su irregolarit\u00e0 nella gestione degli appalti per degli impianti eolici in Sardegna; in questo ambito viene indagato anche il presidente PDL della Sardegna Ugo Cappellacci. Carboni \u00e8 stato arrestato insieme a Pasquale Lombardi, geometra ed ex esponente della Democrazia Cristiana nonch\u00e9 ex sindaco del suo paese di origine, Cervinara (Avellino), e all'imprenditore Arcangelo Martino, ex assessore comunale di Napoli.\nA tali personaggi i pm romani contestano, inoltre, l'accusa di:\nCostoro, secondo l'accusa, avrebbero favorito anche la posizione di Cosentino come candidato presidente di centrodestra per la Regione Campania alle elezioni 2010.\nQuesta \"struttura riservata\", come si trova definita all'interno dell'informativa del 18 giugno redatta dai carabinieri di Roma, avrebbe orchestrato (secondo la stessa informativa) una campagna denigratoria all'interno del PDL campano al fine di far decadere la candidatura di Caldoro, al fine di promuovere quella dell'ex sottosegretario all'economia Nicola Cosentino, la cui corsa alla poltrona di presidente della regione era venuta meno a seguito dell'indagine a suo carico sul reato di associazione camorristica.\nIl 14 luglio 2010, dopo un incontro con esponenti di spicco del PDL, tra cui Silvio Berlusconi e il coordinatore nazionale Denis Verdini, Nicola Cosentino ha annunciato le sue dimissioni da Sottosegretario di Stato del Ministero dell'Economia e delle Finanze. Al contempo, su iniziativa di Berlusconi, Cosentino ha mantenuto il ruolo di coordinatore regionale del partito in Campania. La scelta di rassegnare le dimissioni dai suoi incarichi istituzionali \u00e8 maturata a seguito delle critiche mosse dall'ala finiana del Pdl, che lo aveva gi\u00e0 in passato sollecitato a dimettersi dalla carica di sottosegretario.\nCritiche agli iniziali tentavi di mantenere i propri incarichi, nonostante l'emersione dei fatti inerenti allo scandalo intorno alla \"nuova P2\", che lo vedrebbero direttamente coinvolto, sono giunte, nello stesso giorno, anche dal quotidiano milanese, il Corriere della Sera. Le dimissioni di Cosentino hanno fatto seguito, inoltre, alla scelta operata dal Presidente della Camera Gianfranco Fini di calendarizzare, per la settimana successiva al giorno della presentazione delle dimissioni, la mozione di sfiducia contro di lui (firmata da Partito Democratico, Italia dei Valori e Unione di Centro).\nIl 7 novembre 2013 la Giunta per le Autorizzazioni della Camera dei Deputati respinge (con 3 s\u00ec e 12 no) la relazione Costa (Popolo della Libert\u00e0), che nega l'utilizzo delle intercettazioni telefoniche di Cosentino riguardanti il caso della P3. In seguito alla reiezione, viene nominata relatrice l'onorevole Sofia Ammodio (Partito Democratico), che propone l'autorizzazione all'uso di tutte le intercettazioni richieste. La proposta \u00e8 approvata dalla Giunta con 13 s\u00ec e 1 no.\nIl 27 novembre 2013 la Camera dei Deputati approva (con 372 s\u00ec, 48 no e 2 astenuti) la relazione Ammodio, concedendo l'autorizzazione all'uso delle intercettazioni.\nInfine il 5 novembre 2014 viene rinviato a giudizio con l'accusa di diffamazione e violenza privata. Il processo \u00e8 fissato per il 5 febbraio 2015 davanti alla IX sezione penale.\nL'11 novembre 2016 la Procura chiede la condanna di Cosentino a 1 anno e 6 mesi di reclusione.\nIl 17 marzo 2018 il Tribunale di Roma condanna Cosentino a 10 mesi di reclusione per le accuse di diffamazione e violenza privata; il Tribunale condanna inoltre Cosentino (insieme all'ex assessore regionale Ernesto Sica) al pagamento di un risarcimento simbolico di un euro in favore dell'ex Presidente della Campania Stefano Caldoro, cos\u00ec come chiesto da Caldoro stesso.\nRapporti con il clan dei Casalesi.\nIl nome di Nicola Cosentino \u00e8 comparso in un'inchiesta della direzione distrettuale antimafia di Napoli sulla camorra. Il tribunale emette una seconda ordinanza di custodia cautelare in carcere nei suoi confronti, soggetta ad approvazione della Camera. Il giudice delle indagini preliminari Egle Pilla lo definisce \u00abil referente nazionale\u00bb delle cosche casalesi.\nIl 10 gennaio 2012 la Giunta per le autorizzazioni a procedere della Camera dei deputati boccia la relazione Paniz (PdL) per negare la richiesta di custodia cautelare per Cosentino con 11 voti contrari e 10 favorevoli. Hanno votato a favore della relazione Il Popolo della Libert\u00e0, Popolo e Territorio, Partito Repubblicano Italiano del Gruppo misto e Maurizio Turco, Radicale del Pd. Hanno invece votato contro il Partito Democratico, Italia dei Valori, Unione di Centro, Futuro e Libert\u00e0 per l'Italia e anche la Lega Nord. Il nuovo relatore sar\u00e0 Marilena Samperi, Segretario e capogruppo Pd in Giunta.\nIl 12 gennaio 2012, la Camera dei Deputati con voto segreto chiesto dal PdL ha respinto la relazione Samperi (Pd) negando l'autorizzazione all'arresto con 309 deputati contrari e 298 favorevoli. I gruppi che in dichiarazione di voto hanno espresso parere negativo all'autorizzazione sono stati Il Popolo della Libert\u00e0, Popolo e Territorio, Forza del Sud, Partito Repubblicano Italiano, Fareitalia, Grande Sud e i Radicali del Pd mentre hanno espresso parere favorevole Partito Democratico, Italia dei Valori, Unione di Centro, Futuro e Libert\u00e0 per l'Italia, Alleanza per l'Italia, Movimento per le Autonomie e i Liberal Democratici. Non hanno preso parte al voto le minoranze linguistiche (S\u00fcdtiroler Volkspartei e Autonomie Libert\u00e9 D\u00e9mocratie) e i Liberali per l'Italia-Partito Liberale Italiano. La Lega Nord ha lasciato, invece, libert\u00e0 di voto, risultando cos\u00ec decisiva ai fini della negata autorizzazione all'arresto di Cosentino.\nPrima del voto alla Camera Cosentino aveva annunciato che qualunque fosse stato l'esito del voto avrebbe rassegnato le sue dimissioni \"irrevocabili\" da coordinatore regionale del PdL in Campania. Dopo il voto ha formalizzato le preannunciate dimissioni.\nIl 15 luglio 2015 la Giunta per le Autorizzazioni della Camera dei Deputati approva (con 12 s\u00ec, 2 no e 1 astenuto) la relazione Bragantini (Gruppo misto), che autorizza l'uso delle intercettazioni telefoniche di Cosentino nell'inchiesta in questione.\nIl 27 ottobre 2015 la Camera dei Deputati approva a voto segreto (con 342 s\u00ec e 46 no) la relazione Bragantini, concedendo l'autorizzazione all'uso delle intercettazioni.\nIl 21 aprile 2017 il Tribunale di Santa Maria Capua Vetere condanna Cosentino a 5 anni di reclusione per tentato reimpiego di capitali illeciti con l'aggravante mafiosa.\nL'arresto per aver agevolato i Casalesi.\nIl 31 gennaio 2014 l'ex-parlamentare, assieme ai fratelli Giovanni e Antonio, viene indagato dalla Procura di Napoli per illecita concorrenza ed estorsione aggravata per aver agevolato il clan camorristico dei Casalesi. Tra gli elementi di accusa agli atti dell'inchiesta figurano intercettazioni e dichiarazioni di pentiti.\nIl 3 aprile seguente viene tratto in arresto, insieme ai fratelli, nell'ambito della stessa inchiesta.\nIl 15 marzo 2017 il Tribunale di Santa Maria Capua Vetere lo condanna a 7 anni e 6 mesi di carcere al termine del processo di primo grado (\"Carburanti\") in cui era imputato per estorsione e illecita concorrenza, riqualificando i reati in tentata estorsione e concussione, con l'aggravante mafiosa. La Corte ha emesso condanne rispettivamente a 9 anni e 6 mesi e 5 anni e 4 mesi anche a carico dei fratelli, Giovanni e Antonio Cosentino. I giudici dispongono poi la confisca delle quote e dei beni della societ\u00e0 di carburanti di famiglia, l'Aversana Petroli.\nDopo che gi\u00e0 nel 2016 era finito ai domiciliari prima a Sesto Campano in Molise e poi nella sua abitazione di Caserta, torna in libert\u00e0 nel febbraio del 2018 con l\u2019obbligo di presentazione alla polizia giudiziaria.\nIl 14 settembre 2018 la Corte d'Appello di Napoli assolve Cosentino ed i fratelli Giovanni e Antonio dalle accuse a loro rivolte.\nIl 4 giugno 2019 La Corte di Cassazione ha confermato la sentenza della Corte di Appello di Napoli, confermando la piena assoluzione per Nicola Cosentino, i fratelli Giovanni e Antonio, e gli altri imputati del processo cosiddetto \"Carburanti\", relativo a fatti concernenti l'azienda di famiglia dei Cosentino, l'Aversana Petroli.\nL'accusa di corruzione.\nIl 29 aprile 2015 il GIP del Tribunale di Napoli Nord emette una nuova ordinanza di arresto per Cosentino, trasferito da poco nel carcere di Terni dopo il ritrovamento di un iPod nella sua cella, e per il cognato Giuseppe Esposito che, tramite un agente del penitenziario anch'esso arrestato, gli avrebbe fatto recapitare cibo, abiti e altro materiale e avrebbe fatto da tramite per la comunicazione esterna e per la gestione delle vicende politiche della fazione cosentiniana. Per la moglie di Cosentino, accusata anche lei di concorso in corruzione di pubblico ufficiale, scatta invece l'obbligo di dimora a Caserta.\nIl 22 giugno 2016 il Tribunale di Napoli Nord condanna Cosentino a 4 anni di reclusione per l'accusa di corruzione. La condanna \u00e8 confermata dalla Corte d'Appello di Napoli il 17 ottobre 2017 e dalla Corte di Cassazione 13 settembre 2018. Avendo gi\u00e0 scontato la pena tramite la custodia cautelare, Consentino non va in carcere."}
{"id": "1994390", "revid": "1540383", "url": "https://it.wikipedia.org/wiki?curid=1994390", "title": "Gran Premio di Francia 1953", "text": "Il Gran Premio di Francia 1953 fu la quinta gara della stagione 1953 del Campionato mondiale di Formula 1, disputata il 5 luglio sul Circuito di Reims. La manifestazione vide la prima vittoria in Formula 1 di Mike Hawthorn su Ferrari, seguito dagli argentini Juan Manuel Fangio e Jos\u00e9 Froil\u00e1n Gonz\u00e1lez, entrambi su Maserati."}
{"id": "1994392", "revid": "1534511", "url": "https://it.wikipedia.org/wiki?curid=1994392", "title": "Bariogenesi", "text": "In cosmologia la bariogenesi \u00e8 un processo che diede luogo alla formazione di barioni nel periodo immediatamente successivo all'inflazione cosmica, nei primi istanti del Big Bang.\nFu resa possibile dalla cosiddetta asimmetria barionica, ovvero un'asimmetria tra materia e antimateria, con conseguente sopravvivenza alla annichilazione di una quota di materia residua che costituisce l'universo attuale. La ragione di tale asimmetria \u00e8 uno dei problemi irrisolti della fisica. I tentativi di spiegazione coinvolgono alcune sue branche, come la teoria quantistica dei campi e la fisica statistica, e la loro differenza fondamentale sta nella descrizione delle interazioni tra le particelle elementari.\nIl processo della bariogenesi fu immediatamente seguito da quello della nucleosintesi primordiale, molto meglio compreso, dal quale si formarono i primi nuclei atomici."}
{"id": "1994394", "revid": "1987129", "url": "https://it.wikipedia.org/wiki?curid=1994394", "title": "Jack Vettriano", "text": "Biografia.\nCresce nella citt\u00e0 industriale di Methil, Scozia. La sua \u00e8 una famiglia povera: \"dovevo dividere un unico letto con mio fratello maggiore\" racconta; cos\u00ec il futuro artista \u00e8 spinto a lavorare fin da ragazzino. Lasciati gli studi a 16 anni, diviene apprendista minerario e comincia a dipingere negli anni settanta con un set di acquerelli ricevuti in regalo per il suo ventunesimo compleanno. I suoi primi lavori sono firmati \"Jack Hoggan\" e sono pi\u00f9 che altro riproduzioni di impressionisti. Dopo quattordici anni riesce ad esibire le sue opere professionalmente.\nNel 1988 si sente infatti pronto ad esibire i suoi quadri in pubblico e presenta due opere alla mostra annuale della Royal Scottish Academy. Entrambe vengono vendute il primo giorno della mostra e Vettriano riceve immediatamente numerose offerte da varie gallerie artistiche. Il successo contribuisce al declino del suo primo rapporto coniugale e il pittore decide quindi di trasferirsi a Edimburgo, cambiando anche nome in Vettriano, derivazione dal cognome da nubile della madre, Vettriano, figlia di un emigrante italiano che agli inizi del XX secolo part\u00ec da Belmonte Castello nella Valle di Comino (in provincia di Frosinone) per andare a lavorare nelle miniere di carbone nel nord della Scozia.\nMostre e incassi.\nLe citt\u00e0 di Edimburgo, Londra, Hong Kong, Johannesburg, e New York hanno ospitato numerose sue mostre. I suoi quadri ricordano il genere film noir, spesso con tematiche romantiche e nudi in primo piano. I suoi lavori sono talvolta stati tacciati di populismo e definiti privi di immaginazione da alcuni critici d'arte. Vettriano \u00e8 tuttavia uno dei pittori viventi pi\u00f9 venduti internazionalmente.\nI suoi originali vengono valutati altissime cifre, ma sembra che le sue riproduzioni guadagnino addirittura di pi\u00f9. Il quotidiano \"The Guardian\" afferma che l'artista incassi 500.000 sterline all'anno in soli diritti d'autore per riproduzioni tipografiche. La sua opera pi\u00f9 famosa, \"The Singing Butler\", ogni anno viene regolarmente riprodotta su biglietti d'auguri in Gran Bretagna e vende pi\u00f9 di qualsiasi altro artista. In Italia, molte sue opere sono state riprodotte su copertine di libri di letteratura moderna. Il 21 aprile 2004 l'opera originale de \"The Singing Butler\" \u00e8 stata venduta all'asta per 744.500 sterline.\nNel novembre 1999 i lavori di Vettriano sono stati esposti per la prima volta a New York, esibiti alla \"International 20th Century Arts Fair\". Una serie di sue opere \u00e8 stata venduta per un totale superiore al milione di sterline in agosto 2007. L'opera pi\u00f9 costosa \u00e8 stata \"Bluebird at Bonneville\", comprata per 468.000 sterline all'asta di Sotheby's tenutasi in Scozia, presso il Gleneagles Hotel. Vettriano mantiene laboratori d'arte in Scozia, Londra e Nizza. \u00c8 stato rappresentato dalla Portland Gallery fino al 2007, suoi quadri sono stati acquistati da Jack Nicholson, Sir Alex Ferguson, Sir Tim Rice e Robbie Coltrane e altre importanti personalit\u00e0. A tutt'oggi sono stati pubblicati cinque volumi sulla sua vita e opere, l'ultimo nel 2008 col titolo \"Studio Life\"."}
{"id": "1994401", "revid": "124808", "url": "https://it.wikipedia.org/wiki?curid=1994401", "title": "Episodi di The Unit", "text": ""}
{"id": "1994409", "revid": "171091", "url": "https://it.wikipedia.org/wiki?curid=1994409", "title": "Aiguille de Triolet", "text": "L'Aiguille de Triolet (3.870 m s.l.m.) \u00e8 una montagna delle Alpi del Monte Bianco lungo la linea di confine italo-francese. Si trova lungo la cresta di spartiacque principale che dal gruppo di Leschaux porta al monte Dolent.\nCaratteristiche.\nDalla vetta della montagna si dipartono quattro creste: una andando verso nord-ovest conduce verso l'Aiguille Verte passando per Les Courtes e Les Droites; un'altra andando verso nord-est conduce verso il monte Dolent; una terza scendendo verso sud-est va verso i Monts Rouges de Triolet e separa il bacino del ghiacciaio di Triolet da quello del ghiacciaio di Pr\u00e9 de Bar ed, infine, la quarta andando verso sud-ovest conduce all'Aiguille de Tal\u00e8fre nel gruppo di Leschaux.\nDal versante francese scende verso ovest il Ghiacciaio di Tal\u00e8fre mentre verso nord si trova il Ghiacciaio d'Argentiere."}
{"id": "1994414", "revid": "1149807", "url": "https://it.wikipedia.org/wiki?curid=1994414", "title": "Quando il ramo si spezza 2", "text": "Quando il ramo si spezza 2 (\"Perfect Prey\") \u00e8 un film del 1998 diretto da Howard McCain.\nSi tratta del seguito del film \"Quando il ramo si spezza\" (\"When the Bough Breaks\") del 1993, nel quale i personaggi di Audrey Macleah e del Capitano Swaggert erano interpretati da Ally Walker e Martin Sheen."}
{"id": "1994420", "revid": "767487", "url": "https://it.wikipedia.org/wiki?curid=1994420", "title": "Makokou", "text": "Makokou \u00e8 il capoluogo della provincia Ogoou\u00e9-Ivindo, nel Gabon nordorientale. La citt\u00e0 sorge a 300 metri di altezza sul livello del mare e la sua popolazione \u00e8 stimata in circa 16.600 abitanti (2004).\nMakokou si trova lungo il corso del fiume Ivindo, che d\u00e0 il nome anche al parco nazionale che sorge nei pressi della citt\u00e0."}
{"id": "1994421", "revid": "1728", "url": "https://it.wikipedia.org/wiki?curid=1994421", "title": "Horrea Galbana", "text": "Gli Horrea Galbana (pi\u00f9 anticamente noti come \"Horrea Sulpicia\") erano dei magazzini annonari nell'antica Roma, situati nei pressi dell'antico porto fluviale dell'Emporium e dietro la \"Porticus Aemilia\" (con orientamento diverso), come testimonia anche la Forma Urbis Severiana.\nStoria e descrizione.\nVari frammenti delle pareti riapparsero durante la costruzione del moderno quartiere Testaccio, in pi\u00f9 punti. La costruzione era stata effettuata interamente in opera reticolata di tufo (l'esempio pi\u00f9 antico conosciuto di questa tecnica), ed era organizzata attorno a tre grandi cortili rettangolari e porticati, sui quali si aprivano le \"tabernae\".\nLa costruzione primitiva dovette risalire alla fine del II secolo a.C., ad opera probabilmente del console Servio Sulpicio Galba (che aveva dato il nome di \"Sulpicia\"), la cui tomba, il primo monumento funebre individuale conosciuto a Roma, fu trovata nelle vicinanze (108 a.C.). Nel I secolo d.C. vennero restaurati dall'imperatore Galba, in onore probabilmente del suo antenato."}
{"id": "1994422", "revid": "36426", "url": "https://it.wikipedia.org/wiki?curid=1994422", "title": "Horrea Sulpicia", "text": ""}
{"id": "1994423", "revid": "254059", "url": "https://it.wikipedia.org/wiki?curid=1994423", "title": "Grazioso (vescovo di Novara)", "text": "Biografia.\nGrazioso nacque in data sconosciuta, probabilmente in terra piemontese.\nNominato per la prima volta in una pergamena conservata presso l'archivio della Chiesa di Santa Maria (3 dicembre 729), \u00e8 al centro di una richiesta inoltrata da un tale Rodoaldo perch\u00e9 consacri un altare in onore di San Michele nell'Oratorio di Gausingo (attuale Chiesa di San Pietro in Silva).\nGrazioso fu anche molto amico del Re longobardo Liutprando, con l'aiuto del quale istitu\u00ec un primo archivio della chiesa novarese.\nDella sua sepoltura nella Basilica novarese di San Gaudenzio, rimane solo una parziale trascrizione dell'epitaffio."}
{"id": "1994427", "revid": "254059", "url": "https://it.wikipedia.org/wiki?curid=1994427", "title": "Benedetto (vescovo di Novara)", "text": "Biografia.\nBenedetto nacque in data sconosciuta, probabilmente in terra piemontese. \nEletto vescovo di Novara nel 750 alla morte del proprio predecessore, rimase in carica nella propria sede sino alla morte, in data che non ci \u00e8 pervenuta."}
{"id": "1994434", "revid": "1982", "url": "https://it.wikipedia.org/wiki?curid=1994434", "title": "Isole Mascarene", "text": "Le Isole Mascarene (in francese \"Mascareignes\", in inglese \"Mascarene Islands\") sono un arcipelago dell'Oceano Indiano situato al largo del Madagascar. Prendono il nome dal navigatore portoghese Pedro Mascarenhas che per primo scopr\u00ec Riunione nel 1513.\nGeografia.\nL'arcipelago \u00e8 composto da queste isole principali:\nStoria.\nIl primo europeo a scoprire le Mascarene fu Diego Fernandes Pereira nel 1507 e divennero possedimento prima olandese, e successivamente francese.\nNel 1810 furono conquistate dalla Gran Bretagna, che per\u00f2 successivamente restitu\u00ec Riunione e Tromelin alla Francia, mantenendo Mauritius e le altre isole. Con la creazione dello Stato indipendente di Mauritius, avvenuta il 12 marzo 1968, le Mascarene appartengono ad esso tranne l'isola di Riunione e l'isolotto di Tromelin, rimasti territorio francese; tuttavia Tromelin \u00e8 rivendicato dallo Stato di Mauritius per le sue acque molto pescose e per la Zona economica esclusiva (ZEE), di 280.000\u00a0km quadrati."}
{"id": "1994435", "revid": "1305772", "url": "https://it.wikipedia.org/wiki?curid=1994435", "title": "Akumaj\u014d Dracula X Chi no Rondo", "text": " \u00e8 un videogioco a piattaforme della serie \"Castlevania\", uscito il 29 ottobre 1993 nel solo Giappone per PC Engine. La \"X\" del titolo si riferisce al numero romano per 10, dato che \u00e8 il decimo episodio della serie.\nUn gioco basato su \"Chi no Rondo\" \u00e8 stato pubblicato due anni pi\u00f9 tardi per Super Nintendo, ovvero \"\" (\"Castlevania: Dracula X\" negli Stati Uniti).\nNel 2007 Konami ha prodotto un remake grafico di \"Chi no Rondo\" per PlayStation Portable, pubblicato come ' insieme alla versione originale per PC Engine dello stesso, intitolato per l'occasione \"Rondo of Blood\". Unitamente ad essi, v'\u00e8 allegata anche la conversione di ' da PlayStation, con alcune aggiunte riprese dalla versione Sega Saturn non presenti in altre edizioni del gioco.\nNel 2010 \u00e8 stata pubblicata la versione emulata di \"Chi no Rondo\" su Virtual Console per il Nintendo Wii. Seppur reintitolato \"Rondo of Blood\" nella pagina del menu di avvio, il testo del gioco non \u00e8 stato tradotto dalla lingua giapponese.\nIl 26 ottobre 2018, il gioco viene riproposto anche su PlayStation 4, nella collection chiamata \"Castlevania Requiem: Symphony of the Night &amp; Rondo of Blood\".\nHa avuto un sequel, \"\", ambientato cinque anni dopo, con il quale condivide i due personaggi giocabili, ossia Richter Belmont e Maria Renard.\nTrama.\nNel 1792, Dracula viene fatto tornare in vita e, per vendicarsi, fa rapire la ragazza di Richter Belmont, custode della frusta Ammazzavampiri che lo aveva sconfitto in passato."}
{"id": "1994436", "revid": "251304", "url": "https://it.wikipedia.org/wiki?curid=1994436", "title": "Gran Premio del Belgio 1997", "text": "Il Gran Premio del Belgio 1997 fu il dodicesimo appuntamento della stagione di Formula 1 1997 disputatosi il 24 agosto sul Circuito di Spa-Francorchamps.\nQualifiche.\nResoconto.\nVilleneuve conquista la settima pole position stagionale davanti ad Alesi, Michael Schumacher, Fisichella, H\u00e4kkinen e Ralf Schumacher, mentre Frentzen raccoglie solo il settimo posto a causa di un incidente alla curva Malmedy.\nGara.\nResoconto.\nVenti minuti prima del via si scatena un improvviso acquazzone; Ralf Schumacher esce di pista durante il giro di formazione, dovendo quindi prendere il via dalla pit lane, mentre i meccanici della Prost si dimenticano di chiudere il cofano della vettura di Trulli: la centralina della monoposto dell'italiano va in tilt e Trulli dovr\u00e0 prendere il via con un giro di ritardo. La partenza avviene dietro la safety car che si fa da parte al termine del quarto passaggio quando l'intensit\u00e0 della pioggia diminuisce. Michael Schumacher sopravanza immediatamente Alesi al tornante della \"Source\", passando poi Villeneuve alla curva \"Rivage\" e portandosi in testa. Anche Fisichella supera Alesi e Villeneuve, risalendo cos\u00ec al secondo posto.\nLa pista va asciugandosi man mano che ci si avvicina alla prima serie di soste ai box; Michael Schumacher tiene un ritmo inavvicinabile per tutti, ipotecando la vittoria. Al 25\u00ba passaggio, al termine della serie di rifornimenti, il ferrarista conduce davanti a Fisichella, H\u00e4kkinen, Alesi, Herbert, Villeneuve e Frentzen. Villeneuve cerca di recuperare ma riesce a passare solo Berger e Alesi, rallentato da una sosta supplementare ai box per la rottura del distanziale. Il canadese conclude solo sesto, alle spalle di Michael Schumacher, Fisichella, H\u00e4kkinen, Frentzen e Herbert. A fine gara H\u00e4kkinen viene squalificato per uso di benzina non conforme; entra cos\u00ec in zona punti Berger.\nFonti.\n\"Salvo indicazioni diverse le classifiche sono tratte da \"\n\"o da \""}
{"id": "1994440", "revid": "36426", "url": "https://it.wikipedia.org/wiki?curid=1994440", "title": "Monte dei cocci", "text": ""}
{"id": "1994441", "revid": "124703977", "url": "https://it.wikipedia.org/wiki?curid=1994441", "title": "Battaglia di Versinicia", "text": "La battaglia di Versinicia (o Versinikia) fu combattuta tra bizantini e bulgari il 22 giugno dell'813, nei pressi di Adrianopoli.\nLa battaglia fu una netta sconfitta dei bizantini, che permise alle forze bulgare di dilagare nei territori imperiali, saccheggiando le provincie danubiane, fino ad arrivare a Costantinopoli.\nPreparativi.\nL'imperatore bizantino Michele I Rangabe organizz\u00f2 una campagna per cacciare i bulgari dal territorio dell'impero bizantino, con un esercito che aveva tra i 60.000 e i 80.000 soldati; con essi marci\u00f2 verso Adrianopoli. A Versinicia, nei pressi di Adrianopoli, Michele I incontr\u00f2 l'esercito bulgaro, che era tre volte pi\u00f9 piccolo dell'esercito bizantino. Lo schieramento bizantino era diviso in tre parti: a destra c'era il generale Leone, a capo delle truppe arruolate in Asia Minore, al centro l'imperatore Michele con le guardie imperiali, e a sinistra il generale Giovanni Aplakes, con le truppe arruolate in Macedonia.\nSvolgimento.\nLa battaglia era nettamente a favore dei bizantini, infatti i bulgari fuggirono, ma la situazione divenne favorevole per i bulgari, poich\u00e9 le truppe di Leone disertarono nel momento in cui i bizantini seguivano i bulgari, andando via dal campo di battaglia e lasciando Leone con il suo stato maggiore. Il khan dei bulgari, Krum, rimase stupito dell'abbandono dal campo di battaglia da parte delle truppe di Leone, quindi ordin\u00f2 ai suoi uomini di fermare la ritirata e di scontrarsi con le truppe rimaste fedeli a Michele, che da inseguitori si trovarono inseguiti. Furono cos\u00ec massacrati tutti i macedoni, l'ala sinistra dello schieramento bizantino, comandata da Giovanni Aplakes.\nLe truppe di Leone avevano agito in questo modo per un ordine di Leone stesso, che voleva usurpare il trono dei basileis, ma senza macchiarsi l'onore, ossia scappando dal campo di battaglia, perch\u00e9 i bizantini non avrebbero mai accettato come imperatore un traditore."}
{"id": "1994442", "revid": "287204", "url": "https://it.wikipedia.org/wiki?curid=1994442", "title": "Koulamoutou", "text": "Koulamoutou \u00e8 il capoluogo della provincia Ogoou\u00e9-Lolo, nel Gabon centrorientale; la citt\u00e0 ha una popolazione stimata di 16.000 abitanti e si trova alla confluenza dei fiumi Lola e Bouenguidi.\nKoulamoutou possiede un aeroporto."}
{"id": "1994446", "revid": "80598", "url": "https://it.wikipedia.org/wiki?curid=1994446", "title": "Maybellene", "text": " \nMaybellene \u00e8 un brano musicale di Chuck Berry che racconta di una gara di hot rod contemporaneamente alla fine di una storia d'amore. Fu pubblicato nel luglio 1955 nel singolo \"Maybellene/Wee Wee Hours\" dall'etichetta Chess Records di Chicago.\nIl brano.\n\"Maybellene\" \u00e8 considerato uno dei brani pionieri del rock and roll: La rivista \"Rolling Stone\" ha dichiarato che \"\u00abL'epoca delle chitarre rock &amp; roll comincia qui\u00bb.\"\nNel 1955 il singolo raggiunse la posizione numero cinque della classifica rock di \"Billboard\", e la vetta della classifica R&amp;B. Chuck Berry fu il primo afroamericano a raggiungere la top ten con un singolo rock. Nel 1999, la radio nazionale pubblica americana ha incluso il brano nella lista \"NPR 100\", ovvero le cento canzoni pi\u00f9 importanti della storia della musica americana. La canzone \u00e8 inoltre la diciottesima nella lista delle 500 migliori canzoni secondo \"Rolling Stone\".\nIl titolo del brano viene spesso citato erroneamente come \"Maybelline\", anche su alcuni CD di Chuck Berry, con lo stesso nome della celebre ditta di cosmetici. Curiosamente prima di intraprendere la carriera musicale, Chuck Berry aveva lavorato come parrucchiere.\nOrigine e storia.\nNel maggio 1955, dietro segnalazione di Muddy Waters, Berry and\u00f2 a Chicago per mettersi in contatto con Leonard Chess della Chess Records. Berry pensava infatti che il suo materiale blues potesse essere di interesse per la Chess, ma con sua grande sorpresa, fu invece un vecchio classico country &amp; western di Bob Wills, intitolato \"Ida Red\", che Berry aveva registrato quasi per scherzo con il titolo \"Ida May\" a ottenere l'attenzione della Chess. Quindi il 21 maggio 1955 Berry incise un adattamento di \"Ida Red\" reintitolato \"Maybellene\" con la partecipazione di Johnnie Johnson al pianoforte, Jerome Green (dalla band di Bo Diddley) alle maracas, Jasper Thomas alla batteria e Willie Dixon al basso. Leonard Chess era rimasto colpito dall'anacronismo venutosi a creare nel sentire un brano country suonato e cantato da un musicista di colore, e per questo aveva scelto la canzone."}
{"id": "1994447", "revid": "287204", "url": "https://it.wikipedia.org/wiki?curid=1994447", "title": "Catena dell'Aiguille Verte", "text": "La Catena dell'Aiguille Verte (detta anche \"Catena Verte-Triolet\") \u00e8 un gruppo montuoso del massiccio del Monte Bianco. Si diparte dallo spartiacque principale italo-francese dall'Aiguille de Triolet e si sviluppa soprattutto in territorio francese in direzione nord-ovest.\nDelimitazioni.\nA sud il Colle di Tal\u00e8fre la separa dal Gruppo di Leschaux mentre a nord il Col du Dolent la separa dal Massiccio Dolent-Argenti\u00e8re-Trient.\nRuotando in senso orario, i limiti geografici sono: Colle di Tal\u00e8fre, Ghiacciaio di Triolet, Val Ferret, Ghiacciaio di Pr\u00e9 de Bar, Col du Dolent, Ghiacciaio d'Argentiere, torrente Arve, Mer de Glace, Ghiacciaio di Tal\u00e8fre, Colle di Tal\u00e8fre.\nClassificazione.\nSecondo la SOIUSA la Catena dell'Aiguille Verte \u00e8 vista come un gruppo alpino ed ha la seguente classificazione:\nSuddivisione.\nLa suddivisione secondo la SOIUSA \u00e8 in quattro sottogruppi:\nVette principali.\nIniziando dall'Aiguille de Triolet una prima cresta degna di nota si dirige verso sud est ed \u00e8 composta dai Monts Rouges de Triolet (3.435 m);\nSempre partendo dall'Aiguille de Triolet la cresta principale si dirige verso Ovest-Nord-Ovest, incontrando una prima serie di pinnacoli rocciosi:\nContinuando, ancora tre fantastiche cime: \nTra le ultime due cime, si trova l'Aiguille du Jardin, non considerata come una cima a parte.\nDall'Aiguille Verte, si diramano tre creste; nella cresta a Nord, in sequenza, si trovano:\nLa cresta Ovest \u00e8 considerata la pi\u00f9 importante dagli scalatori e la sua parte terminale \u00e8 costituita dall'Aiguilles du Dru 3.754\u00a0m. \nLa cresta sud \u00e8 composta da diversi pinnacoli, da Nord verso Sud: \nTra queste ultime due creste si trova il circolo glaciale del piccolo Ghiacciaio della Charpoua.\nRifugi.\nI rifugi alpini che sorgono alle pendici del gruppo montuoso sono:"}
{"id": "1994449", "revid": "767487", "url": "https://it.wikipedia.org/wiki?curid=1994449", "title": "Johnny Vegas (calciatore)", "text": "Ha segnato un totale di 45 gol in carriera.\nCarriera.\nClub.\nInizia la carriera nel calcio professionistico nello Sport Boys di Callao, dove gioca 189 partite segnando 20 gol. Nel 2004 passa brevemente prima all'Uni\u00f3n Huaral e successivamente all'Universidad San Mart\u00edn de Porres. Nel 2005 gioca una stagione al Melgar, prima di trasferirsi allo Sporting Cristal, dove non trova molto spazio. Nel 2008 diventa un giocatore dello Sport \u00c1ncash, squadra che disputa la Copa Sudamericana 2008.\nNazionale.\nConta solo una presenza nella nazionale di calcio peruviana, ottenuta nel 2000."}
{"id": "1994450", "revid": "120504671", "url": "https://it.wikipedia.org/wiki?curid=1994450", "title": "Gran Premio d'Austria 1997", "text": "Il Gran Premio d'Austria 1997 fu il quattordicesimo appuntamento della stagione di Formula 1 1997.\nDisputatosi il 21 settembre sull'A1-Ring, ha visto la vittoria di Jacques Villeneuve su Williams, seguito da David Coulthard e da Heinz-Harald Frentzen.\nQualifiche.\nResoconto.\nSul rinnovato circuito di Zeltweg, chiamato adesso A1 Ring, Villeneuve ottiene la sua ottava pole position stagionale davanti all'ennesima prestazione buona in qualifica di H\u00e4kkinen; terzo \u00e8 Trulli, aiutato dalla competitivit\u00e0, sul tracciato austriaco, delle gomme Bridgestone. Seguono Frentzen, Barrichello, Magnussen e Hill, gli ultimi tre equipaggiati con gli pneumatici giapponesi. Piuttosto in difficolt\u00e0 le Ferrari, con Irvine ottavo davanti a Michael Schumacher. Infine Marques viene escluso dal Gran Premio dopo che la sua Minardi era stata trovata sottopeso.\nGara.\nResoconto.\nA causa di un problema durante il giro di formazione, Berger \u00e8 costretto a prendere il via dall'ultima posizione. Alla partenza scatta molto bene H\u00e4kkinen, che conquista la prima posizione; Jacques Villeneuve, parte malissimo e viene superato da Trulli e Rubens Barrichello. Il pilota abruzzese conquista la testa della corsa gi\u00e0 nel corso del primo passaggio, quando H\u00e4kkinen deve ritirarsi a causa dell'ennesima rottura del motore Mercedes che dimostra ancora una volta i limiti tecnici del propulsore del costruttore tedesco. Il pilota della Prost \u00e8 seguito da Barrichello, Villeneuve, Magnussen, Frentzen, Michael Schumacher, Coulthard, Hill e Ralf Schumacher.\nMentre Trulli aumenta il vantaggio girando pi\u00f9 veloce di tutti, Irvine arriva lungo e viene passato da Alesi e Fisichella. Al 17\u00ba giro Trulli guida con 6\"3 di vantaggio su Barrichello e Villeneuve, segue Magnussen a 16\" poi un gruppetto di cinque piloti molto vicini tra loro. Dopo vari tentativi, al 24\u00ba giro Villeneuve conquista la seconda piazza su Barrichello.\nLiberatosi del brasiliano il pilota della Williams si mette a caccia di Trulli stabilendo il giro pi\u00f9 veloce; nel frattempo Irvine, sempre pi\u00f9 in crisi, viene passato da Diniz e Morbidelli.\nCominciano i rifornimenti: i primi a fermarsi sono i due piloti della Stewart. Al 38\u00ba giro Irvine cerca di ripassare Alesi; la manovra pare riuscire, ma il pilota francese chiude la traiettoria e i due vengono a contatto, dovendosi poi ritirare. Arrivando nel luogo dell'impatto, Michael Schumacher non vede le bandiere gialle ed infila Frentzen. La manovra viene punita con uno stop &amp; go ed il tedesco, che era riuscito a recuperare diverse posizioni, si dovr\u00e0 nuovamente fermare. Al 40\u00ba passaggio Villeneuve, dopo aver effettuato il proprio rifornimento, torna in pista al comando davanti a Trulli, Fisichella (partito per un solo pit stop), Michael Schumacher, Barrichello, Magnussen, Coulthard, Frentzen e Ralf Schumacher. Mentre rifornisce anche Fisichella, Schumacher sconta la sua penalit\u00e0, ripartendo al nono posto. Le Stewart usurano troppo le gomme e si devono fermare nuovamente ai box. Coulthard, che \u00e8 nettamente pi\u00f9 veloce dei battistrada, \u00e8 ormai in scia a Trulli.\nNel corso della 57\u00aa tornata, sulla Prost di Nakano cede il motore; circa 40 secondi dopo, anche Trulli \u00e8 costretto al ritiro con il propulsore in fumo. Anche il motore Ford della Stewart di Magnussen cede quasi in contemporanea. Villeneuve continua a condurre davanti a Coulthard, Frentzen e Fisichella; pi\u00f9 indietro comincia un aspro duello fra Ralf Schumacher, Hill, Barrichello e Michael Schumacher per le posizioni dalla quinta in poi. Al 66\u00ba giro, cercando di resistere a Schumacher, Barrichello esce di strada, ritirandosi; il ferrarista conquista poi l'ultimo punto disponibile superando Hill nel corso dell'ultimo giro. Villeneuve ottiene la sua sesta vittoria stagionale davanti a Coulthard, Frentzen, Fisichella, Ralf e Michael Schumacher; il pilota canadese riapre la lotta per il Titolo Mondiale, portandosi a solo un punto di distacco dal tedesco della Ferrari. Nel Campionato Costruttori, invece, la Williams sale in prima posizione, con ben dodici punti di vantaggio sulla Ferrari.\nFonti.\nSalvo indicazioni diverse le classifiche sono tratte da"}
{"id": "1994452", "revid": "233545", "url": "https://it.wikipedia.org/wiki?curid=1994452", "title": "Campionato di softball maschile", "text": ""}
{"id": "1994453", "revid": "110157", "url": "https://it.wikipedia.org/wiki?curid=1994453", "title": "Pliva (fiume)", "text": "Il Pliva (in cirillico \u041f\u043b\u0438\u0432\u0430) \u00e8 un fiume della Bosnia che scorrendo attraverso la citt\u00e0 di Jajce confluisce nel Vrbas formando delle cascate alte 20 metri per le quali la citt\u00e0 di Jajce \u00e8 famosa.\nLe sorgenti del fiume si trovano nella Republika Srpska l'entit\u00e0 serba della Bosnia ed Erzegovina e finisce il suo percorso nella Federazione di Bosnia ed Erzegovina con le sue acque che confluiscono nel Vrbas."}
{"id": "1994456", "revid": "1543377", "url": "https://it.wikipedia.org/wiki?curid=1994456", "title": "Hockey Club Milano Bears", "text": "LHockey Club Milano Bears \u00e8 una squadra di hockey su ghiaccio di Milano. \u00c8 stata fondata nel 2008 come Hockey Milano Rossoblu, dopo che l'HCJ Milano Vipers, squadra di Serie A cinque volte campione d'Italia, venne sciolta il 12 giugno 2008. Al termine della stagione 2018-2019 \u00e8 ripartita dalla terza serie, come Hockey Club Milano Bears, societ\u00e0 formalmente separata, ma in realt\u00e0 diretta emanazione della squadra che nella stagione precedente aveva disputato la Alps Hockey League. I Rossoblu avevano formalmente ceduto i diritti in AHL ai Bears, che tuttavia si sono autoretrocessi in terza serie.\nStoria.\nContestualmente alla scomparsa dei Milano Vipers veniva annunciata, per iniziativa di Ico Migliore, ex direttore generale e responsabile tecnico, e Tiziano Terragni, ex responsabile organizzativo, la nascita di una nuova societ\u00e0, lHockey Milano Rossoblu. Una petizione ed una raccolta fondi lanciate da un sito internet di tifosi milanesi, convinsero la neonata societ\u00e0 ad allestire una squadra, che - mentre nelle intenzioni iniziali avrebbe dovuto prender parte alla serie C Under 26 2008-09 - fosse in grado di iscriversi alla serie A2.\nLa conferma dell'iscrizione alla seconda serie arriv\u00f2 poi l'ultimo giorno utile, il 31 luglio 2008. Nella prima stagione in A2, la panchina fu affidata ad Adolf Insam, gi\u00e0 allenatore dell'HCJ Milano Vipers, che lasci\u00f2 il posto dopo una stagione a Murajca Pajic, gi\u00e0 suo vice, per divenire coordinatore tecnico.\nIl 28 aprile 2010, la societ\u00e0 comunica di aver trovato l'accordo con Massimo Da Rin affidandogli la guida tecnica dell'Hockey Milano Rossoblu per il Campionato Italiano di Serie A2 edizione 2010/11. Una scelta dettata dalla convinzione che il quarantanovenne allenatore di Cortina abbia tutte quelle caratteristiche necessarie per sposare e condurre il progetto tecnico dell'Hockey Milano Rossoblu: esperienza, entusiasmo, mentalit\u00e0 vincente e ottima gestione dello spogliatoio in special modo per quel che riguarda la crescita degli elementi pi\u00f9 giovani. Il primo importante traguardo della compagine meneghina arriva il 6 aprile 2012, quando la squadra vince in trasferta gara 6 della finale contro l'HC Gardena diventando cos\u00ec Campione di Serie A2 2011/12; la vittoria conquistata ha inoltre permesso di ottenere un posto in serie A per la stagione successiva.\nCon grande sorpresa degli addetti ai lavori la societ\u00e0 stringe poi un accordo di collaborazione con la KHL, per la partecipazione dalla stagione sportiva 2013/14 alla Kontinental Hockey League, il secondo campionato di hockey a livello mondiale.. Tuttavia, per vari problemi, soprattutto di natura economica ma anche di impiantistica, l'accordo salter\u00e0. Ma durante la stagione in corso, la squadra ha la grande occasione di confrontarsi in una partita amichevole giocata a Leukerbad con l'Avtomobilist Ekaterinburg, una delle formazioni pi\u00f9 importanti del massimo campionato di hockey russo. La squadra termina la sua corsa allo scudetto dopo l'eliminazione ai quarti di finale dei playoff da parte del Vipiteno.\nLa stagione 2014/15, dopo vari cambiamenti del panorama hockeistico italiano, inizia con una considerevole modifica dello staff tecnico della societ\u00e0. Viene sostituito infatti l'allenatore in carica Adolf Insam, con il nuovo head coach della squadra Pat Curcio in arrivo in Italia dopo la sua esperienza di allenatore e general manager dei San Francisco Bulls in ECHL. Inoltre la societ\u00e0 stringe un accordo di partnership e farm team con la formazione chiavennasca HC Chiavenna che milita nella Serie B italiana. Il grande lavoro compiuto da coach Curcio sulla squadra durante la prima parte di campionato ha portato con s\u00e9 una nuova mentalit\u00e0 e approccio nel gioco, ci\u00f2 ha permesso il raggiungimento di un importante obiettivo ovvero la Final Four di Coppa Italia 2014-2015 che si svolger\u00e0, dopo 9 stagioni di assenza (ultima edizione nel 2005/06), proprio al palaghiaccio Agor\u00e0 di Milano; inoltre vedendo i brillanti successi raggiunti proprio durante la prima fase di regular season la societ\u00e0 ha deciso di prolungare la permanenza di Pat Curcio siglando un accordo biennale, dando in questo modo forma e continuit\u00e0 al progetto iniziato. La citt\u00e0, dopo esser stata confermata come sede organizzatrice della fase finale di Coppa Italia, ha anche l'opportunit\u00e0 di ospitare 2 partite amichevoli della Nazionale contro la Polonia. Il Blue Team mancava dal capoluogo lombardo dal 2006 quando si gioc\u00f2 una partita contro la nazionale del Kazakistan in preparazione delle Olimpiadi Invernali di Torino. La stagione sportiva del Milano si conclude con l'eliminazione in semifinale dei playoff da parte dell'Asiago.\nPoche settimane dopo dall'inizio della regular season il grande entusiasmo vissuto dalla citt\u00e0 meneghina, grazie all'importante manifestazione Expo Milano 2015, si \u00e8 andato a riflettere anche sulla realt\u00e0 hockeistica milanese; infatti nell'ottobre 2014 l'agenzia di stampa russa ITAR-TASS rese pubblica un'intervista rilasciata dal presidente della societ\u00e0 Ico Migliore dove ipotizzava, proprio durante il periodo dell'esposizione universale, lo svolgimento al Mediolanum Forum di un mini-torneo di hockey composto da 4 squadre provenienti dai 2 campionati pi\u00f9 prestigiosi del mondo: NHL e KHL. Naturalmente la riuscita di questo evento avrebbe potuto dare una grande visibilit\u00e0 a tutto il movimento italiano, ma data la grande difficolt\u00e0 organizzativa si \u00e8 risolto con un nulla di fatto. Un altro importante segnale di crescita dell'hockey milanese che ha caratterizzato la stagione firmata da coach Curcio, arriv\u00f2 direttamente dal sito ufficiale della MHL, ovvero la Minor Hockey League russa; campionato che accoglie le squadre giovanili della Russia ma anche di altri paesi europei (come per esempio il junior team dei Red Bull Salzburg). Viene proposta infatti l'ammissione della squadra giovanile milanese alla MHL a partire dalla stagione 2015/16 permettendo in questo modo di avere un ottimo punto di partenza per lo sviluppo dei giovani atleti meneghini e italiani; l'importante questione si trova ancora in fase embrionale e tutta da definire.\nIl 7 dicembre 2014 il sodalizio meneghino \u00e8 stato insignito con la pi\u00f9 alta onorificenza concessa dalla citt\u00e0 milanese, l'Ambrogino d'Oro. L'attestato di civica benemerenza \u00e8 stato assegnato grazie al grande lavoro che la societ\u00e0 sta svolgendo sul territorio milanese e lombardo, sia con la propria prima squadra che con le selezioni giovanili.\nAl termine di una brillante stagione sportiva, con il raggiungimento della semifinale di Serie A e la finale di Coppa Italia, la stagione 2015/2016 inizia con un importante comunicato che \u00e8 causa di grande perplessit\u00e0 tra gli addetti ai lavori ma soprattutto tra gli affezionatissimi tifosi milanesi: l'Hockey Milano Rossoblu disputer\u00e0 la Serie B 2015/16 di hockey su ghiaccio. I motivi della retrocessione voluta dalla dirigenza milanese sono da attribuire principalmente alle difficolt\u00e0 economiche della societ\u00e0, ma il presidente Migliore al momento dell'annuncio ha assicurato che questo passo indietro fa parte di un progetto pi\u00f9 grande chiamato \"Hockey Milano 2016\"; un'iniziativa che traghetter\u00e0 la compagine milanese attraverso il campionato cadetto dove si investir\u00e0 maggiormente nel settore giovanile, cercando quindi di far avvicinare pi\u00f9 ragazzi a questo sport. Questa importante decisione ha inciso anche sulla rosa dei giocatori e su tutto lo staff tecnico della squadra infatti dopo solo un anno di permanenza a Milano, nonostante il rinnovo biennale gi\u00e0 siglato nella stagione passata, viene sostituito l'Head Coach della squadra Pat Curcio con l'attuale allenatore della Nazionale Italiana di Sledge Hockey, Massimo Da Rin che avr\u00e0 anche il ruolo di coordinatore sportivo del settore giovanile. La stagione termina con l'eliminazione del Milano ai quarti di finale dei playoff da parte della compagine altoatesina dell'Egna.\nDurante la pausa estiva del 2016 viene annunciato sul sito ufficiale un importante cambio di ruolo come Presidente della societ\u00e0: infatti dopo 8 anni consecutivi di dirigenza Ico Migliore cede il posto al nuovo presidente Fabio Cambiaghi, gi\u00e0 presente da 4 stagioni nell'organico dell'Hockey Milano Rossoblu in qualit\u00e0 di vicepresidente. L'ex presidente Migliore continuer\u00e0 comunque la sua attivit\u00e0 all'interno della societ\u00e0 occupandosi principalmente delle relazioni con le istituzioni e dei progetti di sviluppo della squadra, anche a livello internazionale. La stagione 2016/17 risulta essere positiva per la squadra infatti i milanesi vincono la finale di Coppa Italia 2016/17 disputata contro la compagine trentina Hockey Club Fiemme aggiudicandosi per la prima volta, dalla fondazione della societ\u00e0 Hockey Milano Rossoblu, l'importante trofeo italiano. Dopo circa un mese dalla conquista della Coppa Italia, un'ulteriore conferma del buon periodo che sta attraversando la squadra lombarda arriva dalla grande vittoria della Serie B 2016/17, vincendo per 3-1 la finale playoff contro la squadra altoatesina Hockey Club Appiano, aggiudicandosi in questo modo il titolo di Campione di Serie B. La stagione 2017/18 del Milano Rossoblu sembra proseguire sotto il segno della continuit\u00e0, confermando in modo positivo il lavoro intrapreso nella stagione passata. Infatti la Regular Season viene chiusa dalla squadra milanese al primo posto accedendo di diritto al \"Master Round\", girone che viene giocato dalle prime sei classificate della Italian Hockey League necessario per andare a definire le posizioni nei Playoff. Inoltre viene disputata a Milano la Finale di Coppa Italia 2017/18, che vede come vincitore per il secondo anno consecutivo la squadra di casa battendo gli avversari altoatesini dell'HC Appiano. La squadra conclude la sua stagione sportiva dopo essere stata eliminata in semifinale dei playoff dall'HC Appiano.\nPoche ore dopo l'eliminazione dal torneo, la societ\u00e0 annuncia la propria preiscrizione per la stagione sportiva 2018-19 al campionato di Alps Hockey League e solo successivamente viene definitivamente formalizzata la propria iscrizione a questo torneo. Questa importante scelta andr\u00e0 a determinare diversi cambiamenti e porter\u00e0 con s\u00e9 nuovi obiettivi da raggiungere infatti, in questa nuova avventura sportiva, oltre a puntare al titolo di Campione della AHL la squadra milanese potr\u00e0 nuovamente gareggiare per contendersi lo scudetto insieme agli altri team italiani iscritti alla lega transnazionale. Un primo importante segnale di cambiamento successivo all'annuncio di partecipazione alla Alps Hockey League 2018/19, \u00e8 il cambio di presidenza della societ\u00e0 dopo solo due anni. Infatti al posto di Fabio Cambiaghi \u00e8 subentrato Pompeo Guarnieri ormai ex presidente dell'Agor\u00e0 Skating Team, squadra di pattinaggio che ha sede nel luogo dove vengono disputate le gare casalinghe dell'Hockey Milano Rossobl\u00f9. Oltre al cambio di vertice, \u00e8 stato nominato uno staff direttivo completamente rinnovato per far fronte alla nuova sfida sportiva che l'hockey milanese si trover\u00e0 ad affrontare nei prossimi mesi con grande entusiasmo. Dopo il cambio di dirigenza, \u00e8 stato nominato un nuovo allenatore per far fronte alla nuova sfida sportiva dei prossimi anni. Si tratta di Drew Omicioli, dove ha ricoperto per due stagioni consecutive il ruolo di Head Coach dell'SG Cortina in Alps Hockey League.\nPalaghiaccio.\nFin dalla sua fondazione, la squadra gioca le sue partite casalinghe allo Stadio del ghiaccio Agor\u00e0, che con i suoi 4000 posti rappresenta al giorno d'oggi la struttura milanese pi\u00f9 capiente per gli sport del ghiaccio. Nel settembre 2014, la societ\u00e0 che gestisce il palazzetto, raggiunge un nuovo accordo con il Comune di Milano per il prolungamento di altri 30 anni del diritto di superficie, ovvero lo sfruttamento dell'area concessa. Durante questo periodo confluiranno investimenti (circa 4 milioni di euro) necessari per apportare migliorie alla struttura divenuta ormai, da un punto di vista energetico, inefficiente e quindi con costi di manutenzione elevati; infatti il rinnovo dell'impianto di refrigerazione e la costruzione di pannelli solari saranno i primi passi della modernizzazione.\nMilano potrebbe ricevere per\u00f2, dopo diverso tempo, un nuovo palazzetto del ghiaccio. La grande occasione arriverebbe da una parte dei terreni utilizzati durante l'Expo Milano 2015 che al termine della manifestazione saranno venduti all'asta e rivalorizzati; gi\u00e0 nel marzo 2014 l'Assessore allo Sport della Regione Lombardia, Antonio Rossi, propose la realizzazione di un'area sportiva all'interno della zona Expo dove verrebbe costruito un nuovo impianto sportivo polifunzionale tra cui una pista da ghiaccio. Attualmente per\u00f2, oltre alla creazione del nuovo polo scientifico Human Technopole realizzato su una parte dei terreni utilizzati in passato per l'esposizione, questa ipotesi sembra essere rimasta in sospeso.\nUn'altra possibilit\u00e0 per la creazione di un nuovo palaghiaccio adatto ad ospitare le partite di casa del team milanese, potrebbe arrivare direttamente dagli investimenti necessari per la realizzazione delle Olimpiadi Invernali 2026. Infatti nell'agosto 2018 \u00e8 stata inizialmente indicata la candidatura da parte del CONI, di tre citt\u00e0 del Nord Italia che avevano gi\u00e0 espresso nei mesi precedenti la loro volont\u00e0 ad ospitare come citt\u00e0 singole (e relativi cluster di gara) i Giochi Olimpici del 2026. Subito dopo questa scelta si sono susseguite numerose discussioni di natura politica ed economica, ma sul finire dell'estate \u00e8 stata ufficializzata dal Comitato Olimpico una candidatura congiunta che vede come possibili citt\u00e0 ospitanti Milano e Cortina d'Ampezzo. Nel masterplan viene indicata Milano come sede ospitante di alcune discipline olimpiche e tra queste anche l'hockey su ghiaccio; da qua nasce la necessit\u00e0 di costruire o rinnovare strutture gi\u00e0 esistenti in citt\u00e0. Si ipotizza infatti la costruzione di un nuovo palazzetto polifunzionale nel quartiere milanese Santa Giulia dove l'amministrazione comunale ha espresso la volont\u00e0 di procedere con l'edificazione anche in caso di mancata scelta della citt\u00e0 come sede ospitante; inoltre \u00e8 prevista anche la riqualificazione dell' ex area Palasharp con la costruzione di un nuovo palaghiaccio, rendendo la struttura adatta per questo tipo di competizione. L'assegnazione a Milano-Cortina potrebbe favorire tali progetti.\nRoster 2018/19.\n\"Portieri\"\n\"Difensori\"\n\"Attaccanti\"\n\"Allenatori\""}
{"id": "1994457", "revid": "110157", "url": "https://it.wikipedia.org/wiki?curid=1994457", "title": "Blow by Blow", "text": "Blow by Blow (1975) \u00e8 il primo disco solista a nome del chitarrista britannico Jeff Beck.\nIl Disco.\nQuesto lavoro \u00e8 considerato non solo uno dei vertici della carriera dell'ex Yardbird, ma pure una pietra miliare del rock strumentale, genere in cui l'album rientra pienamente, se si eccettua il brano \"She's a Woman\", nel quale il musicista inglese ricorre all'utilizzo del talk box.\nCome contenuti musicali il disco si discosta dai precedenti basati prevalentemente sul rock, attuando invece un deciso spostamento verso territori funky e fusion, al tempo in voga. Del suo disciolto Jeff Beck Group, il chitarrista conserva l'apporto del solo Max Middleton, decisivo per fornire una componente soul ad alcuni brani, grazie all'utilizzo di strumenti musicali come il Fender Rhodes, il clavinet e vari sintetizzatori. Altro contributo degno di nota \u00e8 quello del batterista Richard Bailey, a suo agio sia con ritmi jazz funk, che con tempi composti.\nVa sottolineato anche il notevole livello qualitativo delle composizioni, che spaziano da brani firmati dal solo Middleton, a collaborazioni tra quest'ultimo e lo stesso Beck; nella scaletta figurano perfino due inediti scritti da Stevie Wonder (\"Cause We've Ended as Lovers\" e \"Thelonius\"), nonch\u00e9 la gi\u00e0 citata \"She's a Woman\", originariamente incisa dai Beatles nel 1964.\nProprio George Martin, ex collaboratore dei Fab Four, si occupa della produzione dell'album, nonch\u00e9 degli arrangiamenti orchestrali, ed il suo \"tocco\" emerge soprattutto in \"Scatterbrain\" e \"Diamond Dust\".\nInfine occorre menzionare le straordinarie performance chitarristiche di Beck, soprattutto in brani come l'iniziale \"You Know What I Mean\", \"Air Blower\", la gi\u00e0 citata \"Scatterbrain\", \"Cause We've Ended as Lovers\" (dedicata a Roy Buchanan), forse il vertice dell'\"album\", nonch\u00e9 \"Freeway Jam\"."}
{"id": "1994463", "revid": "486946", "url": "https://it.wikipedia.org/wiki?curid=1994463", "title": "Ortazzo e Ortazzino", "text": ""}
{"id": "1994471", "revid": "75421", "url": "https://it.wikipedia.org/wiki?curid=1994471", "title": "In It For Life", "text": ""}
{"id": "1994473", "revid": "1272592", "url": "https://it.wikipedia.org/wiki?curid=1994473", "title": "Fedula", "text": "Fedula \u00e8 l'unica frazione di San Lorenzo del Vallo in provincia di Cosenza.\nGeografia fisica.\nSi trova a 167 m sul livello del mare. L'unico fiume che attraversa la frazione \u00e8 il fiume Esaro.\nI centri limitrofi alla frazione sono: Castrovillari, Roggiano Gravina, Altomonte, Spezzano Albanese, Tarsia. Dista circa 11\u00a0km dal capoluogo comunale di San Lorenzo del Vallo. L'ubicazione geografica la pone vicinissima alle vie di comunicazione principali quali l'autostrada A3 Salerno-Reggio Calabria e la tratta ferroviaria Jonica: Sibari-Cosenza-Paola.\nStoria.\nRisale probabilmente ai tempi delle invasioni saracene del X secolo il Castello Jentilino, di cui oggi rimane solo una torre.\nIl piccolo territorio, nato inizialmente come contrada del comune di San Lorenzo del Vallo, nell'anno 2006 \u00e8 stato trasformato in frazione al fine di dare a Fedula il prosindaco di frazione previsto dal DPR 223/89.\nCultura.\nIstruzione.\nNel territorio sono presenti una scuola dell'infanzia e una scuola primaria facenti parte dell'Istituto comprensivo statale di Terranova da Sibari.\nGeografia antropica.\nIl territorio di Fedula \u00e8 suddiviso nelle seguenti contrade:\nEconomia.\nL'economia della frazione si basa principalmente sull'agricoltura. Numerose sono le aziende presenti sul territorio che si occupano della produzione di pesche. Infatti il territorio si trova affacciato sulla Piana di Sibari ricca di pescheti oltre ad agrumi vari e a vigneti e oliveti che impiegano la maggior parte dei lavoratori della zona.\nLa contrada Peschiera fu rinomata per la lavorazione della liquirizia da parte dell'Opificio Longo.\nAmministrazione.\n\u00c8 presente dal 2006 una delegazione municipale con il prosindaco di frazione che rilascia alcuni certificati prima rilasciati solo dal comune."}
{"id": "1994477", "revid": "322321", "url": "https://it.wikipedia.org/wiki?curid=1994477", "title": "Mario Rossi (vescovo)", "text": "Biografia.\nOrdinato sacerdote il 29 giugno 1938, svolse il servizio di parroco di Trecate dal 1942 al 1971. Il 4 agosto 1971 venne nominato vescovo di Vigevano venendo consacrato come tale il successivo 3 ottobre dal vescovo Placido Maria Cambiaghi, concelebranti il cardinale Ugo Poletti ed il vescovo Francesco Brustia.\nDurante il suo episcopato diede inizio al processo di beatificazione di padre Francesco Pianzola.\nIl 29 marzo 1987 apr\u00ec la causa di beatificazione di Teresio Olivelli, alpino ed esponente dell'Azione Cattolica, morto nel campo di sterminio di Hersbruck.\nGenealogia episcopale.\nLa genealogia episcopale \u00e8:"}
{"id": "1994480", "revid": "251304", "url": "https://it.wikipedia.org/wiki?curid=1994480", "title": "Gran Premio del Giappone 1997", "text": "Il Gran Premio del Giappone 1997 fu il sedicesimo appuntamento della stagione di Formula 1 1997.\nDisputatosi il 12 ottobre sul Circuito di Suzuka, ha visto la vittoria di Michael Schumacher su Ferrari, seguito da Heinz-Harald Frentzen e da Eddie Irvine. Ma \u00e8 stato l'ultimo gran premio in F1 per Gianni Morbidelli che non prese pure parte alla gara per l'incidente durante le qualifiche.\nVigilia.\nSviluppi futuri.\nAlla vigilia della gara Ken Tyrrell present\u00f2 il giapponese Toranosuke Takagi come nuovo pilota per il 1998, mentre Jackie Stewart conferm\u00f2 per l'anno successivo i due piloti attuali Rubens Barrichello e Jan Magnussen.\nLa Minardi annunci\u00f2 poi la conclusione dell'accordo con la Ford per l'utilizzo dei V10 versione clienti per il 1998. Anche la Jordan rese nota la firma di un contratto biennale con la Mugen-Honda a partire dalla stagione successiva.\nAspetti tecnici.\nLa Jordan si present\u00f2 all'appuntamento nipponico sfornando diverse novit\u00e0 tecniche: la nuova versione della 197 presentava infatti un nuovo differenziale, oltre a un motore pi\u00f9 potente. Vennero inoltre portati un'inedita sospensione anteriore e un nuovo impianto di raffreddamento, che sarebbero stati utilizzati solo in qualifica a causa della disponibilit\u00e0 limitata dei pezzi in questione.\nLa Williams, invece, apport\u00f2 singoli miglioramenti alla configurazione gi\u00e0 provata in Austria, con un passo allungato di circa 5 centimetri e nuovi deviatori di flusso.\nProve libere.\nResoconto.\nLa gara forse si decide gi\u00e0 il sabato mattina durante le prove libere: Verstappen rimane fermo in pieno rettilineo e i commissari agitano le bandiere gialle di pericolo; i primi sei piloti che transitano non rallentano e vengono poi sanzionati in base all'articolo 4. La pena, come sempre, \u00e8 associata alla condizionale fino a fine stagione: tra i sei piloti c'\u00e8 Jacques Villeneuve, che corre gi\u00e0 con la condizionale avendo subito analogo provvedimento al Gran Premio di San Marino e al Gran Premio d'Italia. Essendo recidivo scatta la squalifica, ma Villeneuve viene fatto ugualmente correre \"sub judice\".\nQualifiche.\nResoconto.\nIl canadese conquista cos\u00ec, per soli 62 millesimi, la nona pole position stagionale davanti al rivale Michael Schumacher, un ritrovato Eddie Irvine, Mika H\u00e4kkinen, Gerhard Berger e Heinz-Harald Frentzen. L'italiano Gianni Morbidelli \u00e8 invece protagonista di un pauroso incidente alla curva Dunlop a 250\u00a0km/h dal quale ne esce solo con qualche contusione che lo costringono comunque a saltare la gara.\nRisultati.\nNella sessione di qualifiche si sono avuti i seguenti risultati:\nGara.\nResoconto.\nLa gara si svolge in condizioni di tempo soleggiato davanti a spettatori. Alla partenza Villeneuve mantiene il comando davanti a Schumacher, che, non trovando lo spazio necessario al sorpasso, si accoda.\nAl termine del primo giro Villeneuve transita davanti a Schumacher, H\u00e4kkinen, Irvine, Frentzen, Berger, Alesi, Herbert, Coulthard e Fisichella. Nel corso dei primi giri si mette particolarmente in luce Irvine, che prima effettua un doppio sorpasso all'esterno di H\u00e4kkinen e Schumacher alle \u201cesse\u201d del primo settore, e conquistando poi il comando nel corso del terzo giro superando Villeneuve alla chicane del triangolo con una manovra simile. L'irlandese incomincia cos\u00ec ad aumentare il ritmo e il vantaggio in pochi giri \u00e8 gi\u00e0 sopra i 12\": il gruppo degli inseguitori \u00e8 guidato da Villeneuve, che per\u00f2 gira intenzionalmente con tempi molto alti per ostacolare Schumacher, rallentando cos\u00ec anche il resto del gruppo.\nIn avvio si segnala anche un contatto tra le due Stewart, del qual ne fa le spese Magnussen, con Barrichello che esce di pista nel corso del settimo giro. Contemporaneamente Alesi sorpassa il compagno Berger mentre Katayama \u00e8 costretto al ritiro a causa del cedimento del motore della sua Minardi. La prima tornata dei rifornimenti \u00e8 aperta da H\u00e4kkinen e Berger, seguiti poco dopo da Alesi e Coulthard. Irvine, partito anch'egli abbastanza scarico, si ferma nel corso del 16\u00ba giro e rientra quarto dietro a Villeneuve, Schumacher e Frentzen.\nSchumacher riesce a superare Villeneuve effettuando un undercut e un giro veloce, passando Villeneuve alla prima curva mentre il canadese rientra in pista dopo il pit stop.\nAl termine della prima tornata di rifornimenti Irvine torna in testa davanti al compagno Schumacher, Villeneuve, Frentzen, H\u00e4kkinen, Alesi e Berger. Intanto il secondo giapponese Nakano, al 21\u00ba giro, \u00e8 costretto al ritiro a causa del cedimento del motore Mugen-Honda. Irvine comincia a girare lentamente e si fa raggiungere dalla coppia alle sue spalle, ma mentre Schumacher riesce a passarlo Villeneuve rimane bloccato alle sue spalle. Il canadese decide cos\u00ec di effettuare la seconda sosta in anticipo, ma durante la sosta il bocchettone si blocca, e a causa di ci\u00f2 rientra in pista in settima posizione.\nQuando le due Ferrari effettuano il rifornimento passa in testa Frentzen, il quale riesce anche a registrare il giro pi\u00f9 veloce della gara: il tedesco riesce cos\u00ec a rientrare davanti ad Irvine. Schumacher guida ora davanti a Frentzen, Irvine, H\u00e4kkinen, Villeneuve e Alesi. La gara praticamente \u00e8 decisa nonostante nel finale Frentzen riesca a sfruttare al meglio un treno di gomme e ad avvantaggiarsi grazie al difficoltoso doppiaggio di Hill da parte di Schumacher, portandosi a pochi secondi dal tedesco della Ferrari.\nIl tedesco della Ferrari vince davanti a Frentzen, Irvine, H\u00e4kkinen, Villeneuve e Alesi. La settimana successiva, come previsto, Villeneuve viene squalificato per quanto accaduto nelle libere e Schumacher si ritrova in testa al mondiale, con un punto di vantaggio, rimandando l'assegnazione del campionato piloti all'ultima gara a Jerez de la Frontera. Alesi sale cos\u00ec al 5\u00ba posto, seguito da Herbert che entra in questo modo in zona punti.\n\u00c8 invece gi\u00e0 assegnato il mondiale costruttori che viene vinto dalla Williams-Renault grazie al piazzamento sul podio di Frentzen: \u00e8 la nona e ultima volta che la scuderia di Grove si aggiudica l'alloro iridato, mentre per la sesta volta consecutiva i motori Renault sono sul gradino pi\u00f9 alto del mondo (viene cos\u00ec eguagliato il record della Honda).\nRisultati.\nI risultati del Gran Premio sono i seguenti:"}
{"id": "1994484", "revid": "1305772", "url": "https://it.wikipedia.org/wiki?curid=1994484", "title": "Luigi Barbero", "text": "Biografia.\nFu ordinato sacerdote l'8 luglio 1928 dal vescovo Paolo Rostagno. Svolse il suo ministero con l'incarico di arciprete di Borgomasino, dove \u00e8 ricordato anche come autore di un libro di storia locale, che pose le basi per la valorizzazione del patrimonio artistico religioso del paese.\nIl 26 luglio 1952 venne nominato vescovo di Vigevano succedendo ad Antonio Picconi.\nSotto il suo episcopato furono inaugurate la \"Cittadella sociale\" e altre opere sociali e venne dato impulso al reclutamento del clero. Monsignor Barbero promosse anche i congressi eucaristici diocesani nel 1962 a Mortara e nel 1966 a Cassolnovo.\nSostenne lo sviluppo dell'opera delle adoratrici eucaristiche secolari, filiazione laica delle adoratrici perpetue del santissimo Sacramento ospitate nel monastero del Sacro Cuore di Vigevano.\nIntrodusse nella diocesi importanti riforme conciliari, fra cui il Consiglio presbiterale, costituito il 10 marzo 1967, e il Consiglio pastorale, costituito il 24 maggio dello stesso anno.\nMor\u00ec il 1\u00ba aprile 1971 interrompendo la sua quarta visita pastorale, iniziata nel 1969. Gli succedette monsignor Mario Rossi.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "1994486", "revid": "253269", "url": "https://it.wikipedia.org/wiki?curid=1994486", "title": "Edoardo Ballerini", "text": "Biografia.\nNato a Los Angeles, in California, da padre italiano, lo scrittore, poeta e accademico milanese Luigi Ballerini, e da madre statunitense, Julia, anch'essa scrittrice, Ballerini \u00e8 cresciuto dividendosi tra New York e Milano ed \u00e8 bilingue, oltre ad avere la doppia cittadinanza. Si \u00e8 laureato alla Wesleyan University. Il suo percorso artistico \u00e8 iniziato in teatro. Attualmente vive a New York."}
{"id": "1994489", "revid": "767487", "url": "https://it.wikipedia.org/wiki?curid=1994489", "title": "Ghica", "text": "Ghica, o Ghika, Ghyka (rumeno: \"Ghica\", albanese: \"Gjika\", greco: \"\u0393\u03ba\u03af\u03ba\u03b1s\"), \u00e8 una nobile famiglia fanariota originaria dell'Epiro di ascendenza albanese, trasferitasi nella Valacchia settentrionale all'epoca della dominazione ottomana. Numerosi suoi membri governarono la Valacchia e la Moldavia tra il XVII e il XIX secolo."}
{"id": "1994491", "revid": "2076275", "url": "https://it.wikipedia.org/wiki?curid=1994491", "title": "Palaghiaccio di Ferrara", "text": "Il Palaghiaccio di Ferrara \u00e8 il palazzetto del ghiaccio della citt\u00e0 estense.\nStoria.\nLa sua costruzione \u00e8 iniziata nel 1997, \u00e8 dotato di una sola pista di ghiaccio ed \u00e8 stata la seconda struttura del genere costruita in Emilia-Romagna dopo quella di Cerreto Laghi. Nel 2000 il palaghiaccio \u00e8 stato ultimato con l'installazione della copertura della pista trasformando cos\u00ec la struttura in una pista olimpionica di pattinaggio su ghiaccio.\nCaratteristiche.\nIl Palaghiaccio era dotato di una pista di 30x60 metri per un totale di 1.800 m\u00b2 di superficie ghiacciata con un volume complessivo di 130 mc, capace di ospitare una capienza minima di 600 persone. Erano presenti altri spazi, come i 650 m\u00b2 dedicati al bar ed alla sala giochi. La struttura sportiva nel periodo di attivit\u00e0 ha avuto un'affluenza di pubblico oscillante tra le 12.000 e le 20.000 presenze annue.\nNato in quello che doveva diventare il polo sportivo di Ferrara ha ospitato numerose manifestazioni sportive ed eventi culturali.\nEpilogo.\nLa struttura \u00e8 stata chiusa dal marzo 2010 fino al 2020. Il Comune di Ferrara ha tentato du riaprirla, ma non ha avuto la possibilit\u00e0 di farlo.\nNella notte del 20 settembre 2015, un incendio di grosse proporzioni ha danneggiato notevolmente l'impianto.\nFerrara, in tempi successivi, ha utilizzato altri spazi per avere una pista del ghiaccio nel periodo invernale. Dal 2020 il palazzetto \u00e8 stato nuovamente aperto al pubblico (con ingresso contingentato a causa del COVID-19)."}
{"id": "1994494", "revid": "37056", "url": "https://it.wikipedia.org/wiki?curid=1994494", "title": "Padre Luca Cubeddu", "text": ""}
{"id": "1994496", "revid": "287204", "url": "https://it.wikipedia.org/wiki?curid=1994496", "title": "Indianapolis Jets", "text": "Gli Indianapolis Jets furono una squadra di pallacanestro con sede a Indianapolis, USA.\nStoria della franchigia.\nI Jets giocarono in NBA dopo aver partecipato per 7 stagioni alla National Basketball League (NBL) con il nome di Indianapolis Kautskys. La squadra cominci\u00f2 a giocare nel 1948 allo stadio Hinkle Fieldhouse in NBA prima di fallire nel 1949. I Jets furono sostituiti dagli Indianapolis Olympians."}
{"id": "1994498", "revid": "122051790", "url": "https://it.wikipedia.org/wiki?curid=1994498", "title": "Palazzo in vico Purgatorio ad Arco 13", "text": "Il palazzo in vico Purgatorio ad Arco \u00e8 un palazzo monumentale di Napoli ubicato nell'omonimo vico, al civico 13.\nDescrizione.\nL'edificio \u00e8 una delle testimonianze preziose del rinascimento napoletano, malgrado sia il risultato di numerose trasformazioni eseguite nel corso dei secoli, fino al Novecento.\nMaestoso \u00e8 il portale in piperno caratterizzato da successivi ampliamenti per favorire il passaggio delle carrozze di palazzo; infatti il vico presenta esigue dimensioni, tanto che, per fare un esempio, una moderna automobile non pu\u00f2 passare a causa della forma ad imbuto della strada."}
{"id": "1994500", "revid": "125847865", "url": "https://it.wikipedia.org/wiki?curid=1994500", "title": "Anche gli angeli tirano di destro", "text": "Anche gli angeli tirano di destro \u00e8 un film del 1974 diretto dal regista E.B. Clucher.\nTrama.\nNella New York degli anni '20, il giovane Sonny Abernathy sogna di diventare un temuto gangster. Grazie ad un colpo di fortuna gli capita l'occasione di diventare il capo del racket in Mulberry Street. Nel tentativo per\u00f2 viene ostacolato da padre Rocky O'Flanagan, un prete irlandese patito del pugilato. Il sacerdote, che a sua volta nasconde una distilleria clandestina ma solo per aiutare gli orfanelli del quartiere, riuscir\u00e0 comunque a ricondurlo sulla retta via, anche per il fatto che Sonny si innamora di Virginia, che scopre poi essere la sorella di O'Flanagan.\nProduzione.\nSorta di seguito di \"Anche gli angeli mangiano fagioli\" (1973), senza Bud Spencer ma con il discobolo Ricky Bruch, il film pu\u00f2 contare su una trama originale che trasforma la pellicola in una parodia del genere gangster, molto in voga negli anni '70."}
{"id": "1994503", "revid": "1005847", "url": "https://it.wikipedia.org/wiki?curid=1994503", "title": "Ugo De Mercurio", "text": "\u00c8 stato deputato all'Assemblea Costituente."}
{"id": "1994504", "revid": "767487", "url": "https://it.wikipedia.org/wiki?curid=1994504", "title": "Beck-Ola", "text": "Beck-Ola \u00e8 il secondo disco a nome del gruppo \"Jeff Beck Group\", che oltre al chitarrista britannico Jeff Beck annovera musicisti come Rod Stewart e Ron Wood.\nDa segnalare la copertina del album tratta dall'opera di Ren\u00e9 Magritte \"La Chambre d'Ecout\u00e8\"."}
{"id": "1994512", "revid": "2058875", "url": "https://it.wikipedia.org/wiki?curid=1994512", "title": "Telegraph Road", "text": "Telegraph Road \u00e8 un brano musicale dei Dire Straits, composto da Mark Knopfler e contenuto nell'album \"Love over Gold\" del 1982.\nPur non avendo goduto di una grande diffusione (anche a causa della sua durata di ben 14 minuti e 20 secondi), \"Telegraph Road\" \u00e8 una delle canzoni pi\u00f9 apprezzate della band britannica ed \u00e8 considerata un capolavoro della musica rock. La versione dal vivo inserita nell'album \"\" (1984) \u00e8 ritenuta una delle prestazioni pi\u00f9 brillanti della band in concerto.\nSignificato della canzone.\nIl testo della canzone venne ispirato a Mark Knopfler da un viaggio sulla \"highway\" statunitense U.S. Route 24 (pi\u00f9 nota come \"Telegraph Road\") e dalla lettura del romanzo \"Il risveglio della terra\" (\"Markens Gr\u00f8de\"), opera dello scrittore norvegese Knut Hamsun, vincitore del Premio Nobel per la letteratura nel 1920. Nella prima parte del brano, l'io lirico descrive lo sviluppo graduale di un territorio inizialmente selvaggio e la nascita di una citt\u00e0, fondata da un viaggiatore solitario; nella seconda sezione, il narratore parla in prima persona della propria lotta contro la disoccupazione e l'individualismo della societ\u00e0 capitalista.\nStruttura del brano.\nPur richiedendo un coinvolgimento notevole da parte di tutti i musicisti, \"Telegraph Road\" vede come maggiore protagonista la chitarra di Knopfler. La canzone ha inizio con un lento crescendo di oltre un minuto, caratterizzato dai fraseggi di pianoforte e chitarra resofonica. Successivamente entrano in scena gli altri strumenti e viene suonato il tema principale del brano, che ricorre una seconda volta tra le prime due strofe. Dopo un inebriante assolo di chitarra elettrica, il bridge rallenta il ritmo della canzone e le tastiere introducono un altro assolo di Knopfler, pi\u00f9 esteso del precedente. Le due strofe conclusive, separate dal tema principale del brano, lasciano spazio alla lunga coda strumentale che sfocia infine in un frenetico assolo di chitarra di quasi cinque minuti."}
{"id": "1994513", "revid": "1788047", "url": "https://it.wikipedia.org/wiki?curid=1994513", "title": "Pro Civitate Christiana", "text": "Pro Civitate Christiana \u00e8 una associazione di volontari di ispirazione cattolica fondata da don Giovanni Rossi (1887 - 1975) nel 1939 e con sede in Assisi (PG).\nNome.\nIl nome \"Pro Civitate Christiana\" \u00e8 latino e significa: \"per una citt\u00e0 cristiana\"; abitualmente negli ambienti cattolici viene pi\u00f9 comunemente indicata con l'espressione \"Cittadella cristiana\" o \"Cittadella di Assisi\" o \"Pro Civitate\".\nStoria.\nVenne fondata da Giovanni Rossi, dopo la sua uscita dalla Compagnia di San Paolo che aveva contribuito a far nascere nel 1921.\nAlla fine della guerra la \"Cittadella\" inizia la sua attivit\u00e0 di diffusione della parola evangelica tramite missioni svolte dai volontari in diverse citt\u00e0 italiane, unitamente ad attivit\u00e0 di studi cristologici ed editoriali con la diffusione della rivista \"Rocca\" nata nel 1941, a cui seguiranno i Corsi di studi cristiani e i convegni su argomenti inerenti alla fede e il mondo cristiano.\nA questi convegni di studio partecipano teologi, filosofi, intellettuali ed uomini con cariche pubbliche in qualche modo riconducibili al settore pi\u00f9 aperto e dialogante del mondo cattolico tra cui Ernesto Balducci, Tonino Bello, Lucio Lombardo Radice, il giudice Antonino Caponnetto, Franco Fornari, il cardinale Michele Pellegrino, Giorgio La Pira, Rocco Chinnici, Sabino Acquaviva, Franco Garelli, Roger Garaudy, Piero Bargellini, Cesare Angelini, Giulio Girardi, Vittorino Andreoli, Raniero La Valle, Enzo Bianchi, Paolo Giuntella, Luigi Ciotti, Alberto Maggi, Giannino Piana, Giancarlo Bregantini.\nNei due decenni successivi la comunit\u00e0 cresce, anche grazie alle donazioni da parte di privati, tra cui si segnalano quelle generose dell'industriale lombardo Furio Cicogna, queste permettono l'ampliamento degli edifici con la costruzione di un auditorium, di un edificio dedicato alla biblioteca e di una raccolta di arte sacra moderna in cui pervengono, soprattutto grazie a donazioni di privati e degli stessi artisti, numerosi dipinti e sculture specialmente dedicati ad aspetti cristologici, tra cui numerosi dipinti ispirati alla figura del Ges\u00f9 Divin lavoratore. Tra le altre vi si custodiscono opere di Giorgio De Chirico, Carlo Carr\u00e0, Floriano Bodini, Felice Carena, Aldo Carpi, Franco Gentilini, Emilio Greco, Fausto Pirandello, Ottone Rosai, Aligi Sassu, Domenico Cantatore. La Galleria d'arte contiene le 58 incisioni che costituiscono il \"Miserere\" di Georges Rouault.\nIl 7 dicembre 1959 la Pro Civitate Christiana riceve da Giovanni XXIII, il riconoscimento di soggetto di diritto pontificio nell'ambito della Chiesa universale. Sempre nel 1959 \u00e8 la conversione, grazie all'incontro con Don Giovanni Rossi, del grande pittore statunitense dell'action painting William Congdon. Dello stesso artista si possono ammirare molte opere presso la Galleria d'arte contemporanea\nAll'inizio degli anni sessanta ad un convegno organizzato per i cineasti, partecipa Pier Paolo Pasolini, che da questa sua esperienza assisana, completata dalla lettura notturna del Vangelo, trovato su un comodino nella sua camera entro la foresteria della cittadella, trover\u00e0 l'ispirazione per il film \"Il Vangelo secondo Matteo\" che realizzer\u00e0 con l'assistenza di alcuni Volontari (cos\u00ec vengono chiamati i membri) della stessa Pro Civitate Christiana.\nQuesto decennio vede l'accentuarsi dell'interesse della comunit\u00e0 verso il mondo operaio e verso il rinnovamento riformatore della Chiesa, provocando la rottura dei rapporti della comunit\u00e0 con Cicogna che toglier\u00e0 il suo sostegno alla stessa.\nDurante Il Sessantotto e gli anni a venire la Cittadella diventa un centro di riferimento per la sinistra cattolica dopo lo svolgersi dell'annuale convegno universitario, il XXIII, realizzatosi dal 27 al 30 dicembre 1968 (a meno di un mese di distanza dai fatti di Avola, avente come titolo: \u201cla violenza dei cristiani\", con la relazione di Franco Fornari a quel tempo docente presso la facolt\u00e0 di sociologia di Trento a cui parteciparono 1700 giovani e durante il quale Francesco Guccini tenne il suo primo concerto.\nNel 1974 la rivista \"Rocca\", tra i cui collaboratori era gi\u00e0 presente Raniero La Valle rappresent\u00f2 una delle poche voci del mondo cattolico italiano a prendere posizione esplicitamente contro il referendum per l'abrogazione del divorzio in Italia.\nOggi presso la Cittadella di Assisi si tengono una molteplicit\u00e0 di iniziative, tra cui convegni, seminari e due scuole: Musicoterapia e Arteterapia.\nPubblica inoltre libri e materiale fonografico, discografico ed audiovisivo in genere con l'etichetta Edizioni Fonografiche e musicali Pro Civitate Christiana (Pro Civitate Christiana).\nIn occasione del settantacinquesimo della sua fondazione, Pierluigi Vito, giornalista di TV2000 ha realizzato un interessante documentario dal titolo: Un avvenire di libert\u00e0 con interviste a Enzo Bianchi, Matteo Zuppi, Raniero La Valle, Francesco Guccini, Massimo Toschi\nAttivit\u00e0 editoriale.\nPubblica la rivista quindicinale \"Rocca\". Molto attiva \u00e8 \"Cittadella Editrice\", che inizi\u00f2 le pubblicazioni ad Assisi fin dalla fine dagli anni sessanta e che pubblica principalmente opere di contenuto biblico, teologico e pastorale nonch\u00e9 di scienze umane. Tra gli autori pubblicati si ricordano Leonardo Boff, Gustavo Guti\u00e9rrez, Giulio Girardi, Ernesto Cardenal, Jean-Bertrand Aristide, Ettore Masina, Filippo Gentiloni, Carlo Maria Martini, Carlo Carretto, Ernesto Balducci, Bruno Bettelheim, Enzo Bianchi, Giuseppe Betori, Andrea Czortek. A marzo 2018 Cittadella aveva complessivamente pubblicato pi\u00f9 di 2700 titoli."}
{"id": "1994514", "revid": "1543377", "url": "https://it.wikipedia.org/wiki?curid=1994514", "title": "E venne chiamata Due Cuori", "text": "E venne chiamata Due Cuori \u00e8 un romanzo autobiografico di Marlo Morgan in cui l'autrice racconta la sua esperienza di viaggio attraverso il deserto australiano, dopo aver vissuto con gli aborigeni australiani. \u00c8 stato un best seller internazionale (Negli USA ha venduto oltre un milione di copie in Italia ha venduto oltre 600.000 copie) ed \u00e8 stato al centro di numerose controversie riguardanti la veridicit\u00e0 dei fatti narrati nel libro.\nControversie.\nIn seguito alla pubblicazione del libro sono stati avanzati numerosi dubbi sulla veridicit\u00e0 dei fatti raccontati dall'autrice.\nGi\u00e0 nel 1992 a seguito di un'inchiesta giornalistica furono raccolte alcune testimonianze che negavano la veridicit\u00e0 del racconto; Leon Brosnan, il proprietario della farmacia di Brisbane in cui Marlo Morgan ha lavorato ha dichiarato: \u201c\"Sono certo che non \u00e8 stata rapita prima che lavorasse per me [...] e dopo che ha lavorato per me \u00e8 partita per Sydney ed \u00e8 tornata in America. Non ci possono essere stati quattro mesi di tempo in cui affrontare il viaggio nel deserto.\"\u201d Nola Rae, un'amica di Morgan quando lei viveva a Brisbane ha dichiarato \u201c\"Io e Morgan parlammo a lungo di spiritualit\u00e0, ma Morgan non accenn\u00f2 mai ad una camminata nel deserto.\"\u201d In seguito Morgan scrisse a Rae una lettera riguardo un'esperienza che le cambi\u00f2 la vita in Australia, ma questa esperienza non riguardava gli aborigeni o una camminata.\nLe polemiche maggiori arrivarono per\u00f2 quando la United Artists acquist\u00f2 i diritti del libro per trarne un film. A quest'annuncio, otto aborigeni \u00ab anziani \u00bb partirono per gli Stati Uniti nel 1996 per impedire la realizzazione del film accusandolo di contenere falsit\u00e0 e di sostenere propositi razzisti. La spedizione ottenne il risultato sperato e il film non fu mai prodotto.\nMarlo Morgan present\u00f2 allora le sue scuse agli aborigeni sulle pagine del giornale Weekend Australian. Durante un incontro con gli \u00ab anziani \u00bb ha anche ammesso che il libro contiene fatti romanzati. Da allora le edizioni successive del romanzo annotano il fatto che il libro \u00e8 un romanzo e non contiene fatti reali.\nIncongruenze nel racconto.\nIl libro contiene una descrizione molto poco accurata della cultura e del modo di vivere degli aborigeni australiani, a cui vengono attribuiti usi e costumi degli indiani d'america (nomi, ornamenti, etc). \nDi seguito sono riportate alcune delle principali incongruenze nel racconto."}
{"id": "1994516", "revid": "1573940", "url": "https://it.wikipedia.org/wiki?curid=1994516", "title": "Polioptila plumbea", "text": "Lo zanzariere tropicale (Polioptila plumbea ()) \u00e8 un piccolo uccello canoro della famiglia Polioptilidae, diffuso in gran parte della regione neotropicale.\nDescrizione.\nLo zanzariere tropicale adulto \u00e8 lungo tra i 10 e i 12 cm e pesa tra 6 e 8 g. A colpo d'occhio \u00e8 simile agli altri zanzarieri; un piccolo uccello con un becco relativamente lungo e stretto, una coda spesso ordinata, dorso grigio e addome bianco. Le penne rettrici centrali sono nere, mentre quelle esterne sono bianche, di conseguenza la coda appare principalmente nera dall'alto e bianca dal basso, e vi \u00e8 anche una zona bianca nelle ali (causata dalla larga parte finale delle penne remiganti terziarie).\nI maschi della specie principale hanno una corona nera che si estende quasi fino sotto gli occhi, mentre \u00e8 assente nelle femmine, che invece hanno una corona grigia. Alcune femmine hanno una macchia nera irregolare post-oculare. Questo \u00e8 specialmente visibile nelle femmine della sottospecie 'atricapilla' del nord est del Brasile.\nI maschi della sottospecie bilineata sono simili a quelli della specie principale ma il bianco dell'addome si estende visibilmente fin sopra gli occhi, risultando in una corona nera pi\u00f9 piccola che, comunque, \u00e8 spesso connessa con una sottile linea nera che va dalla nuca alla parte posteriore dell'occhio. Le femmine assomigliano ai maschi ma hanno la corona grigia anzich\u00e9 nera ed una macchia nera irregolare nella regione post-oculare (assente in alcune femmine). Siccome in entrambi i sessi il bianco si estende sopra gli occhi essi sembrano avere la faccia bianca, a differenza della specie principale. Da questa caratteristica deriva il nome comune della sottospecie: \"zanzariere facciabianca\".\nNella sottospecie maior, i maschi sono simili a quelli della specie principale, mentre le femmine assomigliano ai maschi della sottospecie bilineata, tranne per la fronte bianca.\nIn tutte le sottospecie le forme giovanili assomigliano alle femmine.\nDistribuzione e habitat.\nLa specie principale nella Caatinga nel Brasile del nordest, nel bacino amazzonico, nel nord delle guiane e nel nord del Venezuela e della Colombia (incluse le valli del Magdalena e la Valle del Cauca).\nLa sottospecie bilineata si trova nel nordovest del Per\u00f9 attraverso l'ecosistema del Choc\u00f3 sino all'america centrale, fino al Messico meridionale. La sottospecie maior \u00e8 invece circoscritta alla valle del Mara\u00f1\u00f3n, nel Per\u00f9 settentrionale.\nSia la specie principale sia la sottospecie bilineata si trovano in un'ampia gamma di habitat boschivi, andando dalle foreste aride e lande (come la Caatinga), sino alle foreste pluviali dell'amazzonia. Si trovano soprattutto nei bassipiani ad altitudini inferiori ai 1000 m, ma la sottospecie maior, che \u00e8 limitato alla foresta arida ed alla landa, si trova tra i 200 e i 2700 m.\nStato di conservazione.\nGeneralmente questa specie \u00e8 comune e diffusa su gran parte del suo areale. Di conseguenza \u00e8 catalogata come rischio minimo da BirdLife International e dall'IUCN. Nell'amazzonia la popolazione di questa specie \u00e8 presente in habitat con minore densit\u00e0 boschiva e risulta quindi essere piuttosto localizzata. Potrebbe beneficiare del diradamento degli alberi provocata dalla deforestazione, finch\u00e9 rimane qualche albero isolato. La sottospecie maior \u00e8 comunque comune, nonostante il suo habitat sia stato fortemente danneggiato e fosse gi\u00e0 naturalmente limitato. Altre tre sottospecie con un areale ridotto, cio\u00e8 la \"anteocularis\" della valle del Magdalena, la \"daguae\" della valle del Cauca e la \"cinericia\" dell'isola di Coiba, potrebbero essere in pericolo.\nBiologia.\nNelle foreste pluviali lo si trova ad una altezza compresa tra i 30 e i 45 m, ma \u00e8 anche possibile trovarlo ad altezze inferiori in aree pi\u00f9 aperte.\nLo zanzariere tropicale si nutre di ragni e loro uova, coleotteri, bruchi e altri insetti che trova tra i rami e le foglie. Spostandosi quasi sempre da solo o in coppia, a volte si unisce a stormi di specie miste. Non teme l'uomo.\nIl nido \u00e8 una piccola coppa simile a quella del colibr\u00ec, costruito con fibre vegetali e posto solitamente tra i rami a 2-8 metri di altezza. La femmina, tra maggio e giugno, cova due o tre uova bianche con macchie marroni."}
{"id": "1994519", "revid": "1543377", "url": "https://it.wikipedia.org/wiki?curid=1994519", "title": "Remy Bonjasky", "text": "Ha vinto tre volte il K-1 World Grand Prix in Giappone. .\nAttualmente \u00e8 sotto contratto con la promozione singaporiana di kickboxing Glory; per i ranking ufficiali \u00e8 il peso massimo numero 6 dell'organizzazione.\nBiografia.\nRemy Bonjasky nasce in Suriname e si trasferisce nei Paesi Bassi all'et\u00e0 di 5 anni. Dopo una frattura ad una gamba, procuratasi giocando a calcio, a 18 anni accompagna un amico ad una palestra di Muay Thai (Mejiro Gym) e decide di provare ad allenarsi, scoprendo il suo amore per questo sport.\nBonjasky combatte per la prima volta all'et\u00e0 di 19 anni contro un esperto combattente di mixed martial arts (MMA), l'olandese Valentijn Overeem. Bonjasky vince per TKO (technical knock out). Da quel momento abbandona il suo lavoro di operatore televisivo per concentrarsi unicamente sulla carriera di combattente.\nCarriera.\nRemy Bonjasky debutta nel K-1 il 24 giugno 2001 contro il gi\u00e0 famoso Ray Sefo e nonostante il pronostico sfavorevole vince l'incontro per TKO.\nIl 6 dicembre 2003 durante i quarti di finale del K-1 World Grand Prix 2003 a Tokyo (Giappone), Bonjasky combatte e sconfigge durante il primo round l'australiano Peter \"The Chief\" Graham per TKO. In semi-finale anche Cyril Abidi cade vittima del Gentiluomo Volante e delle sue ginocchiate in salto. Dopo aver sconfitto Musashi nella finale per decisione unanime Bonjasky viene incoronato K-1 World Champion.\nNel 2004 accumula vittorie contro Tsuyoshi Nakasako, Francois Botha, Aziz Khattou e l'ex campione di sumo Chad \"Akebono\" Rowan.\nDurante il K-1 World Grand Prix 2004, esattamente il 6 dicembre, Bonjasky riesce a difendere il titolo di K-1 World Champion grazie a tre vittorie per decisione contro Ernesto Hoost, Francois Botha e Musashi.\nIl 19 novembre 2005, per il K-1 World Grand Prix 2005, Bonjasky tenta di rimanere campione per il terzo anno consecutivo ma deve abdicare a favore di un altro olandese, Semmy Schilt, che riesce a batterlo durante le semi-finali del torneo.\nNel 2006, dopo il divorzio dalla moglie e il cambio di allenatori, Remy torna per le finali del K-1 World Grand Prix 2006. Durante il primo round dell'incontro di quarti di finale contro il tedesco Stefan Leko, Bonjasky viene colpito per ben due volte sotto la cintura e l'incontro viene sospeso per 30 minuti. Al rientro Bonjasky riesce a vincere per decisione unanime, ma \u00e8 comunque costretto a ritirarsi dalla competizione a causa del dolore troppo forte e viene sostituito da Peter Aerts.0\nIl 29 settembre 2007 per le Final 16 del K-1 World GP 2007 (a Seul, in Corea del Sud) Bonjasky ritrova come avversario Stefan Leko che viene battuto al primo round dall'olandese dopo una discussa interruzione dell'arbitro, conseguenza di un famoso attacco volante di Remy. Grazie a questa vittoria si qualifica per le finali del K-1 World Grand Prix 2007, tenutosi l'8 dicembre 2007 alla Yokohama Arena in Giappone.\nDurante la manifestazione, Bonjasky incontra durante i quarti il marocchino di origini olandesi Badr Hari e riesce a batterlo grazie ad una vittoria a punti. Per le semi-finali incontra il \"Tagliaboschi Olandese\" Peter Aerts, fresco grazie ad una vittoria facile sul giapponese Junichi Sawayashiki nel suo incontro dei quarti, che riesce a sconfiggerlo ai punti e porre fine al suo torneo.\nIl 26 aprile 2008, all'Amsterdam Arena al K1 It's Showtime, Remy affronta Melvin Manhoef da lui facilmente sconfitto per KO durante il terzo round, per un evidente di vantaggio di statura. Bonjasky torna sul ring per le Final 16 del K-1 World GP 2008 a Seul il 27 settembre per combattere contro Paul Slowinski. Riesce ad assicurarsi l'accesso alle finali grazie ad una vittoria per decisione unanime sull'allievo di Ernesto Hoost.\nIl 6 dicembre Bonjasky torna sul ring per il K-1 World Grand Prix 2008 a Tokyo. Il suo avversario ai quarti di finale \u00e8 il francese J\u00e9r\u00f4me Le Banner che deve per\u00f2 ritirarsi a causa di un infortunio al braccio. Nella semi-finale Bonjasky affronta il turco Gokhan Saki, sconfitto verso la fine della seconda ripresa grazie ad un eccezionale calcio volante.\nLa finale si preannuncia interessante e vede di fronte Bonjasky ed il marocchino Badr Hari. Dopo una grande prima ripresa del \"Gentiluomo Volante\", nella seconda Hari ha un improvviso ed ingiustificato scatto di rabbia e colpisce Bonjasky alla testa con un calcio mentre questi era in terra. Immediato cartellino giallo per il marocchino che si trasforma in squalifica e vittoria del torneo per Bonjasky dopo che i dottori dichiarano che Remy ha la vista sdoppiata e non pu\u00f2 continuare.\nCuriosit\u00e0.\nAlla fine di luglio 2007 Bonjasky aiut\u00f2 la polizia olandese nell'arresto di due criminali britannici. I due uomini sparavano da un furgoncino freccette ai passanti. Dopo essere stato a suo volta colpito, il campione decide di seguire i due malviventi a bordo di un taxi, rimanendo in costante contatto telefonico con la polizia che \u00e8 cos\u00ec riuscita a trovare e fermare i due trasgressori. A seguito di questo, Remy ricevette una medaglia per il suo gesto onorevole e coraggioso. In pi\u00f9 pot\u00e9 addebitare il costo del taxi preso per l'inseguimento.\nRecord professionale.\nTitoli vinti:"}
{"id": "1994521", "revid": "124930147", "url": "https://it.wikipedia.org/wiki?curid=1994521", "title": "Stazione di Chioggia", "text": "La stazione di Chioggia \u00e8 lo scalo terminale della Rovigo-Chioggia a servizio della citt\u00e0 omonima.\nStoria.\nLa stazione fu aperta il 23 maggio 1887 con l'inaugurazione della Loreo \u2013 Chioggia, ultimo tronco della ferrovia Rovigo-Chioggia.\nLa stazione segu\u00ec le vicissitudini della linea ferroviaria: dopo il 1905, con la statizzazione delle ferrovie, l'esercizio pass\u00f2 dalla Societ\u00e0 Italiana per le strade ferrate meridionali alle Ferrovie dello Stato (FS). Dal 2000, con la tramutazione delle FS in holding, la gestione \u00e8 in mano a RFI SpA.\nNel 1998 fu inaugurata una nuova breve tratta per il trasporto di merci dalla stazione al nuovo porto marittimo commerciale di Chioggia che dista, in linea d'aria, circa 500 metri dalla stazione. Tale tratta, della lunghezza di 4.500 metri lineari, fu chiusa definitivamente nel 2015, mentre nel 2018 fu prospettato un progetto di ripristino. Il 4 febbraio 2020, il sindaco di Chioggia, Alessandro Ferro, ha reso noto che la IX Commissione Trasporti della Camera dei Deputati, si \u00e8 espressa sul collegamento ferroviario Piove di Sacco-Chioggia. La parlamentare Arianna Spessotto, relatrice per la Commissione al contratto di programma (parte investimenti) di RFI 2017-2021, ha riferito il parere positivo del Ministero delle Infrastrutture e dei Trasporti e di Rete Ferroviaria Italiana Spa per realizzare uno studio di fattibilit\u00e0 del collegamento in questione. Nel Documento Strategico della Mobilit\u00e0 Ferroviaria di passeggeri e merci, del Ministero delle Infrastrutture e della mobilit\u00e0 sostenibili, datato 30 dicembre 2021 \u00e8 stato introdotto, ufficialmente, lo studio di fattibilit\u00e0 per la ferrovia Chioggia-Piove di Sacco \nStrutture e impianti.\nIl piazzale della stazione, gestita da Rete Ferroviaria Italiana, \u00e8 composto da due binari atti al servizio viaggiatori e da sei impiegati per il servizio merci sia come deposito di carri sia per la composizione dei treni. A questi si aggiunge un binario tronco, in direzione nord, e un altro tronchino a servizio del dismesso scalo merci il quale \u00e8 dotato di magazzino e di piano caricatore.\nIl fabbricato viaggiatori \u00e8 una struttura in muratura con un corpo centrale, a due livelli, affiancato da due ali laterali ad un unico piano. Perdute le originarie funzioni di sala d'attesa, di ufficio movimento e di abitazione per il personale, al 2013 l'edificio risulta reimpiegato ad altri usi sia abitativi sia commerciali. Presso il primo binario una parte della banchina \u00e8 coperta da una tettoia.\nIl magazzino merci \u00e8 anch'essa una struttura in muratura a salone unico con tettoia sporgente sia dall'ingresso posto sul lato meridionale, a copertura parziale del piano caricatore, sia da entrambi i lati maggiori della costruzione. Un binario \u00e8 a servizio del piano caricatore.\nDalla stazione di Chioggia si dirama il raccordo con il vicino scalo portuale.\nDal punto di vista della circolazione ferroviaria, la stazione \u00e8 un Posto Periferico (PP) subordinato al Dirigente Movimento della stazione di Adria che opera in qualit\u00e0 di Dirigente del Posto di Comando (DPC). L'impianto \u00e8 dotato di apparato centrale elettrico (ACE) ed \u00e8 privo di presenziamento.\nGli itinerari di partenza sono generalmente comandati dal capotreno a meno che il DPC non preveda diversamente.\nMovimento.\nFino ai primi anni 2000 la Tratta era gestita, per quanto riguarda il trasporto, da Trenitalia FS.\nAl 2013, la stazione di Chioggia \u00e8 scalo terminale dei treni regionali della direttrice Chioggia \u2013 Rovigo e Chioggia\u00a0\u2013 Venezia Mestre, eserciti sia da Sistemi Territoriali che da Trenitalia\nDopo il 2013 la tratta \u00e8 gestita, per quanto riguarda il trasporto, interamente da Sistemi Territoriali.\nNel periodo estivo fino al 2014 erano attivi i servizi festivi Schio \u2013 Vicenza \u2013 Padova \u2013 Chioggia e Verona Porta Nuova \u2013 Legnago \u2013 Chioggia eserciti da Trenitalia, solitamente con Convogli di composizione multipla di Minuetti Diesel.\nServizi.\nLa stazione, che RFI classifica nella categoria \"Bronze\", dispone di:\nInterscambi.\nLa stazione \u00e8 punto di interscambio con le autolinee urbane ACTV e le autolinee interurbane ACTV e Busitalia"}
{"id": "1994529", "revid": "2184720", "url": "https://it.wikipedia.org/wiki?curid=1994529", "title": "John Taylor (pianista)", "text": "Ha suonato occasionalmente musica per organo e il sintetizzatore. \u00c8 uno dei pianisti jazz e compositori pi\u00f9 celebrati in Europa..\nBiografia.\nJohn Taylor conquist\u00f2 l'attenzione degli appassionati di jazz nel 1969 quando affianc\u00f2 i sassofonisti Alan Skidmore e John Surman. In seguito collabor\u00f2 con Surman nel gruppo Morning Glory e negli anni 1980 nel quartetto Miroslav Vitous. Agli inizi degli anni 1970 fu l'accompagnatore della cantante Cleo Laine e inizi\u00f2 a comporre per il suo sestetto. Taylor ha anche lavorato con molti artisti ospti al club di Ronnie Scott, divenendo in seguito membro del Ronnie's quintet.\nNel 1977 Taylor costitu\u00ec il trio Azimuth, con Norma Winstone e Kenny Wheeler. In alcune registrazioni del gruppo Taylor ha suonato il sintetizzatore e l'organo. Richard Williams defin\u00ec il gruppo come \"...uno dei gruppi pi\u00f9 creativi e in delicato equilibrio tra i gruppi contemporanei di chamber-jazz\". Il gruppo ha effettuato numerose registrazioni per la ECM Records e si \u00e8 esibito in Europa, negli USA e in Canada. Gli anni ottanta hanno visto Taylor lavorare con gruppi guidati da Jan Garbarek, Enrico Rava, Gil Evans, Lee Konitz e Charlie Mariano ed esibirsi in duo con Tony Coe e Steve Arguelles. Tra i progetti di composizione, una commessa per il coro inglese Cantamus Girls Choir con Lee Konitz e Steve Arguelles e brani per l'Hannover Radio Orchestra con Stan Sulzmann.\nDal 2006 Taylor \u00e8 nel Kenny Wheeler's quartet e in ensemble pi\u00f9 grandi. Si esibisce in duo e in quartetti insieme a John Surman\u00a0\u2013 la loro registrazione di \u2018Ambleside Days\u2019 \u00e8 stata acclamata dalla critica. Nel 1996 John suon\u00f2 l'organo per il lavoro corale di Surman 'Proverbs and Songs' da Salisbury Cathedral, successivamente pubblicato dall'etichetta ECM Records. Negli anni novanta ha realizzato diverse registrazioni per la ECM con il trio di Peter Erskine con Palle Danielsson al basso. Nel 2000 Taylor ha avviato una nuova collaborazione con Azimuth e lo Smith Quartet per il Weimer Festival. Nello stesso anno ha registrato 'Verso' con Maria Pia De Vito e Ralph Towner.\nTaylor ha celebrato il suo 60.mo compleanno nel 2002 con un Contemporary Music Network Tour nel quale ha presentato il suo nuovo trio con il batterista Joey Baron e Marc Johnson al basso. Il tour ha anche presentato la Creative Jazz Orchestra che ha eseguito la composizione 'The Green Man Suite' di Taylor. Questa suite ha dato a Taylor il premio BBC Jazz Award come 'Migliore nuova opera' nel 2002. La registrazione in trio con Johnson and Baron \u00e8 uscita all'inizio del 2003 e a settembre dello stesso anno ha pubblicato il suo CD solo \"Insight\" su Sketch. The Guardian ha scritto: \"questo \u00e8 uno dei pi\u00f9 grandi esecutori del jazz contemporaneo al lavoro... una stupenda esecuzione in \"solo\" di una star eccezionalmente umile\".\nNel 2004 Taylor ha registrato 'Where do we go from Here?' in duo con Kenny Wheeler e 'Nightfall'con il bassista Charlie Haden. Successivamente, si sono esibiti al Montreal International Jazz Festival. Sempre in quell'anno Taylor ha formato un nuovo trio con Palle Danielsson e Martin France. Si sono esibiti al Vancouver Festival e hanno registrato \"Angel of the Presence\" per CAM Jazz. Questa registrazione \u00e8 stata emessa nel gennaio 2006 in coincidenza con il loro tour in Inghilterra ed \u00e8 stato favorevolmente accolto dalla critica.\nIl 17 luglio 2015 il pianista ha avuto un attacco cardiaco al Jazz Festival di Saveurs in Francia, mentre suonava nella band di Stephane Kerecki. Rianimato sul palco, \u00e8 deceduto poco dopo all'ospedale di Angers.\nStile pianistico.\nLa cifra stilistica di John Taylor affonda nella tradizione jazzistica ma \u00e8 anche influenzata considerevolmente dalla musica classica; il suo approccio \u00e8 caratterizzato da una ricca e sofisticata sensibilit\u00e0 ritmica e armonica. Sul piano ritmico fa uso frequente di metri dispari e di pattern batteristici applicati alla tastiera. Armonicamente ha sviluppato ed esteso significativamente il vocabolario di musicisti del calibro di Bill Evans e Gil Evans.\nInsegnamento.\nTaylor \u00e8 stato professore di Piano Jazz al Collegio di musica di Colonia dal 1993, e divenne Assistente alla Universit\u00e0 di York nel 2005. \u00c8 tutor e insegnante di musicisti jazz non diplomati e ricopre incarichi di importanza vitale nel nuovo percorso di Master jazz e nella ricerca sull'esecuzione, l'arrangiamento e la composizione di musica jazz.\nVita privata.\nJohn Taylor \u00e8 stato sposato con la vocalista jazz Norma Winstone. Il loro figlio, Leo Taylor, \u00e8 un batterista.\nDiscografia.\nJohn Taylor ha pubblicato oltre 80 LP e CD, molti per l'etichetta ECM.\nPubblicazioni da leader o co-leader.\nCon Azimuth\nPubblicazioni come sideman.\nCon Arild Andersen\nCon Neil Ardley, Ian Carr, Mike Gibbs e Stan Tracey\nCon Julian Arg\u00fcelles\nCon Harry Beckett\nCon Ian Carr\nCon Graham Collier\nCon John Dankworth\nCon Peter Erskine e Palle Danielsson\nCon Mark Feldman\nCon Jan Garbarek\nCon Mike Gibbs\nCon Charlie Haden\nCon Marilyn Mazur, Josefine Cronholm &amp; Anders Jormin\nCon Ronnie Scott\nCon Alan Skidmore\nCon Alan Skidmore, John Surman e Tony Oxley\nCon Pierluigi Balducci, Paul McCandless &amp; Michele Rabbia\nCon Soft Machine\nCon Tommy Smith\nCon John Surman\nCon Steve Swallow\nCon Miroslav Vitous\nCon Eric Vloeimans\nCon Riccardo Chiarion, Julian Siegel, Diana Torto, Alessandro Turchet e Luca Colussi\nCon Kenny Wheeler\nCon Norma Winstone"}
{"id": "1994530", "revid": "729019", "url": "https://it.wikipedia.org/wiki?curid=1994530", "title": "William Calley", "text": "Ex-ufficiale dell'esercito degli Stati Uniti, \u00e8 considerato il responsabile del massacro di My Lai, Vietnam, il 16 marzo 1968, durante la guerra del Vietnam.\nBiografia.\nPrimi anni.\nIl padre era un veterano della marina militare statunitense della Seconda guerra mondiale. Laws, soprannominato \"Rusty\", si arruol\u00f2 nell'esercito statunitense dopo essersi diplomato al Liceo Edison di Miami. All'et\u00e0 di 22 anni Calley venne radiato dal servizio militare poich\u00e9 sordo. Svolse svariati mestieri a San Francisco, tra i quali lavapiatti, commesso, assicuratore e ferroviere fino a quando, nel 1966, ricevette una lettera riguardo alla sua condizione medica che gli permise di poter intraprendere nuovamente la carriera militare. Si arruol\u00f2 nell'esercito ad Albuquerque, in Nuovo Messico, il 26 luglio 1966, un anno prima di partire per il Vietnam.\nCarriera militare.\nCalley fu addestrato alla base di Fort Benning, Georgia, per poi passare a Fort Lewis, Washington. Fu subito promosso come Candidato Ufficiale e dopo 16 settimane cominci\u00f2 il programma di addestramento. Dopo essersi laureato come Ufficiale, il 7 settembre 1967, fu promosso Tenente di Fanteria. A Calley fu assegnato la Compagnia C, 1\u00ba Battaglione del 20\u00ba Reggimento Fanteria, 11\u00aa Brigata Fanteria, cominciando ad addestrare anche le truppe di Schofield Barracks, Hawaii.\nCome leader di combattimento, fin dal principio Calley non fu, tuttavia, ben visto dai suoi uomini. La sua fama negativa crebbe ancor di pi\u00f9 quando ordin\u00f2 di sterminare tutti i cittadini di My Lai, principalmente vecchi, donne e bambini. Molti membri del suo plotone affermarono che a Calley mancava il buonsenso, essendo tendenzialmente incapace di valutare obiettivamente le situazioni.\nProcesso.\nCalley fu rimpatriato il 5 settembre 1969 e obbligato a giustificare il suo cruento ordine di sterminio di 347 persone innocenti, tra donne, bambini ed anziani, oltre alla morte di alcuni soldati statunitensi. Il processo a Calley cominci\u00f2 il 17 novembre 1970. Dopo aver deliberato per 79 ore, la giuria lo condann\u00f2, il 29 marzo 1971, per omicidio premeditato. Calley, durante il processo, afferm\u00f2 che stava eseguendo gli ordini ricevuti dai suoi superiori, tra i quali vi era il capitano Ernest Medina. Lo stesso Medina fu per\u00f2 assolto da tutte le accuse relative all'incidente.\nIl 31 marzo 1971 Calley fu condannato all'ergastolo mediante lavori forzati. Tutti i 26 ufficiali e soldati accusati di complicit\u00e0 con Calley furono risparmiati dalla legge. Calley fu considerato da alcuni un capro espiatorio usato dall'esercito statunitense.\nArresti domiciliari.\nIl 1\u00ba aprile 1971, il giorno dopo la sua condanna, Calley ricevette un atto di indulgenza da parte del Presidente Richard Nixon, che ordin\u00f2 di trasferire Calley dalla prigione agli arresti domiciliari, scatenando le proteste di Melvin Laird, Segretario della difesa. Calley scont\u00f2 questa pena per tre anni e mezzo, prima che la corte federale decidesse di liberarlo definitivamente il 25 settembre 1974."}
{"id": "1994531", "revid": "71482", "url": "https://it.wikipedia.org/wiki?curid=1994531", "title": "Qtopia", "text": ""}
{"id": "1994532", "revid": "1442080", "url": "https://it.wikipedia.org/wiki?curid=1994532", "title": "California Academy of Sciences", "text": "La California Academy of Sciences (Accademia delle Scienze della California) \u00e8 un istituto di ricerca di San Francisco e uno fra i dieci maggiori musei di storia naturale, uno dei pi\u00f9 antichi degli Stati Uniti d'America. \u00c8 arrivato a contare fino a undici edifici interni.\nStoria e descrizione.\nL'Accademia fu fondata a San Francisco, in California, a bordo di un veliero nel 1853, la sua sede fu danneggiata nel terremoto del 1906. La nuova sede dell'accademia fu danneggiata nel terremoto del 1989 portando alla sua chiusura fino al 27 settembre 2008 quando \u00e8 stato inaugurato l'edificio progettato da Renzo Piano.\nL'Accademia (che comprende un acquario Steinhard e un planetario Morrison) fu costituita come societ\u00e0 culturale con lo scopo di sostenere programmi di ricerca scientifica e organizzare esposizioni pubbliche nonch\u00e9 attivit\u00e0 pedagogiche.\nVisitata annualmente da circa cinquecentomila persone, la struttura presenta esposizioni essenzialmente sulla storia naturale: vi sono rappresentate le pi\u00f9 svariate specie presenti al mondo. Una specifica galleria intitolata \"Life through Time\" (\"Viaggio attraverso il tempo\") \u00e8 dedicata all'evoluzione della paleontologia.\nLa biologia marina \u00e8 particolarmente rappresentata con uno storico acquario che contiene pesci di ogni parte del mondo.\nL'astronomia pu\u00f2 godere dell'utilizzo di un planetario mentre la geologia conta sulla presenza di gemme e minerali provenienti da ogni dove.\nUna specifica sezione \u00e8 dedicata ai fenomeni sismici (tema che riguarda da vicino la California e San Francisco in particolare, vittima pi\u00f9 volte di terremoti catastrofici), in cui vi \u00e8 un simulatore in grado di riprodurre gli effetti del terremoto che colp\u00ec il 17 gennaio 1995 la citt\u00e0 di K\u014dbe, in Giappone."}
{"id": "1994536", "revid": "110157", "url": "https://it.wikipedia.org/wiki?curid=1994536", "title": "Orlane", "text": "Orlane \u00e8 un'azienda francese di cosmetici di alta fascia. Dal 1985 fa parte del Gruppo Kel\u00e9mata di Torino.\nStoria.\nL'origine dell'azienda che poi prender\u00e0 il nome di \"Orlane\" risalgono al 1946, quando il suo fondatore Jean d'Albret lancia la fragranza Ecusson; l'anno successivo egli d\u00e0 alla sua azienda il nome Orlane, prendendo spunto dal nome dell'eroina proustiana Oriane e modificando la I in L per dare al nome un suono pi\u00f9 affascinante.\nNel 1968, in occasione del ventunesimo anniversario della fondazione del marchio, fu lanciata la crema B21, all'epoca la crema di bellezza pi\u00f9 costosa del mondo, come sottolineava anche la campagna pubblicitaria. La linea B21, che comprende un'eau de toilette e prodotti per la cura della pelle, \u00e8 ancora in produzione ed \u00e8 la gamma simbolo del marchio.\nDal 1985 Orlane fa parte del gruppo Kel\u00e9mata di Torino, che comprende i marchi Kel\u00e9mata, Perlier, Venus e Victor Parfums, e di cui Orlane costituisce, insieme alla giapponese Annayake, la specialit\u00e0 e il lusso dell'alta cosmesi per il canale profumeria selettiva.\nOrlane gestisce anche un proprio istituto di bellezza situato sugli Champs Elys\u00e9es, a Parigi."}
{"id": "1994538", "revid": "94647", "url": "https://it.wikipedia.org/wiki?curid=1994538", "title": "Sostantivi", "text": ""}
{"id": "1994539", "revid": "1318658", "url": "https://it.wikipedia.org/wiki?curid=1994539", "title": "Maccio", "text": "Maccio (\"Masc\" in dialetto maccese, \"M\u00f2cc\" in dialetto comasco) \u00e8 la met\u00e0 settentrionale del comune di Villa Guardia, in provincia di Como.\nGeografia fisica.\nMaccio occupa il territorio comunale a nord della strada che collega Como a Varese, in una zona collinare orientata verso la valle del Lura.\nStoria.\nGli annessi agli Statuti di Como del 1335 citano \"Mazio\" tra i comuni che, all'interno della Pieve di Fino, erano incaricati della manutenzione della strada \"\"a stricta que est prope domos de Breda a manu dextra eundo versus Torrigiam usque ad strictam Bevulcham\".\"\nLa peste del 1630 falcidi\u00f2 quasi un quinto dei maccesi.\nSempre inserito nella stessa pieve anche ai tempi del Ducato di Milano, nel 1751 Maccio risulta essersi gi\u00e0 redento dall'infeudazione (redenzione per la quale, in quell'anno, era ancora soggetto a un pagamento quindecennale) e comprendere anche le cassine di Masino, Basterna, Masano, \u201cSan Vittore\u201d, \u201cCassina Sordello\u201d, Lanigalli e \u201cCassina al Macoe\u201d.\nNel 1753 il territorio di Maccio si estese al cassinaggio di Brusada, a quel tempo facente parte del comune di Gironico al Monte dopo che fino almeno al 1751 aveva costituito un comune autonomo della Pieve di Uggiate. Alla stessa pieve faceva parte anche il comune di Macciasca, che nel 1751 risultava anch'esso libero dall'infeudazione (pur essendo anch'esso ancora soggetto al suddetto pagamento quindecennale) e che nel 1757 fu definitivamente aggregato a Maccio.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione di Maccio a Civello decisione poi cancellata dalla Restaurazione.\nMaccio fu definitivamente fuso con Civello in Villa Guardia nel 1928.\nMonumenti e luoghi d'interesse.\nArchitetture religiose.\nNel centro storico di Maccio trova posto il complesso di Santa Maria Assunta comprensivo delle seguenti architetture religiose: \nChiesetta.\nLa primitiva parrocchiale, anticamente intitolata a Sant'Orsola, ha probabili origini risalenti al V- VI secolo. All' epoca paleocristiana \u00e8 databile la raffigurazione di un pesce, ritrovata su una pietra di un muro di quello che un tempo costituiva il campanile della chiesa. \nLa Chiesetta \u00e8 attestata come sede di cappellania fin dal Duecento. \nGi\u00e0 nel Trecento, e fino ai due decenni a cavallo tra i secoli XV e XVI, il curato della chiesa di Santa Maria di Maccio aveva giurisdizione anche sulle comunit\u00e0 di Civello e di Montano. \nRifatto nel '400, l'edificio religioso venne successivamente rimaneggiato e ingrandito nei secoli XVII-XVIII. I lavori di ampliamento comportarono un cambio di orientazione della struttura, che nel 1701 fu dotata di una nuova facciata. Tra un intervento e l'altro, nel 1524 si registr\u00f2 la consacrazione dell'altare maggiore \nInternamente, la Chiesetta \u00e8 dotata di una volta ellittica che ospita un affresco raffigurante l'Assunzione di Maria. Quest'opera, unitamente alla Cappella di Sant'Orsola e alle raffigurazioni degli Evangelisti parzialmente visibli sui pennacchi della volta, \u00e8 attribuita alla famiglia di artisti Carlone. All'opera di un Aliprandi si devono invece i cornicioni e i restanti stucchi della chiesetta. Se la cappella del Rosario \u00e8 del 1650, quella dedicata a Sant'Orsola \u00e8 del primo Settecento, stesso secolo a cui risalgono i pannelli in scagliola che attualmente ornano l'altare maggiore.\nSantuario.\nLa nuova Parrocchiale di Santa Maria Assunta, eretta alla fine dell'Ottocento e conclusa nel 1893, \u00e8 riconosciuta come santuario diocesano dedicato alla \u00abSantissima Trinit\u00e0 Misericordia\u00bb, approvato il 27 ottobre 2010 (a partire dal 28 novembre 2010, prima domenica d'Avvento 2010) con decreto vescovile di Diego Coletti.\nEstratto della comunicazione letta dal vescovo il 10 gennaio 2010 al termine della visita pastorale e consegnata alla comunit\u00e0 parrocchiale di Maccio in forma scritta:\n\"\u00abMi viene riferito di particolari esperienze di preghiera che si svolgono nella chiesa parrocchiale. In questi casi credo che si debba evitare da un lato l'ingenuit\u00e0 di chi pretende di sapere gi\u00e0 e di poter esprimere giudizi e valutazioni definitive, e dall'altro lo scetticismo che impedisce di mettersi in ascolto di quanto potrebbe essere ricevuto come dono di Dio. Restiamo umili, attenti e prudenti, evitando chiacchiere inutili, in un atteggiamento di rispetto e di discrezione, e rimaniamo in attesa di capire e di giungere ad una valutazione serena e obiettiva, come la Chiesa sa di dover fare, e fa, in casi di questo genere. Accompagniamo questa attesa con molta preghiera e con la docilit\u00e0 e la serenit\u00e0 che dovrebbero essere tipiche di una comunit\u00e0 di figli di Dio\u00bb\".\nLa chiesa nuova conserva una serie di dipinti mariani, tra i quali: una pala d'altare della \"Beata Vergine Assunta\", una \"Nascita di Maria\" attribuita a Jusepe de Ribera, una \"Visita a Elisabetta\" ispirata allo stile del Caravaggio e una \"Assunta\" trasportata nel 1784 dal soppresso monastero di benedettine di San Lorenzo in Como. La pala, dipinta nel 1595 da Cesare Carpano, proviene invece dalla precedente parrocchiale di Maccio, dove si trovava anche l'altare marmoreo realizzato a partire dal 1770 da Antonio Monzino.\nArchitetture civili.\nAlle spalle del complesso di Santa Maria Assunta si trova Villa Natta, risalente al XVIII secolo.\nInfrastrutture e trasporti.\nAttraversata dalla \"via Varesina\", (Strada statale 342 Briantea), fra il 1910 e il 1955 la localit\u00e0 era servita da una fermata posta lungo la Tranvia Como-Appiano Gentile-Mozzate.\nAmministrazione (fino al 1928).\nElenco dei Sindaci "}
{"id": "1994542", "revid": "122871", "url": "https://it.wikipedia.org/wiki?curid=1994542", "title": "SHA (hash)", "text": ""}
{"id": "1994543", "revid": "690118", "url": "https://it.wikipedia.org/wiki?curid=1994543", "title": "Type 99 (fucile)", "text": "Il \u00e8 stato un fucile d'ordinanza a otturatore girevole-scorrevole della serie Arisaka, ampiamente prodotto e adoperato dall'esercito imperiale giapponese e dall'esercito imperiale del Manciuku\u00f2 durante la seconda guerra mondiale.\nCaratteristiche e storia.\nUno degli svantaggi del predecessore, il Type 38, era il calibro 6,5 \u00d7 50\u00a0mm Arisaka del proiettile sparato, piccolo e non abbastanza efficace. L'esercito imperiale giapponese svilupp\u00f2 il Type 99 in base al Type 38 adottando per\u00f2 la nuova cartuccia 7,7 \u00d7 58\u00a0mm Arisaka. Il Type 99 fu prodotto in nove diversi arsenali, dei quali sette in Giappone e i restanti a Mukden in Manciuria e Jinsen in Corea. In totale furono fabbricati 2.300.000 fucili, il 30% circa dalla Toyo-Kogyo, e la maggior parte ebbe la canna placcata con il cromo garantendone l'inossidabilit\u00e0. Inizialmente il Type 99 fu fornito nella versione \"lunga\", con canna da 790 mm, ma a partire dal 1942 subentr\u00f2 la versione \"corta\" con canna ridotta a 640\u00a0mm, la quale rappresenta la gran parte della produzione complessiva.\nFu pianificato di rimpiazzare tutti i Type 38 con i nuovi Type 99, ma il processo era in pieno svolgimento quando il Giappone decise di aprire il fronte del Pacifico: l'esercito si trov\u00f2 costretto a utilizzare entrambi i fucili fino alla fine della guerra. A partire dal settembre 1944 le difficolt\u00e0 economiche in cui si dibatteva l'impero giapponese, dovute al blocco sottomarino statunitense, obbligarono l'industria a ridurre drasticamente i costi per compensare le perdite e risparmiare materiali preziosi; i Type 99 costruiti in quest'ultimo periodo erano di qualit\u00e0 sensibilmente minore e furono chiamati \"ultima speranza\" o \"sostituto standard\", per la loro mancanza di rifiniture. In generale essi apparivano come una versione grezza del Mauser Karabiner 98k tedesco.\nDel Type 99 fu elaborata una versione per tiratori scelti. Un primo lotto di 1.000 fucili fu fornito dall'arsenale di Kokura con un'ottica da 2,5 ingrandimenti: i mirini erano dei Tomoika Type 1, montati sul lato sinistro dell'otturatore fissati a un apposito sostegno. Altri 9.000 pezzi furono invece consegnati dall'arsenale di Nagoya; 7.000 circa furono equipaggiati con mirini telescopici da 4 ingrandimenti. Entrambi i tipi furono distribuiti principalmente alle truppe stanziate in Giappone."}
{"id": "1994546", "revid": "287204", "url": "https://it.wikipedia.org/wiki?curid=1994546", "title": "Klub Koszyk\u00f3wki \u015awiecie", "text": "Il K.K. \u015awiecie \u00e8 una squadra di pallacanestro della Polonia, nata nel distretto appartenente al Voivodato della Cuiavia-Pomerania, che ha militato nella lega polacca dal 2005 al 2008."}
{"id": "1994552", "revid": "124123", "url": "https://it.wikipedia.org/wiki?curid=1994552", "title": "Antonio Avati", "text": "Biografia.\nHa prodotto tutti i film del fratello. Nel 1982 ha vinto assieme a Gianni Minervini il David di Donatello per il miglior produttore con il film \"Fuori stagione\". Nel 1984 ha vinto assieme al fratello il Nastro d'argento per il miglior soggetto originale con il film \"Una gita scolastica\". Nel 1997, assieme al fratello e ad Aurelio De Laurentiis, ha vinto il Nastro d'argento per il miglior produttore italiano con il film \"Festival\". Insieme al fratello ha anche scritto il romanzo \"La via degli angeli\", da cui poi i due hanno tratto il film omonimo col quale nel 2000 hanno vinto il premio per la miglior sceneggiatura al Montreal World Film Festival."}
{"id": "1994553", "revid": "316089", "url": "https://it.wikipedia.org/wiki?curid=1994553", "title": "Virginia Gray", "text": ""}
{"id": "1994554", "revid": "709565", "url": "https://it.wikipedia.org/wiki?curid=1994554", "title": "Episodi de Il commissario Maigret", "text": "Elenco degli episodi.\n1998.\n1999"}
{"id": "1994556", "revid": "117758413", "url": "https://it.wikipedia.org/wiki?curid=1994556", "title": "Aixam", "text": "Aixam \u00e8 una casa automobilistica francese nata nel 1975 con il nome di Arola, nel 1983 ha preso il nome di Aixam, contrazione di Aix-les-Bains e Automobile, tuttora ha ancora sede a Aix-les-Bains e stabilimento a Chanas. La casa automobilistica \u00e8 rinomata nel campo delle \"microcar\" o \"minicar\" o \"minivetture\", ossia le autovetture che si possono guidare in Italia a partire dai 14 anni con il semplice patentino, lo stesso che autorizza alla guida dei ciclomotori.\nNel 1992 ha iniziato a vendere autoveicoli di dimensioni normali con il marchio Mega, ma nel 2002 il marchio \u00e8 stato usato per le trazioni diesel ed elettriche dei microvans e microcar.\nI modelli.\nI modelli in vendita sino al 2007 erano quattro: A.721, A.741, A.751 (quest'ultima A.751 \u00e8 guidabile per\u00f2 solo a partire da 16 anni, in quanto di maggiore cilindrata equivalente ai 125cc.) e Scouty. Quest'ultima a differenza delle altre ha il tetto asportabile e diventa una vettura cabrio.\nTutti i modelli montano il motore della giapponese Kubota.\nI motori minori hanno una cilindrata di 400 cm\u00b3 con una potenza di 5,4 CV o 4 kW (il massimo consentito dalla legge ai quattordicenni), tutti a gasolio.\nNel modello \"A.721\" a trazione anteriore, la leva del cambio ha solo tre posizioni, primo rapporto anteriore, folle e retromarcia.\nLa carrozzeria \u00e8 realizzata in ABS e montata su una struttura di alluminio.\nLa vettura \u00e8 lunga 2\u00a0674 mm, larga 1\u00a0474\u00a0mm e ha un interasse di 1\u00a0737\u00a0mm; ha un peso a vuoto di 350 kg, il massimo consentito per i veicoli guidabili con patentino.\nHa un serbatoio da 16 L e consuma 3,5 L per 100 km. Le prestazioni sono limitate per legge a 45 km/h.\nQuesta versione \u00e8 disponibile in 4 colori: rosso corallo, grigio chiaro, blu oceano e grigio scuro.\nDisponibile nelle versioni Pack, Luxe e Super Luxe pi\u00f9 o meno equipaggiate a prezzi di listino tra i 9.000 e gli 11\u00a0000 \u20ac circa.\nNel modello \"A.741\" invece ci sono degli accorgimenti, \u00e8 lunga 2\u00a0897\u00a0mm, larga 1\u00a0474\u00a0mm e con un interasse di 1\u00a0960\u00a0mm, inoltre l'auto \u00e8 completamente verniciata di un colore, a differenza della A.721 che ha i montanti del parabrezza sempre di colore grigio chiaro. I colori disponibili sono quindi: rosso corallo, blu oceano, grigio scuro e grigio chiaro.\nGli equipaggiamenti sono uguali variano solo i prezzi che partono poco oltre i 10\u00a0000 per superare i 12\u00a0000 \u20ac.\nIl modello Scouty \u00e8 la versione cabrio e ha una lunghezza di 2\u00a0674\u00a0mm, una larghezza di 1\u00a0474\u00a0mm e un interasse di 1\u00a0737\u00a0mm.\nDisponibile in 3 colorazioni molto accese: blu oceano e grigio chiaro, grigio scuro e grigio chiaro e arancione e grigio chiaro.\nNel 2008, in occasione del 25\u00ba anniversario dell'azienda, la gamma dei modelli \u00e8 stata rimodernata e rinominata, sono in catalogo i modelli:\nNel 2010 la gamma dei modelli \u00e8 stata rimodernata nuovamente, con l'introduzione di due nuovi modelli e un leggero restyling. I modelli in commercio erano i seguenti:\nNel 2013 \u00e8 stato presentato il nuovo design delle vetture denominato \"Vision\". La gamma \u00e8 ora composta da:"}
{"id": "1994558", "revid": "122315", "url": "https://it.wikipedia.org/wiki?curid=1994558", "title": "Trachypithecus villosus", "text": ""}
{"id": "1994559", "revid": "767487", "url": "https://it.wikipedia.org/wiki?curid=1994559", "title": "Sociologia politica", "text": "La sociologia della politica \u00e8 lo studio dei rapporti tra lo stato e le istituzioni, dei poteri sociali, dell'autorit\u00e0 e delle intersezioni di personalit\u00e0, strutture sociali e politica con i concetti di conflitto, consenso e interesse.\nSi tratta di una indagine interdisciplinare, in cui sociologia e scienze politiche collaborano e si intrecciano attivamente. La disciplina usa dati storici comparativi per analizzare i sistemi di governo e le organizzazioni economiche allo scopo di comprendere il clima politico delle societ\u00e0, i modelli e le tendenze politiche.\nOrigine e storia.\nLa tradizione sociologica si \u00e8 occupata lungamente di politica, basti pensare alle opere di Tocqueville (1805-1859), agli scritti di \u00c9mile Durkheim (1858-1917), di Vilfredo Pareto (1848-1923), oltre ai saggi di quelli che vengono considerati i fondatori della sociologia politica, Max Weber (1864-1920) e Moisei Ostrogorski (1854-1921).\nDue sono le questioni dibattute sugli ambiti della sociologia politica: assegnarle un suo spazio ben definito, consentendole di indagare le strutture sociali, lasciando invece, quelle politiche alla competenza delle scienze politiche, semprech\u00e9 sia possibile distinguere chiaramente tra le due strutture e sia lecito considerare la politica come una struttura autonoma; in secondo ordine tenere conto che le scienze politiche nord-americane influenzate dal comportamentismo e dal funzionalismo, quella francese prettamente fenomenologica e quella tedesca, legata allo storicismo e al marxismo hanno prodotto tre grandi scuole estremamente diversificate.\nCampi di ricerca.\nAttualmente sono contemplate quattro grandi aree di ricerca:\nI campi di indagine sviluppano analisi su come le pi\u00f9 importanti tendenze sociali influenzino i processi politici e sul modo in cui le varie forze sociali lavorino insieme per cambiare le scelte politiche.\nModelli teorici.\nTre sono i pi\u00f9 importanti modelli teorici:\nRapporto con la teoria della democrazia.\nI modelli teorici cercano di dare una spiegazione della possibilit\u00e0, storicamente riscontrata nella \"democrazia dei moderni\" degli ultimi due secoli, che i politici da un lato, i cittadini dall\u2019altro si coalizzino in club (come i partiti e i gruppi di interesse) allo scopo di perseguire con pi\u00f9 efficacia i loro obiettivi particolari.\nNella descrizione che ne d\u00e0 Anthony Downs, \"siccome nei regimi competitivi le cariche si ottengono attraverso l\u2019elezione, il fine preliminare di ogni politico \u00e8 quello di assicurarsi i voti per essere eletto o rieletto. I candidati si fanno concorrenza offrendo combinazioni di politiche pubbliche per essere eletti alle cariche governative. In caso di successo essi potranno realizzare i loro scopi privati: reddito, prestigio, potere, o provare l\u2019emozione e il piacere della politica. In democrazia ogni politico mira a ottenere il massimo di sostegno popolare (o almeno un sostegno sufficiente per essere eletto) promettendo o offrendo politiche pubbliche che avvantaggino il maggior numero possibile di elettori; ma nel cercare di \u00abvendere\u00bb il suo prodotto si trova a competere per il voto con altri politici con gli stessi obiettivi\".\nIl funzionamento dello scambio politico, per\u00f2, viene meno quando uno dei due lati del rapporto di scambio si rafforza eccessivamente, ai danni dell'altro: nel sistema capitalistico, ci\u00f2 attiene principalmente al rapporto tra l'imprenditoria ed i partiti politici.\nSotto il profilo descrittivo, le formazioni politiche che non si riconoscono con il \"mainstream\" - ad esempio perch\u00e9 esprimono una diversa \"costellazione degli interessi\" sociali nel rapporto con il decisore politico, rispetto alla democrazia liberale - sono definite, con terminologia avalutativa, \"antisistema\": di fronte alla crisi della rappresentanza in campo politico, si registra un \"incremento della frammentazione e delle forze considerabili antisistema\" che, in Italia, esercita comunque un ruolo \"sulla base della tradizione italiana di tipo trasformistico\"."}
{"id": "1994569", "revid": "1855488", "url": "https://it.wikipedia.org/wiki?curid=1994569", "title": "Jonathan Silverman", "text": "\u00c8 famoso soprattutto per il ruolo di protagonista nel film cult \"Weekend con il morto\" del 1989 e nel suo seguito \"Weekend con il morto 2\" del 1993.\nCarriera.\nNato e cresciuto a Los Angeles, in California, da padre statunitense di origine ebraica, Hillel Emanuel Silverman, e da madre israeliana originaria di Gerusalemme, Devora Halaban, Silverman ha avuto un ruolo nella serie televisiva \"La piccola grande Nell\", cos\u00ec come nei film \"Ricordi di Brighton Beach\", \"Voglia di ballare\", \"Due palle in buca\", \"Un lavoro da grande\" e \"La morte ti fa bella\". \n\u00c8 stato il protagonista della sitcom \"The Single Guy\", trasmessa dalla NBC. Ha recitato come protagonista nella serie televisiva \"In Case of Emergency - Amici per la pelle\".\n\u00c8 apparso poi come comparsa in numerose serie televisive di successo, come \"Friends\" e \"\".\nVita privata.\n\u00c8 sposato con l'attrice Jennifer Finnigan."}
{"id": "1994570", "revid": "767487", "url": "https://it.wikipedia.org/wiki?curid=1994570", "title": "Ciao America!", "text": "Ciao America! (\"Greetings\") \u00e8 un film del 1968 diretto da Brian De Palma, vincitore dell'Orso d'argento al Festival di Berlino.\nTrama.\nIl film racconta le vicende intrecciate di tre personaggi, racchiuse tra due apparizioni televisive del presidente Lyndon B. Johnson, occupato a esaltare la \"grande societ\u00e0\" americana. I tre sono: John Rubin, il cui hobby \u00e8 di riprendere le ragazze che si spogliano davanti ad una finestra; Paul Shaw, che cerca in ogni modo, anche spacciandosi per omosessuale, di evitare l'arruolamento per la Guerra del Vietnam (mentre intanto incontra donne ricorrendo ad un computer); e infine Lloyd Clay, ossessionato dai misteri dell'assassinio di John Fitzgerald Kennedy, che tenta in ogni modo di scoprire la verit\u00e0, poich\u00e9 non crede alla versione ufficiale della sua morte. Quando arriva vicino alla verit\u00e0, viene a sua volta ucciso come i diciassette testimoni del delitto. Alla fine del film, John Rubin, militare in Vietnam, \u00e8 intervistato da un giornalista della televisione, che lo vuol presentare come valoroso patriota; ma anzich\u00e9 sparare su una Viet Cong, come il giornalista si aspetterebbe, la fa spogliare davanti alle telecamere.\nProduzione.\nIl film \u00e8 stato prodotto dalla West End Films. Le scene sono state girate completamente nello stato di New York, pi\u00f9 precisamente a New York City e nel Greenwich Village (Manhattan). Il budget ammonta a circa $ 39.000. Si tratta del primo film di Robert De Niro e di Gerrit Graham.\nColonna sonora.\nI brani musicali del film sono 3: \"Greetings!\", \"So Loose and So Slow\", \"Like Cats\", tutti scritti da Eric Kaz e cantati dai The Children of Paradise.\nDistribuzione.\nIl film \u00e8 stato distribuito negli Stati Uniti il 15 dicembre 1968; in Germania Ovest nel giugno 1969 con il nome \"Greetings - Gr\u00fc\u00dfe\" al Festival internazionale del cinema di Berlino e, successivamente, in prima TV l'8 dicembre solo come \"Gr\u00fc\u00dfe\"; in Danimarca il 28 gennaio 1970 come \"U.S. Greetings - Hilsen fra Amerika\"; nei Paesi Bassi il 9 marzo 1978; in Italia nel 1979 e in Francia il 26 novembre 2003.\nDivieto.\nIl film \u00e8 stato vietato in Australia ai minori di 15 anni, mentre in Germania Ovest e nei Paesi Bassi ai minori di 16 anni. Censura pi\u00f9 severa negli Stati Uniti, dove la Motion Picture Association of America, ha valutato il film \"R\" (restricted), ovvero vietato ai minori di 17 anni non accompagnati dai genitori, ma soprattutto nel Regno Unito, dove fu vietato ai minori di anni 18.\nSequel.\nNel 1970, \u00e8 stato distribuito un sequel, intitolato \"Hi, Mom!\", che vede il ritorno alla regia di De Palma e di De Niro come interprete principale."}
{"id": "1994572", "revid": "51323", "url": "https://it.wikipedia.org/wiki?curid=1994572", "title": "Jennifer Christina Finnigan", "text": ""}
{"id": "1994577", "revid": "13618", "url": "https://it.wikipedia.org/wiki?curid=1994577", "title": "Piumone", "text": ""}
{"id": "1994582", "revid": "76963", "url": "https://it.wikipedia.org/wiki?curid=1994582", "title": "Henry Calvin", "text": "\u00c8 noto per aver interpretato il ruolo del sergente Garc\u00eda nella serie televisiva \"Zorro\", prodotta negli Stati Uniti alla fine degli anni cinquanta.\nBiografia.\nDa bambino Calvin cant\u00f2 nel coro nella locale chiesa battista, dove gli fu spesso offerto il ruolo del solista. Finita la scuola pubblica, frequent\u00f2 la \"Southern Methodist University\" prima di intraprendere la carriera di attore e cantante. Nel 1950 condusse uno spettacolo radiofonico della NBC e apparve sulle scene di Broadway. Nel 1956 fece il suo debutto nel cinema nel noir \"Crime Against Joe\".\nNella serie televisiva \"Zorro\", prodotta da Walt Disney e trasmessa negli Stati Uniti dal 1957, interpret\u00f2 la parte del corpulento sergente Garc\u00eda. Con la sua ricca voce baritonale contribu\u00ec a un certo numero di siparietti musicali, dalle canzoni da ubriaco alle serenate, facendo anche un duetto con Annette Funicello in un episodio.\nDopo che la serie fin\u00ec per un contenzioso con la ABC, Calvin riprese il ruolo del sergente Garc\u00eda nelle quattro puntate prodotte nell'ambito della serie antologica \"Disneyland\" e trasmesse tra il 1960 e il 1961.\nL'attore apparve anche nel film \"Toby Tyler\" (1960) nella parte di Ben Cotter, amico e protettore di Toby. L'altro mentore di Toby nel film, l'allenatore di animali e clown Sam Treat, era interpretato da Gene Sheldon, che nella serie \"Zorro\" interpretava il ruolo del servitore muto Bernardo. I due attori si ritrovarono insieme, sempre con Kevin Corcoran, il bambino interprete di Toby, in un altro film della Disney, \"Babes in Toyland\" (1961).\nCalvin cant\u00f2 la canzone per bambini \"\"Never Smile at a Crocodile\" per la Disneyland Records, una registrazione che fu poi ripresa come parte del CD dalla colonna sonora di Peter Pan. Cant\u00f2 anche \"We Won't Be Happy Till We Get It\" con Ray Bolger e \"Slowly He Sank To The Bottom of the Sea\"\" nella colonna sonora di \"Babes in Toyland\".\nTerminato il contratto con la Disney, Calvin fu \"guest star\" in numerose serie televisive americane degli anni sessanta. In un episodio di \"The Dick Van Dyke Show\", il suo personaggio fece uno \"sketch\" come Oliver Hardy, mentre Rob Petrie interpret\u00f2 la parte di Stan Laurel.\nSi tenne sempre in contatto con altri membri del cast di \"Zorro\". Con Guy Williams partecip\u00f2 a eventi benefici in Argentina nel 1973. Mor\u00ec per cancro alla gola all'et\u00e0 di 57 anni, e fu seppellito nel \"Grove Hill Memorial Park\"."}
{"id": "1994585", "revid": "49475488", "url": "https://it.wikipedia.org/wiki?curid=1994585", "title": "Nuovo manat azero", "text": ""}
{"id": "1994586", "revid": "122868161", "url": "https://it.wikipedia.org/wiki?curid=1994586", "title": "Zio Feininger", "text": "Zio Feininger \u00e8 stato un corso post-diploma di fumetto e arti grafiche, attivo a Bologna tra i primi anni 1980 e gli anni 1990.\nStoria.\nFu fondato nel 1983 per iniziativa dal gruppo di autori Valvoline Motor Comics, in collaborazione con l'Arci di Bologna e la Regione Emilia-Romagna.\nAl secondo anno parteciparono solo 12 allievi, selezionati secondo la formula del numero chiuso. Gli anni seguenti, fermi restando i prerequisiti del titolo di media superiore e il superamento di una selezione in materia di disegno, i corsi sono stati aperti a tutti.\nLa scuola ha chiuso le attivit\u00e0 nei primi anni novanta.\nInsegnanti.\nTra gli autori che vi hanno insegnato, si annoverano Andrea Pazienza, Magnus, Filippo Sc\u00f2zzari, Antonio Faeti, Silvio Cadelo, Ugo Bertotti, Massimo Giacon, Carlos Sampayo, Jos\u00e9 Mu\u00f1oz, Antonio Fara, Lorenzo Mattotti, Giorgio Carpinteri, Marcello Jori, Igort, Daniele Brolli e altri.\nAllievi.\nTra gli allievi che ne hanno frequentato i corsi, vi sono stati, tra gli altri:"}
{"id": "1994587", "revid": "767487", "url": "https://it.wikipedia.org/wiki?curid=1994587", "title": "Appeal to Reason", "text": "Appeal to Reason \u00e8 il quinto album della melodic hardcore band Rise Against, pubblicato il 7 ottobre 2008. L'album \u00e8 pubblicato con un'etichetta importante, la Geffen, ed \u00e8 anche la loro prima versione col chitarrista Zach Blair.\nScrittura e produzione.\nIl 7 gennaio 2008, venne riportato sul sito ufficiale della band che avevano iniziato un nuovo lavoro sul prossimo album dopo \"The Sufferer &amp; the Witness\", dopo vari e lunghi tour. Quando dissero che tipo di album fosse, Tim McIlrath disse che la band era nel mezzo delle registrazioni con la KRQQ per diversi motivi di tour. Disse inoltre che i produttori dell'album sarebbero stati Bill Stevenson and Jason Livermore e registrato alla The Blasting Room nel Fort Collins, Colorado, dove furono registrati anche Revolutions Per Minute e The Sufferer &amp; the Witness.\nPromozioni e pubblicazioni.\nIl 17 agosto 2008 i Rise Against posero il loro album finale sul loro profilo MySpace. Il giorno seguente rivel\u00f2 la lista tracce e il lavoro finale per l'album.\nIl 22 settembre 2008 il video completo del singolo \"Re-Education (Through Labor)\" fu pubblicato su MTV.com e sul sito ufficiale dei Rise Against. Durante questa pubblicazione la band aggiunse la canzone \"Collapse (Post-Amerika)\" sul loro MySpace.\nI Rise Against con l'inizio dell'Appeal to Reason Tour (con i Thrice, Alkaline Trio, The Gaslight Anthem) promossero il loro nuovo album il 2 ottobre 2008 a Cleveland, Ohio. Il tour dovrebbe terminare nel tardo 2009.\nL'album raggiunse subito il top su iTunes alla sua prima pubblicazione."}
{"id": "1994593", "revid": "72396", "url": "https://it.wikipedia.org/wiki?curid=1994593", "title": "La profezia della luna rossa", "text": ""}
{"id": "1994594", "revid": "599013", "url": "https://it.wikipedia.org/wiki?curid=1994594", "title": "Capitaneria", "text": "Una capitaneria era un tipo di divisione amministrativa storica dell'impero spagnolo e dell'impero portoghese. Ogni capitaneria era governata dal capitano generale.\nSpagna.\nLe capitanerie (\"capitan\u00edas\" in spagnolo) erano divisioni amministrative e militari nelle Americhe e nelle Filippine, stabilite in zone a rischio di attacchi di altre potenze oppure di indigeni. Potevano essere costituite da una sola provincia o diversi gruppi. Durante la Reconquista, il termine \"capitano generale\" e simili venivano usati per l'ufficiale a carico delle truppe in un distretto. Il titolo venne usato anche durante la colonizzazione in America dove veniva dato assieme all'\"adelantado\" con il governo ereditario. In seguito la corona spagnola elimin\u00f2 ogni tipo di governo ereditario nelle sue possessioni americane.\nCon l'elezione dei governatori in carica per pochi anni, le capitanerie vennero stabilite in zone dove il regno spagnolo riteneva fossero necessarie. Le nuove capitanerie erano governate da un capitano generale, che aveva due distinti titoli: uno militare che gli dava il comando delle forze regionali, e uno civile che gli conferiva il posto di presidenza della \"audiencia\" quando era presente nella capitale provinciale. I poteri specifici di un governatore cambiavano in base al luogo e al periodo, e venivano regolati dai decreti della capitaneria. Le capitanerie vennero sostituite dai vicereami e vennero incorporate in questi ultimi nella met\u00e0 del 1600.\nAlcune capitanerie, come quelle del Guatemala, Cile e Venezuela vennero separate dai vicereami rispettivi per essere amministrate al meglio. Anche se erano soggetti alla giurisdizione dei vicer\u00e9 i capitani erano praticamente indipendenti in quanto avevano funzioni militari speciali e potevano gestire i propri affari direttamente con il Re spagnolo e con il consiglio delle Indie a Madrid. L'istituzione venne in seguito ricreata con le Riforme borboniche. Le capitanerie generali vennero introdotte per la prima volta in Spagna nel 1713 durante la guerra di successione spagnola. Dopo la perdita della guerra dei sette anni i re Borboni crearono le capitanerie in molte regioni americane, che prima non avevano. Assieme ai nuovi capitani generali i Borboni introdussero l'intendente per gestire le spese militari e civili.\nPortogallo.\nLe capitanerie (\"capitanias\" in portoghese) erano divisioni amministrative e terreni ereditari dello stato portoghese in alcune delle sue colonie.\nPrima della scoperta delle terre in America del sud il Portogallo aveva delle colonie e possessioni nell'oceano atlantico con le isole di Madera e le Azzorre, e alcune basi di commercio sulla costa occidentale dell'Africa.\nLe capitanerie pi\u00f9 importanti erano nella \"terra de Santa Cruz\" in Sudamerica (la parte orientale del Brasile moderno). Ogni capitaneria era comandata da un singolo capitano generale, detto \"capit\u00e3o-mor\" o \"capit\u00e3o-donat\u00e1rio\", che era un nobile portoghese. Le capitanerie erano suddivise in strisce di terreno parallele all'equatore di area variabile dalla costa alla linea di Tordesillas, stabilite dal Re Giovanni III del Portogallo nel 1534.\nCapitanerie portoghesi.\nInizialmente le capitanerie erano quindici in totale, governate da dodici capitani.\nSolo due capitanerie ebbero successo. La capitaneria del Pernambuco ebbe successo grazie alle piantagioni di canna da zucchero, e form\u00f2 la base del vicereame di Gran Par\u00e1. La capitaneria di S\u00e3o Vicente ebbe successo grazie alle esplorazioni dei \"Bandeirantes\" che entrarono all'interno della regione in cerca di indios e metalli preziosi."}
{"id": "1994595", "revid": "726373", "url": "https://it.wikipedia.org/wiki?curid=1994595", "title": "Il tempio dei venti", "text": "Temple of the Winds \u00e8 un romanzo fantasy del 1997 dello scrittore statunitense Terry Goodkind e rappresenta il quarto libro della saga delle \"La spada della verit\u00e0\", preceduto da \"La stirpe dei fedeli\" seguito dal romanzo \"L'anima del fuoco\".\n\u00c8 stato pubblicato in lingua italiana per la prima volta da Fanucci suddiviso in due volumi, La profezia della luna rossa (2001) e Il tempio dei venti (2001). In seguito \u00e8 stato ripubblicato in volume unico col titolo La spada della Verit\u00e0 - Volume 4 (2002).\nTrama.\nLa profezia della luna rossa.\nDopo aver sconfitto l'esercito della Stirpe dei Fedeli Richard e Kahlan sono al Palazzo delle Depositarie ed attendono le delegazioni dei regni delle Terre Centrali per accogliere la loro resa; a sorpresa, per\u00f2, un uomo si presenta al Palazzo dichiarando di essere entrato con l'intenzione di uccidere Lord Rahl, viene quindi imprigionato ed interrogato da Kahlan e Cara. Le due donne si accorgono subito che l'uomo \u00e8 un mago, ma egli non si dimostra spaventato dalla Mord-Sith e rifiuta di rispondere alle domande tentando di scappare; il mago attacca Cara con la magia ed ella ne assume il controllo, obbligandolo a rivelare ci\u00f2 che sa. L'uomo si chiama Marlin, ha studiato al Palazzo dei Profeti e, per sua stessa ammissione, sta eseguendo gli ordini di Jagang che lo visita in sogno e lo ha mandato ad Aydindril, per uccidere Richard, insieme ad una Sorella dell'Oscurit\u00e0. Kahlan e Cara decidono di rinchiudere Marlin nel pozzo e vanno ad interrogare una donna che \u00e8 arrivata al Palazzo quella mattina, sospettando che sia la Sorella mandata da Jagang, scoprono invece che la ragazza si chiama Nadine ed \u00e8 di Hartland, il paese di Richard; la donna racconta di essere stata mandata da Shota, perch\u00e9 la strega le ha assicurato che Richard la aspettava per sposarla. Kahlan e Cara spiegano a Nadine che ormai Richard \u00e8 Lord Rahl e che non pu\u00f2 tornare ad Hartland, inoltre la informano dell'imminente matrimonio tra Kahlan e Richard; nel frattempo Lord Rahl arriva dalle tre donne e conferma le parole di Kahlan. Mentre il gruppo \u00e8 riunito un ufficiale annuncia che un'epidemia ha colpito l'esercito e Richard si offre di accompagnare una squadra a raccogliere le erbe necessarie per preparare una cura; Kahlan lo informa anche di ci\u00f2 che \u00e8 accaduto con Marlin cos\u00ec Richard parte ordinando a tutti di stare lontano dal prigioniero fino al suo ritorno. Appena Lord Rahl ha lasciato il Palazzo Kahlan parla con Nadine e scopre che, nonostante la distanza e bench\u00e9 abbia viaggiato a piedi, ha impiegato due sole settimane per arrivare ad Aydindril, inoltre Shota le ha confidato che una grave minaccia incombe su Richard e su tutta la sua gente; preoccupata Kahlan le chiede di rimanere per ottenere ulteriori informazioni. La ragazza confida anche alla Madre Depositaria che tra lei e Richard non c'era mai stata una vera relazione, perch\u00e9 Nadine si era fatta sorprendere a baciare Michael, il fratello di Richard. Lasciata la ragazza nella sua stanza Kahlan e Cara tornano da Marlin per interrogarlo, ma vengono raggiunte da Nadine, la quale vuole contribuire a proteggere Richard; una volta entrate nel pozzo si accorgono che Jagang ha il controllo del corpo e della mente di Marlin e lo ha usato per conoscere meglio la cerchia di Lord Rahl. Il Tiranno dei Sogni colpisce Cara e spiega a Kahlan che ha invocato una profezia con doppio vincolo contro Richard e ne incide il testo nelle pareti del pozzo, inoltre rivela alla donna che Sorella Amelia ha avuto tutto il tempo per fare quello che doveva e scappare indisturbata; Cara tenta di uccidere Marlin utilizzando il legame, ma il potere di Jagang la mette fuori combattimento, dopodich\u00e9 il mago scappa lungo il Palazzo fino ai condotti di scolo dell'acqua. Kahlan e Nadine lo inseguono e la Madre Depositaria lo prende col suo potere, ma ormai il mago \u00e8 troppo debole per sopravvivere e non pu\u00f2 pi\u00f9 essere utile; le due donne tornano al pozzo da Cara, ancora scossa dalle convulsioni, e, proprio mentre Nadine sta tentando di guarirla, arriva un uomo che dice di essere il Prete Supremo del Raug-Moss, una setta di guaritori del D'Hara, venuto per offrire i suoi servigi a Lord Rahl. Il Prete guarisce Cara e rivela la sua identit\u00e0: si chiama Drefan ed \u00e8 figlio di Darken Rahl, quindi fratellastro di Richard. Una volta tornato a Palazzo Lord Rahl scopre cosa \u00e8 successo a Kahlan e decide di punire Raina, Berdine, Ulic ed Egan, privandoli della sua fiducia, mentre usa la Spada della Verit\u00e0 per decidere se Cara deve morire oppure no; la Spada, con sollievo di Richard, risparmia la donna. Lord Rahl si reca poi nelle stanze di Kahlan e le traduce la profezia scritta nel pozzo: la luna rossa porter\u00e0 la tempesta di fuoco ed egli dovr\u00e0 cercare il rimedio nel vento, per\u00f2 verr\u00e0 tradito, con qualcuno del suo stesso sangue, dalla donna vestita di bianco; i due si recano da Drefan ed egli racconta loro di essere il figlio di una prostituta che sperava di conquistare il favore di Darken Rahl, ma una volta accortasi che lui non aveva il dono, lo ha consegn\u00f2 ad una setta di guaritori, perch\u00e9 lo crescessero di nascosto e si suicid\u00f2. L'uomo dice di essere venuto ad Aydindril una volta sentito che il legame con il vecchio Lord Rahl si era spezzato, per offrire i suoi servigi oppure per essere ucciso, se questa fosse stata la volont\u00e0 del nuovo sovrano; Richard lo accetta nella propria famiglia e gli d\u00e0 il benvenuto a corte.\nNel frattempo Zedd e Annalina stanno inseguendo Nathan al quale \u00e8 stata agganciata una nuvola tracciante; i due pensano di averlo trovato dentro una locanda, ma quando Zedd entra scopre che Nathan si \u00e8 fatto sostituire da un malvivente e ha lasciato loro un messaggio in cui dice che deve fare qualcosa di molto importante, perch\u00e9 una delle Sorelle sta per fare una cosa stupida e lui deve impedirlo; inoltre, nel messaggio, mette in guardia Zedd circa la profezia delle luna rossa e gli dice che \u00e8 rivolta contro Richard. Se vogliono sistemare le cose Annalina e il Primo Mago devono trovare il tesoro degli Jocopo. Appena finito di leggere il biglietto Zedd viene aggredito dall'uomo che ha sostituito Nathan e da una Sorella dell'Oscurit\u00e0; tutti e due muoiono in seguito ad una trappola che Zedd ha innescato e Annalina ed il Primo Mago riprendono la loro ricerca.\nNathan \u00e8 arrivato a Renwold, capitale del regno di Mardovia, attaccata e caduta sotto i colpi dell'Ordine Imperiale; nella citt\u00e0 massacrata il Profeta incontra Clarissa, una giovane scriba, gi\u00e0 condannata ad essere schiava di Jagang, e la convince a fuggire con lui per aiutarlo a fermare l'avanzata dell'Ordine, dicendole che lei \u00e8 citata in una profezia. Con l'aiuto della donna Nathan distrugge i libri di profezie pi\u00f9 pericolosi prima che cadano nelle mani dell'Ordine, poi i due lasciano la citt\u00e0.\nA Sud la Priora Verna, Warren, Adie e le Sorelle della Luce superstiti, si sono riuniti al generale Reibisch e alle truppe del D'Hara e decidono che cercheranno di accamparsi in un luogo conosciuto, in modo da avere la possibilit\u00e0 di tendere una trappola all'Ordine Imperiale quando tenter\u00e0 di invadere il D'Hara o le Terre Centrali. Verna parla con Annalina attraverso il libro di viaggio e viene a conoscenza degli ultimi sviluppi delle ricerche di Nathan e della profezia su Richard; in ansia per le proprie consorelle che sono in mano a Jagang, Verna decide che tenter\u00e0 di liberarle. Presa la decisione si reca da Warren per comunicargli le proprie intenzioni, ma lo trova prostrato e sofferente, infatti, a causa della sua nuova abilit\u00e0 di profeta, il ragazzo \u00e8 tornato ad essere vittima dei mal di testa causati dal dono e, non avendo un Rada-Han a disposizione, rischia la vita. Verna gli propone di cercare Zedd, in modo che il mago possa aiutarlo, ma Warren le rivela di aver avuto una visione dalla quale ha capito che la sua unica speranza di salvezza \u00e8 recarsi con Verna a salvare le sorelle sotto il controllo di Jagang.\nAd Aydindril un uomo si aggira di notte ed uccide una prostituta, torturandola e mutilandola. Richard viene avvisato della cosa e si reca a vedere il posto in cui \u00e8 avvenuto il delitto; gli viene detto che il probabile colpevole del crimine \u00e8 gi\u00e0 stato giustiziato da uno sconosciuto. Il cadavere \u00e8 stato trovato da Drefan, cos\u00ec Richard chiede spiegazione e gli viene risposto che il guaritore va spesso a visitare le ragazze perch\u00e9 gli erboristi di citt\u00e0 non vogliono avere nulla a che fare con loro. Lo stesso Drefan, una volta che Lord Rahl \u00e8 tornato a Palazzo, gli conferma che egli aiuta gratuitamente le prostitute in memoria della madre morta. La Madre Depositaria, nel frattempo, sta ricevendo gli ambasciatori dei paesi delle Terre Centrali e tutti quelli convenuti si schierano con il D'Hara, meno la Mardovia, il cui ambasciatore non sa nulla della disfatta della propria capitale, e il Jara, il cui ambasciatore, Tristan, chiede di poter restare ospite del Palazzo per capire se la luna rossa che si \u00e8 levata in cielo nelle tre notti precedenti, sia un presagio di sventura o meno. A Richard viene comunicato che i soldati sono guariti dalla dissenteria, ma un bambino si reca a Palazzo implorando l'aiuto di Lord Rahl per suo fratello, Kip, gravemente malato; Richard, Kahlan, Drefan, Nadine ed un buon numero di guardie si recano a casa del bambino per aiutarlo, ma una volta arrivati Drefan si accorge subito che il piccolo sta morendo: il ragazzo ha la peste. Mentre sono nella casa il bambino muore, ma il cadavere parla a Richard, avvertendolo che il vento lo perseguita. Il gruppo si reca anche a casa di altre famiglie, dove vivono gli amici di Kip, e trovano i bambini malati o gi\u00e0 morti; due di loro raccontano che una donna ed un uomo (Marlin e Sorella Amelia), hanno mostrato loro una sfera luccicante in una scatola che sembrava un libro e, dalla descrizione, Richard capisce che si tratta di una scatola dell'Orden, perci\u00f2 la peste \u00e8 di origine magica. Tornati a Palazzo Richard, che non dorme da giorni, viene messo a letto, mentre Kahlan, Berdine e Cara entrano nel Mastio del Mago per cercare i verbali del processo ai maghi che fecero sparire il Tempio dei Venti e scoprire, cos\u00ec, dove si trovi ora. Kahlan torna nella stanza della Sliph per cercare indizi e qui si accorge di qualcuno che la osserva.\nIl tempio dei venti.\nUn'epidemia di peste magica colpisce la citt\u00e0 in cui risiedono Richard e Kahlan, uccidendo in primo luogo i bambini. Per fermarla, Richard e Kahlan dovranno sottoporsi a numerosi sacrifici, tra i quali, sposarsi non tra di loro, come desiderano. Kahlan sar\u00e0 infatti costretta a sposare Drefan, e Richard dovr\u00e0 legarsi con Nadine, per volere degli spiriti. Solo cos\u00ec Richard sar\u00e0 autorizzato ad entrare nel Tempio dei Venti, misteriosa e invisibile roccaforte, dove \u00e8 celato il segreto per far sparire la peste e far s\u00ec che le morti cessino. Un ruolo molto importante \u00e8 giocato dalle Mord-Sith: la fedelissima Cara riesce a mantenere la promessa fatta alla Madre Depositaria, cio\u00e8 che nessuno le avrebbe portato via Richard. Evita infatti che Drefan uccida Kahlan, conducendo quest'ultima, dopo il matrimonio forzato, non nella tenda di Drefan, bens\u00ec in quella del suo amato Richard. Al Tempio dei Venti, lo spirito di Denna aiuta Richard a uscire; Raina, per\u00f2, muore. Alla fine, Richard e Kahlan si sposano nella terra del Popolo del Fango."}
{"id": "1994597", "revid": "729019", "url": "https://it.wikipedia.org/wiki?curid=1994597", "title": "Dolore addominale", "text": "Il dolore addominale \u00e8 un sintomo avvertito nella regione delimitata superiormente dal torace, inferiormente dall'inguine. Il dolore addominale pu\u00f2 essere acuto o cronico, localizzato o diffuso, crampiforme o continuo, urente o trafittivo.Se improvviso e accompagnato da dolore cervicale (della testa) potrebbe essere solo una cos\u00ec detta \u201cfrescata\u201d cio\u00e8 un calo di temperatura improvviso , non sarebbe, in questo caso un problema grave.\n\u00c8 espressione di una grande quantit\u00e0 di patologie di cui: \nPer tali ragioni ai fini della diagnosi \u00e8 necessario fornire al medico una descrizione accurata del tipo di dolore, della sede del dolore, dei sintomi ad esso associati e della storia del dolore (tempo di insorgenza, durata, manovre che aggravano o che alleviano il sintomo).\nTipi di dolore.\nEsistono vari tipi di dolore addominale:\ndolore che di solito si sviluppa lentamente, diventando profondo, sordo e difficilmente localizzabile, pi\u00f9 comunemente nella zona periombelicale, epigastrica o ipogastrica;\ndolore intenso, ben localizzato alla parete addominale, di solito aggravato dai movimenti o dalla tosse;\ndolore che si sviluppa in una sede diversa dall'origine del dolore, ma che condivide con essa l'innervazione; questo tipo di dolore viene avvertito sulla cute o nei tessuti pi\u00f9 profondi, ma \u00e8 ben localizzabile e di solito si associa a iperestesia della zona interessata;\ndolore che accompagna di solito ulcera peptica o malattia da reflusso gastroesofageo; si localizza nella zona epigastrica e si manifesta a scadenze fisse nella giornata;\nsi associa di solito a ulcera gastrica o duodenale perforata, pancreatite, rottura di un aneurisma, colecistite acuta, o a calcolosi ureterale;\n\u00e8 provocato da stiramento o distensione del peritoneo o del mesentere, \u00e8 tipico della sindrome del colon irritabile o delle situazioni di costipazione e, in maniera pi\u00f9 intensa, pu\u00f2 essere sintomo di appendicite, diverticolite, malattie infiammatorie croniche dell'intestino.\nManifestazioni associate al dolore addominale.\nFra i sintomi e i segni associati al dolore, la presenza di febbre, brividi, nausea, vomito, diarrea, stipsi, disfagia, odinofagia, disuria pu\u00f2 di volta in volta aiutare a chiarire l'origine del dolore.\nEsami.\nVista la vastit\u00e0 delle possibilit\u00e0 sono molti gli esami da eseguire, alla ricerca di una diagnosi, ma una corretta anamnesi pu\u00f2 fornire al medico informazioni rilevanti sull'inizio, la durata, la qualit\u00e0, la gravit\u00e0 e la sede del disturbo e permette di escludere con ragionevole probabilit\u00e0 una serie di ipotesi diagnostiche gi\u00e0 alla prima consultazione.\nAllo stesso modo l'esame obiettivo, mirato alla ricerca di segni associati, masse, traumi, emorragie \u00e8 in grado di orientare il medico prima che il paziente venga inviato ad eseguire esami non necessari.\nPer chiarire la diagnosi \u00e8 utile eseguire:\nIn caso di situazioni non acute, se la diagnosi non \u00e8 chiara dopo l'anamnesi, l'esame obiettivo e l'esecuzione degli esami di base, pu\u00f2 essere utile l'approfondimento mediante:\nTerapie farmacologiche e \"naturali\".\nNel caso in cui il dolore addominale sia causato da stipsi cronica si agisce curando la stipsi cronica\nNel caso in cui il dolore sia causato da Sindrome dell'Intestino Irritabile l'approccio terapeutico \u00e8 vasto e pu\u00f2 esser farmacologico come no.\nA livello non farmacologico \u00e8 dimostrata l'efficacia di variazioni dietetiche mirate a diminuire l'apporto di Fodmap, tanto che: "}
{"id": "1994599", "revid": "2171936", "url": "https://it.wikipedia.org/wiki?curid=1994599", "title": "Edizioni Fonografiche e musicali Pro Civitate Christiana", "text": "La Edizioni Fonografiche e musicali Pro Civitate Christiana (solitamente abbreviata in PCC, sull'etichetta Pcc) \u00e8 una casa discografica italiana di ispirazione cattolica, fondata negli anni '50. Ha sede in Assisi e rappresenta un'articolazione dell'associazione \"Pro Civitate Christiana\".\nStoria.\nLe prime registrazioni in disco risalgono agli anni '50 con gli oratori, presentati ai Corsi di Studi Cristiani (Sanctam per saecula di Armando Renzi, Gloriosi Principes di Domenico Bartolucci ...).\nNon \u00e8 mancato l'interesse alla musica leggera con la Sagra della Musica Nova, rassegna iniziata alla fine degli anni '50.\nL'etichetta Pcc deve maggiormente la sua notoriet\u00e0 alla musica liturgica e, in particolare, a quella incisa negli anni dal 1967 al 1975 circa (successivamente al Concilio Ecumenico Vaticano II), identificata come corrente del \"rinnovamento\" o, in gergo, messe beat.\nFra gli artisti coinvolti, vanno ricordati in primo luogo Marcello Giombini e i suoi complessi Gli Alleluia e Clan Alleluia, assieme ad altri compositori parimenti apprezzati, quali Giovanni Maria Rossi, Mario Piatti, Fernando Sulpizi, Luigi Oliveto, Pierangelo Comi, Domenico Machetta e molti altri.\nNegli anni 80 e 90, oltre alle musica corale, alla musica strumentale e agli spirituals, il repertorio \u00e8 stato arricchito con materiale fonografico ed audiovisivo didattico, quali filastrocche, canti per bambini ed educatori e i \"quaderni di musica applicata\".\nDai primi anni del 2000 l'etichetta Pcc ha smesso di produrre materiale musicale dedicandosi completamente ai corsi di musicoterapia tenuti direttamente da loro. Infatti, da quel periodo, non esister\u00e0 pi\u00f9 un responsabile per la sezione musicale dell'associazione.\nI dischi pubblicati.\nCriteri di datazione.\nPer la datazione ci siamo basati sulla data incisa sul vinile o indicata sulla copertina; qualora nessuno di questi elementi ci abbia fornito un riscontro, ci siamo basati sulla numerazione del catalogo. Se esistenti, abbiamo riportato oltre all'anno il mese e il giorno."}
{"id": "1994600", "revid": "228587", "url": "https://it.wikipedia.org/wiki?curid=1994600", "title": "Santuario di Cerere, Libero e Libera", "text": "Il santuario di Cerere, Libero e Libera era un tempio dell'antica Roma, situato sul colle Aventino, dedicato alla triade di origine dionisiaca di Libero, Libera e Cerere, trasposizione latina di Demetra, Dioniso e Core.\nStoria.\nEra stato votato nel 496 a.C., ad opera del dittatore Aulo Postumio, in seguito al responso dei Libri sibillini. In realt\u00e0 il voto di tale tempio, alla vigilia dell'importante Battaglia del Lago Regillo doveva spingere la classe plebea a partecipare al conflitto. Il tempio infatti assunse fin dalla sua dedica, avvenuta nel 493 ad opera di Spurio Cassio Vecellino, connotazioni fortemente plebee.\nPu\u00f2 essere considerato a ragione, la risposta plebea al tempio \"aristocratico\" della triade capitolina, da cui appunto il tipo di culto triadico. Vi si adoravano appunto Cerere, Libero e Libera (corrispondenti a Demetra, Dioniso e Kore), divinit\u00e0 che avevano avuto vasto seguito nella Magna Grecia. Cicerone ci informa che le sacerdotesse dedite al culto triadico provenissero solo ed esclusivamente dalla Magna Grecia (essendo il culto di importazione greca), ma \u00e8 un'informazione non riscontrabile se non a livello di fonte letteraria.\nNel 210 a.C., gli edili plebei Quinto Cazio e Lucio Porcio Licino fecero costruire col denaro ricavato dalle multe, alcune statue di bronzo dedicate al tempio di Cerere ed organizzarono i giochi con il fasto che quel periodo permetteva alla Repubblica romana, in piena seconda guerra punica.\nColpito da un incendio nel 31 a.C., anno della battaglia di Azio, fu riconsacrato solo nel 17 dal successore di Augusto, Tiberio.\nForme architettoniche.\nNon possedendo, ad oggi, riscontri archeologici validi, dobbiamo fidarci delle parole di Marco Vitruvio Pollione. Nel terzo libro del suo trattato De architectura ci parla del tempio come di un tempio aerostilo che presuppone l'impiego di intercolumni molto ampi. Da tale informazione si pu\u00f2 dedurre che la trabeazione dovesse essere lignea per alleggerirne il peso sulle colonne. Aggiunge inoltre che il tempio era \"schiacciato\" ossia largo e basso, tipico di un genere di tempio di Ordine tuscanico. La decorazione del frontone era di tipo etrusco con terrecotte. I muri della cella erano stati decorati successivamente da pitture di Damophilos e Gorgasos, artisti magnogreci molto apprezzati.\nIntrecci politici.\nCome gi\u00e0 detto, fin dalla nascita il tempio assunse valenze fortemente plebee, e durante la sua lunga vita ebbe diversi punti di contatto con tale classe sociale.\nIl tempio pu\u00f2 essere considerato il centro dell'organizzazione politica ed economica della plebe, che proprio sull'Aventino aveva la sua storica roccaforte. Qui trovavano espressione gli editti della plebe.\nUn interessante episodio dimostra le implicazioni politiche del tempio: nel 485 fu dedicato un simulacrum bronzeo (forse una statua) grazie ai beni confiscati al democratico filo-plebeo Spurio Cassio Vecellino. In questo caso la classe politica romana di stampo aristocratico volle dimostrare la sconfitta delle ambizioni democratiche del Cassio proprio nella sua roccaforte."}
{"id": "1994601", "revid": "124280300", "url": "https://it.wikipedia.org/wiki?curid=1994601", "title": "Gran Premio d'Australia 2001", "text": "Il Gran Premio d'Australia 2001 \u00e8 stato un Gran Premio di Formula 1 disputato il 4 marzo 2001 sul Circuito Albert Park di Melbourne. La gara fu vinta da Michael Schumacher su Ferrari, seguito da David Coulthard su McLaren-Mercedes e dal compagno di squadra Rubens Barrichello.\nLa gara vide sia il debutto di Juan Pablo Montoya e dei due futuri campioni del mondo Fernando Alonso e Kimi R\u00e4ikk\u00f6nen sia il ritorno in Formula 1 della Michelin. La casa francese, che aveva abbandonato le competizioni al termine della stagione 1984, si accord\u00f2 con Williams, Benetton, Jaguar, Minardi e Prost per la fornitura degli pneumatici, ponendo fine al monopolio della Bridgestone che durava dalla stagione 1999.\nVigilia.\nAspetti tecnici.\nMolte squadre portarono in pista delle grosse novit\u00e0 rispetto alle vetture mostrate alle presentazioni ufficiali e impiegate nei test pre-stagionali. In particolare, la Ferrari introdusse diverse appendici aerodinamiche, tra le quali le pi\u00f9 vistose furono delle alette montate sulla parte esterna delle fiancate, e delle nuove prese d'aria per i freni, che dovevano garantire un miglior raffreddamento e una migliore deviazione dei flussi d'aria attorno alle ruote. La Williams introdusse delle paratie verticali sotto l'alettone anteriore, sfruttando lo spazio di 50 cm entro il quale l'alettone poteva avere un'altezza pi\u00f9 ridotta da terra.\nProve libere.\nResoconto.\nNonostante i nuovi regolamenti imposti dalla FIA per ridurre la velocit\u00e0 delle monoposto, sin dalle prove libere i piloti girarono su tempi molto pi\u00f9 veloci di quelli degli anni precedenti, battendo addirittura il record sul giro fatto segnare nel 1997 da Jacques Villeneuve, alla guida di una vettura equipaggiata con pneumatici slick.\nDurante le prove di venerd\u00ec Michael Schumacher fu protagonista di uno spettacolare incidente, durante il quale la sua Ferrari si capovolse pi\u00f9 volte; il pilota tedesco ne usc\u00ec illeso.\nRisultati.\nI risultati della prima sessione di prove libere di venerd\u00ec furono i seguenti:\nI risultati della seconda sessione di prove libere di venerd\u00ec furono i seguenti:\nI risultati della sessione di prove libere di sabato mattina furono i seguenti:\nQualifiche.\nResoconto.\nMichael Schumacher continu\u00f2 la serie di quattro pole position consecutive conquistate nelle ultime quattro gare dell'anno precedente, dominando le qualifiche e facendo segnare il miglior tempo con quasi quattro decimi di vantaggio sul compagno di squadra Barrichello. I due piloti della Ferrari furono seguiti da H\u00e4kkinen, Frentzen con la Jordan e da Ralf Schumacher su Williams. Coulthard, insoddisfatto dell'assetto della sua vettura, peggior\u00f2 il tempo fatto segnare nelle prove libere del mattino, piazzandosi solo sesto e precedendo Trulli, Villeneuve, Panis e Heidfeld.\nI debuttanti Montoya, R\u00e4ikk\u00f6nen, Bernoldi e Alonso si piazzarono rispettivamente in dodicesima, tredicesima, diciottesima e diciannovesima posizione: il pilota della Williams sub\u00ec un distacco di oltre un secondo dal compagno di squadra, mentre il giovane spagnolo ottenne una prestazione sorprendente al volante della poco competitiva Minardi, riuscendo a precedere la Jaguar di Burti e la Prost di Mazzacane. Le Benetton si mostrarono poco competitive, con Button e Fisichella relegati al sedicesimo e diciassettesimo posto. In fondo al gruppo, Marques rimase fuori dal 107% del tempo della pole position, limite massimo consentito per essere ammesso alla gara: tuttavia, i commissari di gara decisero in via eccezionale di consentirgli di prendere il via il giorno successivo.\nGara.\nAl via Michael Schumacher scatt\u00f2 bene, mantenendo la prima posizione, mentre Barrichello part\u00ec malissimo, creando scompiglio alle sue spalle. Alla fine del primo passaggio Schumacher era in testa davanti ad H\u00e4kkinen, Frentzen, Ralf Schumacher, Barrichello, Trulli, Coulthard e Villeneuve. Nel corso del secondo giro il pilota tedesco della Williams comp\u00ec una leggera escursione fuoripista e Barrichello ne approfitt\u00f2 per guadagnare una posizione ed andare all'attacco di Frentzen. Tuttavia, nella foga di recuperare il brasiliano tent\u00f2 un sorpasso impossibile, mandando in testacoda il pilota della Jordan. Al quinto giro Villeneuve, in lotta con Ralf Schumacher, tampon\u00f2 la Williams del tedesco, decollando e sbattendo contro il muretto a bordo pista. Nonostante la violenza dell'urto i piloti ne uscirono illesi, ma, come gi\u00e0 successo l'anno precedente a Monza, un commissario di percorso, Graham Beveridge, fu colpito alla testa e ucciso da una ruota staccatasi dalla vettura di Villeneuve.\nEntr\u00f2 la safety car, che rimase in pista fino al 15\u00ba passaggio. Alla ripresa della corsa Schumacher conduceva davanti ad H\u00e4kkinen, Barrichello, Coulthard, Trulli e Panis, ed aument\u00f2 in modo costante il proprio vantaggio sul pilota finlandese. Quest'ultimo perse le residue possibilit\u00e0 di vittoria quando, nel corso del 26\u00ba giro, sulla sua McLaren cedette la sospensione anteriore destra, spedendolo violentemente contro le barriere. Dopo il ritiro del rivale Schumacher pot\u00e9 limitarsi ad amministrare la gara davanti a Coulthard e Barrichello. Alle spalle del terzetto di testa Trulli e Panis si contesero il quarto posto, con il francese che ebbe la meglio sul rivale, il quale sarebbe poi stato costretto al ritiro da un problema agli scarichi. La quinta posizione fu quindi occupata da Heidfeld, che la mantenne fino al traguardo nonostante la rimonta di Frentzen nei suoi confronti. Montoya, dopo un'escursione fuori pista nelle prime fasi di gara, rimont\u00f2 fino a occupare temporaneamente il terzo posto, ma si ritir\u00f2 al 40\u00ba giro per un guasto al motore.\nDecisioni della FIA.\nDopo la gara, Panis fu penalizzato di 25 secondi per aver sopravanzato Trulli in un punto in cui erano esposte le bandiere gialle. Heidfeld e Frentzen furono quindi promossi rispettivamente al quarto e al quinto posto, mentre R\u00e4ikk\u00f6nen, settimo al traguardo, conquist\u00f2 a tavolino il primo punto in carriera all'esordio.\nFonti.\nTutti i dati statistici sono tratti da Autosprint n.10/2001"}
{"id": "1994602", "revid": "36426", "url": "https://it.wikipedia.org/wiki?curid=1994602", "title": "Kore (divinit\u00e0)", "text": ""}
{"id": "1994603", "revid": "339392", "url": "https://it.wikipedia.org/wiki?curid=1994603", "title": "Dittatore (magistratura romana)", "text": ""}
{"id": "1994604", "revid": "365417", "url": "https://it.wikipedia.org/wiki?curid=1994604", "title": "Palazzo del Governatore (Mogadiscio)", "text": "Il palazzo del Governatore fu la sede del governatore della Somalia italiana e poi dell'amministratore della Somalia italiana e si trovava in corso Principe Umberto. Dopo anni d'abbandono, fu distrutto nel 1975 per edificare al suo posto l'Hotel Uruba (Curuuba), poi gravemente danneggiato negli anni della lunga guerra civile (dal 1991 ad oggi).\nDescrizione.\nEdificio con sobria facciata in stile moresco, fu costruito come sede dei Governatori italiani della Colonia della Somalia. \nConteneva tre pannelli di Lidio Aimone (moschea del corso principe Umberto, quella presso la Radio, la baia) e nel corridoio della biblioteca si trovava un altro pannello (\"Spiaggia verso la Radio\"). Nello studio del governatore, che era composto di mobilio in ebano traforato, c'erano i busti di Vittorio Emanuele III, del principe di Piemonte, del duca degli Abruzzi e di Aimone di Savoia; la sala era in stile somalo-egizio. Inoltre nella parte posteriore del palazzo c'era una galleria con mobili del '400 e poi c'erano le sale:\nTramite una scala in stile moresco con alle pareti dipinto \"Notturno al villaggio\" e \"Tramonto in boscaglia\" si saliva al primo piano, che comprendeva diverse sale:\nAl secondo piano c'erano gli appartamenti privati, come l'alloggio per gli ospiti della Real Casa in stile '400 piemontese.\nNel giardino, tra il palazzo e il mare, c'erano le rovine della moschea e del palazzo medievale del Muzaffar o Mudhaffar (governatore arabo di Mogadiscio, sec. XVI), riportate in luce e restaurate nel 1924 grazie agli scavi ordinati da Cesare Maria De Vecchi."}
{"id": "1994606", "revid": "933835", "url": "https://it.wikipedia.org/wiki?curid=1994606", "title": "De Vecchi", "text": ""}
{"id": "1994608", "revid": "36426", "url": "https://it.wikipedia.org/wiki?curid=1994608", "title": "Artemision", "text": ""}
{"id": "1994609", "revid": "36426", "url": "https://it.wikipedia.org/wiki?curid=1994609", "title": "Libero (dio)", "text": ""}
{"id": "1994612", "revid": "1540383", "url": "https://it.wikipedia.org/wiki?curid=1994612", "title": "Gran Premio di Gran Bretagna 1953", "text": "Il Gran Premio di Gran Bretagna 1953 fu la sesta gara della stagione 1953 del Campionato mondiale di Formula 1, disputata il 18 luglio sul Circuito di Silverstone. La manifestazione vide la vittoria di Alberto Ascari su Ferrari, seguito da Juan Manuel Fangio su Maserati e da Nino Farina su Ferrari."}
{"id": "1994614", "revid": "287204", "url": "https://it.wikipedia.org/wiki?curid=1994614", "title": "Cascate della Pliva", "text": "Le cascate della Pliva si trovano presso Jajce al centro dell Bosnia ed Erzegovina, nel punto in cui il fiume Pliva confluisce con il Vrbas. Erano alte circa 30 metri ma dopo il terremoto durante la guerra civile e in conseguenza dei concomitanti attacchi alla vicina centrale idroelettrica l'area venne allagata e l'altezza delle cascate si \u00e8 ridotta a 20 metri."}
{"id": "1994619", "revid": "1573940", "url": "https://it.wikipedia.org/wiki?curid=1994619", "title": "Elaninae", "text": "Gli Elanini (Elaninae ) sono una sottofamiglia di uccelli della famiglia degli Accipitridi. Sono dei piccoli rapaci dalle ali lunghe, specializzati nella caccia ai roditori.\nDistribuzione e habitat.\nIl nibbio bianco (\"Elanus caeruleus\") \u00e8 diffuso nei territori aperti dell'Africa, dell'India e dell'Indocina, nonch\u00e9 in talune zone dell'Indonesia; il nibbio bianco australiano (\"E. axillaris\") e il nibbio aliscritte (\"E. scriptus\") vivono entrambi nelle regioni interne dell'Australia, e il nibbio codabianca (\"E. leucurus\") vive in alcune regioni del Nord e del Sudamerica. Il nibbio codadiforbice (\"Chelictinia riocourii\") \u00e8 diffuso dal Senegal all'Etiopia, mentre il nibbio di Swainson (\"Gampsonyx swainsonii\") vive ai margini delle foreste e nelle savane aperte del Nicaragua occidentale e del Sudamerica.\nTassonomia.\nQuesta sottofamiglia comprende 3 generi e 6 specie:\nNel 1851 lo zoologo britannico Edward Blyth elev\u00f2 per la prima volta gli Elanini, i \u00abnibbi dagli artigli lisci\u00bb, come una sottofamiglia degli Accipitridi. Tuttavia, le specie appartenenti a questo gruppo sono state classificate anche tra gli Accipitrini, la numerosa sottofamiglia di sparvieri e di aquile descritta dall'ornitologo francese Louis Jean Pierre Vieillot nel 1816.\nVigors, nel 1824, raggrupp\u00f2 assieme le specie appartenenti ai generi \"Elanus\" e \"Milvus\" nella \u00abstirpe \"Milvina\"\u00bb, i nibbi veri e propri. Inizialmente, con i termini italiano \u00abnibbio\u00bb e greco \"iktinos\" venivano indicate esclusivamente le specie del genere \"Milvus\", vale a dire il nibbio reale e il nibbio bruno. Lo studioso classific\u00f2 all'interno di \"Elanus\" tre specie: \"E. melanopterus\", \"E. furcatus\" ed \"E. riocourii\". Tuttavia, not\u00f2 che le ultime due specie avevano code pi\u00f9 marcatamente forcute e probabilmente non avevano artigli arrotondati nella parte posteriore.\nNel 1931, Peters revision\u00f2 la sottofamiglia degli Elanini, classificando al suo interno le specie appartenenti ai generi \"Elanus\", \"Chelictinia\" e \"Macheiramphus\". Inser\u00ec \"Elanoides\" tra i Pernini e \"Gampsonyx\" tra i falchi nani della sottofamiglia Poliieracini. Negli anni '50, alcuni autori scoprirono, sulla base di caratteristiche morfologiche e dell'andamento della muta, che \"Gampsonyx\" era imparentato pi\u00f9 con \"Elanus\" che con i falchi.\nLerner e Mindell descrivono gli Elanini in questi termini: \u00abNibbi noti per avere un rilievo osseo sopra l'occhio; \"Elanus\" \u00e8 cosmopolita, \"Gampsonyx\" \u00e8 limitato al Nuovo Mondo e \"Chelictinia\" \u00e8 diffuso in Africa\u00bb. Questa descrizione contrasta con quella riguardante i Pernini: \u00abNibbi diffusi prevalentemente ai tropici e specializzatisi in una dieta a base di insetti e larve di api o di vespe, tutti privi del rilievo osseo sopra l'occhio presente negli Elanini\u00bb.\nL'analisi delle sequenze di alcuni marcatori genetici mitocondriali indica che almeno alcuni Elanini si sono differenziati presto dal resto degli Accipitridi. Wink e Sauer-Gurth hanno scoperto che le specie di \"Elanus\" sono meno imparentate con essi di quanto non lo siano il falco pescatore e il serpentario (che vengono spesso classificati in famiglie distinte), ma hanno notato che questa differenza non \u00e8 particolarmente marcata. Tuttavia, Lerner e Mindell hanno riscontrato che il falco pescatore \u00e8 meno imparentato con gli Accipitridi delle specie del genere \"Elanus\", ma anche loro hanno notato che \"Elanus leucurus\" \u00e8 una forma basale rispetto agli altri Accipitridi.\nLerner e Mindell hanno inoltre dimostrato che \"Elanoides forficatus\" appartiene ai Pernini, proprio come la specie tipo del gruppo \"Pernis apivorus\" e gli endemismi australiani \"Lophoictinia\" e \"Hamirostra\"."}
{"id": "1994626", "revid": "175733", "url": "https://it.wikipedia.org/wiki?curid=1994626", "title": "Sunnah", "text": ""}
{"id": "1994632", "revid": "767487", "url": "https://it.wikipedia.org/wiki?curid=1994632", "title": "The Spirit (film 2008)", "text": "The Spirit (anche noto come Will Eisner's The Spirit) \u00e8 un film del 2008, trasposizione cinematografica dell'omonima striscia a fumetti creata da Will Eisner.\nLa regia e la sceneggiatura sono state affidate al noto autore di fumetti Frank Miller, tra i principali interpreti figurano Gabriel Macht nel ruolo di \"The Spirit\" e Samuel L. Jackson nella sua nemesi Octopus. In studio dagli anni novanta, il film \u00e8 stato cofinanziato da BatFilm, OddLot Entertainment e Lions Gate.\nTrama.\nDenny Colt/The Spirit vigila sulla sua amata citt\u00e0 difendendola da ladri, criminali comuni, e dalla sua nemesi, Octopus. Il \"villain\" \u00e8 ossessionato da Spirit poich\u00e9 essi sono in qualche modo simili, apparentemente immortali. A complicare il tutto arriva una \"femme fatale\", Sand Saref, ossessionata dalla ricchezza e da qualsiasi cosa luccichi. La sua storia \u00e8 tragica: amata da Colt/Spirit durante l'adolescenza, entra in una crisi personale quando suo padre viene ucciso da un mafioso durante una colluttazione.\nPoich\u00e9 sembra che l'assassino sia lo zio di Danny, suicidatosi subito dopo la morte dell'amico, lei dichiara di odiare i poliziotti, nonostante la polizia sia il sogno del giovane Danny, di disprezzare la citt\u00e0 e scappa via con l'intenzione dichiarata di non tornare mai pi\u00f9. Spirit si trover\u00e0 a dover affrontare la follia dilagante di Octopus e la sua vecchia amica, il tutto collegato a due misteriose casse, contenenti antichi segreti. Rimanendo ovviamente legato alla sua unica e vera donna: la sua citt\u00e0.\nPremessa.\nIl regista e sceneggiatore Frank Miller ha cos\u00ec premesso il protagonista:\nSu altre dichiarazioni di Miller, nel film non sono state trattate le origini dei protagonisti, e che anzi la storia narrata parte gi\u00e0 con alcune imprese.\nInoltre, se nel fumetto le avventure si collocano a cavallo tra gli anni quaranta e gli anni cinquanta, per il film \u00e8 stato adottato un senso di contemporaneit\u00e0 che rende irriconoscibile la linea temporale.\nPer rendere pi\u00f9 bella possibile la storia, sono stati inseriti i personaggi Sand Saref ed Ellen Dolan, che coinvolgeranno The Spirit in un triangolo amoroso; non \u00e8 presente la spalla afroamericana del protagonista nel fumetto, Ebony White.\nProduzione.\nAll'inizio degli anni ottanta, Steven Paul Leiva, scrittore e produttore, propose a Gary Kurtz l'adattamento animato dell'opera di Will Eisner. Leiva aveva visionato un filmato di prova diretto da Brad Bird (conosciuto da Kurtz nel periodo di \"Piccolo Nemo - Avventure nel mondo dei sogni\", al quale Bird aveva brevemente partecipato come supervisore dell'animazione) e, impressionato dalla qualit\u00e0 dell'animazione, aveva preso contatti con il produttore, rivelatosi un appassionato dell'opera di Eisner. Leiva aveva scelto Kurtz perch\u00e9 Bird avrebbe lavorato al progetto soltanto se a produrlo ci fossero stati George Lucas, Steven Spielberg, Francis Ford Coppola o lo stesso Kurtz.\nDopo un incontro a Los Angeles, Kurtz decise di opzionare i diritti per l'adattamento, convincendo lo stesso Eisner. Il mercato dell'animazione, in quegli anni, versava in condizioni critiche: i Walt Disney Animation Studios non sembravano potersi permettere un progetto cos\u00ec rischioso come \"The Spirit\"; le compagnie pi\u00f9 piccole, allo stesso modo, si stavano dedicando a film per bambini, rincuoranti e solari. Il gruppo decise allora di fondare il proprio studio d'animazione, \"Visions Animation + FilmWorks\", con il quale realizzare il film. Bird e Jerry Rees (uno degli animatori del test di prova) posero le basi per la sceneggiatura che sarebbe stata scritta dal solo Bird.\nDopo alcuni mesi, in cui Bird aveva steso una prima bozza lavorando negli uffici della Kinetographics, Kurtz mostr\u00f2 il progetto ai maggiori studi hollywoodiani in cerca di finanziamenti. Nonostante la sceneggiatura venisse elogiata dalla maggior parte dei dirigenti, nessuno riusciva a capire perch\u00e9 il gruppo fosse cos\u00ec desideroso di realizzare un noir con personaggi umani, nessun animale parlante, e atmosfere adulte con la tecnica dell'animazione; pi\u00f9 persone proposero a Kurtz di girare una versione dal vivo della sceneggiatura, ma Bird fu adamantino sulla decisione di fare uno \"Spirit\" a cartoni. Kurtz perse i diritti e l'idea dello studio \"Visions Animation + FilmWorks\" venne accantonata, cos\u00ec come l'adattamento di \"The Spirit\".\nNegli anni novanta i diritti vennero acquisiti da Michael Uslan, intenzionato a produrre un film live action che sarebbe stato fedele al fumetto e ai personaggi. Il fumettista e grande fan di The Spirit, John Turman, si propose a Uslan come sceneggiatore.\nNel luglio 2004, lo studio cinematografico OddLot Entertainment subentr\u00f2 nel progetto come finanziatore, associando Gigi Pritzker e Deborah Del Prete come produttori e alcune personalit\u00e0 della Batfilm Productions per ricercare una buona sceneggiatura da cui partire.\nIl creatore del fumetto, Will Eisner, ancora in possesso di una percentuale dei diritti, chiese agli studi di ricalcare fedelmente il personaggio, altrimenti avrebbe compromesso la realizzazione dell'adattamento.\nIl fumettista Jeph Loeb fu coinvolto per stendere il copione a met\u00e0 aprile 2005, ma abbandon\u00f2 l'incarico poco tempo dopo.\nAlla ricerca di un buon visionario, Uslan inizi\u00f2 ad interessarsi ai lavori di Frank Miller, e dopo l'uscita di \"Sin City\" si convinse a sceglierlo per la stesura dello script.\nInizialmente titubante, Miller disse al produttore che era insicuro circa la sua capacit\u00e0 di ricalcare alla perfezione le atmosfere del fumetto, ma pochi giorni dopo dalla sua chiamata contatt\u00f2 Uslan per farsi assumere come sceneggiatore.\nMiller \u00e8 stato confermato come regista a luglio 2006, e alla sua prima intervista dichiar\u00f2 che era in procinto di analizzare le storie pi\u00f9 lucrose di The Spirit per coglierne gli elementi pi\u00f9 importanti:\nLa sceneggiatura \u00e8 stata completata durante febbraio 2007, dando cos\u00ec spazio a Miller per dedicarsi ad un altro progetto.\nCast.\nIl casting \u00e8 stato aperto nell'estate 2007 da Frank Miller.\nA maggio, Samuel L. Jackson si \u00e8 presentato per interpretare l'antagonista The Octopus, ed \u00e8 stato subito inserito data la sua ottima capacit\u00e0 di recitazione.\nPer la parte da protagonista, il primo attore a presentarsi \u00e8 stato Gabriel Macht, e dopo una sola audizione in agosto \u00e8 stato scelto da Miller. L'attrice Eva Mendes ha richiesto la sua partecipazione in un qualsiasi ruolo ancor prima che Miller ultimasse la sceneggiatura, ed \u00e8 stata poi assegnata per il ruolo di Sand Saref.\nRiprese.\nLe riprese erano inizialmente programmate per avviarsi nella tarda primavera del 2007, e dato il posticipo di \"Sin City - Una donna per cui uccidere\" \u00e8 stato possibile per Miller studiare la lavorazione.\nIn seguito al coinvolgimento di Gabriel Macht come principale interprete nell'agosto 2007, le riprese sono state posticipate per svolgersi in ottobre.\nSu idea di Miller, la lavorazione si \u00e8 svolta in studi \"green screen\" (come successo per \"Sin City\" e \"300\"), e ogni sequenza \u00e8 stata girata in digitale con ambientazioni virtuali. Sempre traendo spunto da \"Sin City\", alcune scene sono state riprese interamente dal fumetto e poi montate sul girato. Gli interni sono stati filmati nei teatri di posa di Albuquerque (Nuovo Messico).\nPromozione.\nFrank Miller e Michael Uslan hanno programmato di promuovere il film al New York Comic-Con il 24 febbraio 2007.\nIl giorno previsto, Miller si \u00e8 dovuto assentare per la seduta giornaliera di riabilitazione, ci\u00f2 a causa di alcune lesioni riportare all'anca e alle gambe poco tempo prima.\nPer non rinviare la promozione, Uslan si \u00e8 presentato alla convention in compagnia del produttore F. J DeSanto e dell'ex-editore dei fumetti \"The Spirit\", Denis Kitchen. I tre hanno mostrato alcuni carteggi inerenti alla storia e lo sviluppo della trasposzione.\nLa casa editrice Titan Books ha annunciato la pubblicazione a dicembre 2008 di un libro trattante le fasi della produzione, con all'interno interviste, storyboard, foto dal set, screenshot, production art e altro materiale inerente allo sviluppo del film.\nDivieti e censure.\nDopo la supervisione da parte della Motion Picture Association of America, al film \u00e8 stato assegnato un visto censura PG-13 (ovvero i minori di 13 anni non potranno vederne la proiezione cinematografica) a causa di \"intense sequenze di violenza stilizzata, medio-basso contenuto di sesso, nudit\u00e0 e discriminazione razziale\".\nDistribuzione.\nIn Italia e Stati Uniti d'America il film \u00e8 stato immesso nel circuito cinematografico il 25 dicembre 2008.\nIncassi.\nIl film ha incassato in tutto il mondo a fronte di un budget di 53 milioni di dollari."}
{"id": "1994633", "revid": "86179624", "url": "https://it.wikipedia.org/wiki?curid=1994633", "title": "Tempio di Vertumno", "text": "Il Tempio di Vertumno (\"Aedes Vertumni\") era un antico tempio di Roma, situato sull'Aventino.\nFu fondato da Marco Fulvio Flacco dopo la conquista di Volsinii (Bolsena) nel 264 a.C. Secondo l'uso romano dell'\"evocatio\", era necessario infatti riparare il dio protettore della citt\u00e0 sconfitta, titolare anche di un santuario federale della Lega delle dodici citt\u00e0 etrusche.\nNel tempio, secondo le fonti, furono collocate pitture raffiguranti il console Flacco quale trionfatore.\nL'esatta collocazione dell'edificio \u00e8 ancora ignota: forse si trovava presso le Terme Surane, costruite diversi secoli dopo."}
{"id": "1994636", "revid": "228587", "url": "https://it.wikipedia.org/wiki?curid=1994636", "title": "Carrello monotraccia", "text": "Il carrello monotraccia \u00e8 un tipo ed una concezione di carrello d'atterraggio usato prevalentemente su alianti.\nUn aliante con carrello monotraccia si differenzia da quelli con configurazioni \"triciclo\" e \"biciclo\" per la disposizione delle ruote, poste una davanti all'altra, in \"fila\" (come in una bicicletta; si riconosce anche in questa configurazione una ruota principale (a volte due affiancate, comunque molto vicine), posta in posizione baricentrale, capace di assorbire tutto il peso del velivolo, comprese le accelerazioni dovute all'atterraggio e una o pi\u00f9 ruote supplementari.\nModelli impiegati.\nA seconda dei modelli d'aliante, del loro peso e caratteristiche aerodinamiche (che rendono diverso il comportamento del velivolo a terra, durante il decollo, e nel volo a bassa velocit\u00e0 in genere), esistono configurazioni monotraccia con sola ruota principale, pi\u00f9 critici in decollo. Oppure possono avere la ruota principale accoppiata ad una seconda posta sotto la parte anteriore della fusoliera (il \"muso\"), che rende pi\u00f9 facile il governo dell'apparecchio a terra ed evita di \"grattare\" il muso se non opportunamente sostenuto; la seconda ruota decrementa quindi il numero di interventi sui comandi necessari durante la fase di decollo, diminuendo anche la tendenza del velivolo a disallinearsi dalla pista.\n\u00c8 a volte presente un ruotino in coda e ancora pi\u00f9 raramente sono impiegati ruotini alle estremit\u00e0 alari, queste sono spesso sostituiti da pattini, impiegati anche in coda e sotto il muso negli alianti sprovvisti della seconda ruota.\nI carrelli monotraccia possono essere fissi o retrattili. Sugli alianti moderni e \"di \"performance\"\" sono impiegati carrelli retrattili per diminuire la resistenza del velivolo all'aria; se retrattili sono generalmente ad estrazione/ritrazione manuale, tramite leva di colore nero posta a destra nell'abitacolo (standard aeronautico). L'impianto frenante, costituito da freno a disco \u00e8 generalmente installato sulla sola ruota principale."}
{"id": "1994640", "revid": "486946", "url": "https://it.wikipedia.org/wiki?curid=1994640", "title": "Valentino da Interamna", "text": ""}
{"id": "1994643", "revid": "2083378", "url": "https://it.wikipedia.org/wiki?curid=1994643", "title": "Palazzo del Governatore (Rodi)", "text": "Il palazzo del Governatore (), che ha ospitato dal 1948 al 2011 la prefettura del Dodecaneso (\u03bd\u03bf\u03bc\u03b1\u03c1\u03c7\u03af\u03b1 \u0394\u03c9\u03b4\u03b5\u03ba\u03b1\u03bd\u03ae\u03c3\u03bf\u03c5), fu la sede a Rodi dei governatori delle Isole italiane dell'Egeo, possedimento coloniale del Regno d'Italia.\nDescrizione.\nIl palazzo, che si affaccia da un lato sul Porto del Mandraccio e dall'altro sul Foro Italico, venne costruito nel 1926-1927 su progetto dell'architetto Florestano Di Fausto, riprendendo lo stile gotico del Palazzo Ducale di Venezia.\n\u00c8 una costruzione in pietra bianca e rossa di Lindo; i lampadari sono in Murano ed i pavimenti in maiolica. All'interno, nel salone dei ricevimenti, era presente un ritratto di Vittorio Emanuele III in abito di cavaliere di San Giovanni, opera del pittore C. Cane. Dalle finestre e dalle terrazze si vede da un lato il Foro Italico e dall'altro la costa dell'Anatolia.\nEdifici contigui.\nFurono tutti realizzati su progetto dell'architetto Florestano Di Fausto: al piano terra la sede della Banca d'Italia, di fianco la chiesa dell'Annunciazione copia della distrutta chiesa nei pressi del Palazzo del Gran Maestro ed in origine dedicata a san Giovanni Battista, costruita nel 1925, e, infine, al di l\u00e0 del palazzo del Governatore, la palazzina del Comando Marina, dalle forme originali."}
{"id": "1994644", "revid": "1543377", "url": "https://it.wikipedia.org/wiki?curid=1994644", "title": "Gran Premio di Germania 1953", "text": "Il Gran Premio di Germania 1953 fu la settima gara della stagione 1953 del Campionato mondiale di Formula 1, disputata il 2 agosto sul Circuito del N\u00fcrburgring. La manifestazione vide l'ultima vittoria in carriera di Nino Farina su Ferrari, seguito da Juan Manuel Fangio su Maserati e da Mike Hawthorn su Ferrari.\n\u00c8 stato il Gran Premio di Formula 1 con il maggior numero di piloti al via, ben 34.\nNonostante il mancato piazzamento a punti, Alberto Ascari conquista in questo Gran Premio il suo secondo e ultimo titolo mondiale, con 2 gare di anticipo sulla fine del Campionato."}
{"id": "1994647", "revid": "36426", "url": "https://it.wikipedia.org/wiki?curid=1994647", "title": "Chiesa dei Santi Bonifacio e Alessio", "text": ""}
{"id": "1994657", "revid": "1117982", "url": "https://it.wikipedia.org/wiki?curid=1994657", "title": "Filemone di Siracusa", "text": "Biografia.\nDalle testimonianze di Apuleio e Quintiliano, sappiamo che fu uno dei rivali di Menandro, che lo sconfisse in alcune gare; scrisse 97 commedie, di cui restano numerosi frammenti ed una sessantina di titoli. Ebbe un figlio omonimo, Filemone il Giovane, anch'egli poeta comico.\nOpere.\nDelle 97 commedie di Filemone, restano i titoli di 60 di esse in frammenti e negli adattamenti latini. Tra i titoli pi\u00f9 frequentemente citati sono \"Il siciliano\", \"L'uomo stravagante\", \"Intromettersi\", \"L'inseguitore\", \"Morire insieme\", \"Il tesoro\", \"La donna di Corinto\", \"Fratelli\", \"Il fantasma\", \"La vedova\", \"La mendicante\", \"L'uomo di Babilonia\", \"I filosofi\".\nProbabilmente fu eccellente nelle commedie di situazione, mentre il linguaggio, dai frammenti che possediamo, era duro e, spesso, pedestre."}
{"id": "1994659", "revid": "1005847", "url": "https://it.wikipedia.org/wiki?curid=1994659", "title": "Elezioni europee del 1979 in Belgio", "text": "Le elezioni europee del 1979 in Belgio si sono tenute il 10 giugno."}
{"id": "1994663", "revid": "1573940", "url": "https://it.wikipedia.org/wiki?curid=1994663", "title": "Tanden", "text": "Tanden \u4e39\u7530 (in cinese: D\u0101ntian \u4e39\u7530; in coreano: \ub2e8\uc804 DanJeon \u4e39\u7530; in tailandese Dantian \u0e15\u0e31\u0e19\u0e40\u0e16\u0e35\u0e22\u0e19) \u00e8 un termine sinogiapponese che ricorre spesso nelle arti marziali giapponesi e particolarmente nella disciplina dell'Aikid\u014d.&lt;br&gt;Esistono tre sedi naturali in cui si localizza il \u6c23 Ki e nella lingua giapponese esse sono denominate \"tanden\" \u4e39\u7530. Queste non sono per\u00f2 delle vere e proprie sedi fisiche, materiali, corporee, ma sono dei punti virtuali dove viene localizzata la cosiddetta presenza mentale del praticante.\nIl Ki \u6c23 \u00e8 l'energia vitale che percorre questi i centri vitali, li rende funzionali e capaci di svolgere il loro compito essenziale per il mantenimento in vita dell'essere umano. Nelle arti marziali orientali esistono tecniche particolari che sono in grado di provocare il collasso di questi centri vitali, agendo sul normale fluire del Ki \u6c23 e le sue interazioni fra i tanden: sono i cosiddetti colpi mortali, i quali sono portati in punti del corpo umano non necessariamente corrispondenti alle localizzazioni dei tre tanden, in quanto in questi casi si sfrutta l'effetto reflessologico esistente nell'interazione fra le parti del corpo umano con i vari centri vitali con cui la parte stessa interagisce nell'espletare le proprie funzioni vitali.&lt;br&gt;Nella disciplina dell'Aikid\u014d i tre centri vitali presi in considerazione corrispondono ad altrettanti centri gi\u00e0 utilizzati nella disciplina dello yoga, denominati bandha (\u092c\u0928\u094d\u0927 in sanscrito)&lt;br&gt;\nSi riscontrano tre centri vitali: viscerale, mediano, superiore.\nIl centro viscerale.\nIl Seika tanden \u81cd\u4e0b\u4e39\u7530 anche denominato \"kikai tanden\" \u6c17\u6d77\u4e39\u7530: \u00e8 la sede viscerale, localizzata attraverso la presenza mentale del praticante nel cosiddetto \"seika no itten\", un punto psicofisico immateriale a circa 4 centimetri sotto dell'ombelico. In questa sede avvengono le interazioni con le energie basali che provengono all'uomo direttamente dalle forze vitali pi\u00f9 profonde della natura collegate con il senso della vita e della morte. Il \"seika tanden\" \u6c17\u6d77\u4e39\u7530 \u00e8 intimamente correlato a ci\u00f2 che i giapponesi identificano pi\u00f9 in generale con il termine hara \u8179, cio\u00e8 la postura dell'uomo intesa come atteggiamento fisico del corpo in correlazione con l'atteggiamento e la disposizione d'animo e l'espressione della qualit\u00e0 della vita interiore di una persona. Dal punto di vista della capacit\u00e0 di movimento dinamico del corpo nelle arti marziali giapponesi, \"hara\" \u8179 ed in particolare \"seika no itten\", costituiscono la sede psicofisica della presenza mentale del praticante, il quale porta in questa sede il centro della propria stabilit\u00e0 psicofisica e della generazione dei propri movimenti corporei. Questo \u00e8 il centro vitale dell'Uomo anche secondo il Buddhismo Zen \u7985. Questo centro vitale localizzato alla base della \"hara\" \u8179, compendia quelle funzionalit\u00e0 che nella tradizione induista sono attribuite ai due chakra inferiori: il Muladhara ed il Svadhishthana chakra.\nIl centro mediano.\nIl Chudan tanden \u4e2d\u6bb5\u4e39\u7530 \u00e8 la sede mediana localizzata attraverso la presenza mentale del praticante in corrispondenza del torace all'altezza del cuore. Secondo la tradizione orientale questa \u00e8 la sede relazionale dell'uomo: per quanto riguarda la vita interiore questo centro vitale pone in relazione il centro inferiore del \"kikai tanden\" con il centro vitale superiore del \"jodan tanden\", mentre per quanto concerne la vita di relazione con l'esterno esso pone in relazione il sentire dell'uomo con l'ambiente e gli altri esseri a lui circostanti. Questo centro vitale ha le funzionalit\u00e0 corrispondenti a quelle che nella tradizione induista sono attribuite ai due chakra mediani denominati Manipura ed Anahata chakra.\nIl centro superiore.\nIl Jodan tanden \u4e0a\u6bb5\u4e39\u7530 \u00e8 la sede superiore dei centri vitali dell'uomo, che il praticante localizza attraverso la presenza mentale in corrispondenza del punto situato fra le sopracc\u00ecglia degli occhi e che si avvale delle funzionalit\u00e0 corrispondenti a quelle che nella tradizione induista sono attribuite i tre chakra superiori: il Vishuddha, l'Ajna ed il Sahasrara chakra."}
{"id": "1994665", "revid": "13102", "url": "https://it.wikipedia.org/wiki?curid=1994665", "title": "Filemone il Giovane", "text": "Biografia.\nFu figlio di Filemone di Siracusa, come riporta \"Suda\", che risulta l'unica fonte che ne parli.\nOpere.\nFilemone \"junior\" crisse cinquantaquattro commedie, di cui non abbiamo, tuttavia, che il titolo di una sola, \"I Focesi\" e riport\u00f2 la vittoria negli agoni drammatici sei volte. Di queste opere non restano che tre brevi frammenti per una decina di versi, citati da Ateneo di Naucrati e da Stobeo."}
{"id": "1994666", "revid": "36426", "url": "https://it.wikipedia.org/wiki?curid=1994666", "title": "Furrine", "text": ""}
{"id": "1994670", "revid": "1005847", "url": "https://it.wikipedia.org/wiki?curid=1994670", "title": "Elezioni europee del 1979 in Francia", "text": "Le elezioni europee in Francia del 1979 si sono tenute il 10 giugno. Esse hanno permesso di eleggere gli 81 europarlamentari spettanti alla Francia per la I legislatura (1989-1984) del Parlamento europeo."}
{"id": "1994672", "revid": "962319", "url": "https://it.wikipedia.org/wiki?curid=1994672", "title": "Pallacorda ai Giochi della II Olimpiade", "text": "Il torneo di longue paume ai Giochi della II Olimpiade fu un torneo dimostrativo tenutosi il 27 maggio e il 10 giugno 1900 presso i Giardini del Lussemburgo a Parigi.\nIl torneo venne diviso in due categorie (\"Prima\" e \"Seconda\"), a loro volta divisi in due discipline: la \"longue paume\" tradizionale (o \"terr\u00e9e\", ovvero 6 contro 6) e la \"longue paume enlev\u00e9e\" (4 contro 4).\nPresero parte al torneo solo club francesi: parteciparono 15 formazioni di Prima categoria (8 per il gioco tradizionale e 7 \"enlev\u00e9e\") e 14 di Seconda categoria (7 per il gioco tradizionale e 7 \"enlev\u00e9e\"). Si tennero in tutto 25 incontri, di cui non abbiamo i risultati.\nI vincitori ottennero un premio di 2.000 franchi in opere d'arte.\nRisultati.\nPrima categoria.\nTutti gli incontri vennero giocati il 10 giugno 1900.\nSeconda categoria.\nTutti gli incontri vennero giocati il 27 maggio 1900."}
{"id": "1994673", "revid": "123607952", "url": "https://it.wikipedia.org/wiki?curid=1994673", "title": "Palazzo presidenziale (Asmara)", "text": "Il Palazzo presidenziale, in passato Palazzo del Governatore \u00e8 un edificio storico situato all'Asmara, capitale dell'Eritrea.\nFu sede del governatore dell'Eritrea italiana e si trova all'interno di un parco circondato da via del Forte, via della Regina e viale Mussolini. \nStoria.\nVenne costruito nel 1897, quando il capoluogo della colonia venne spostato da Massaua dal governatore Ferdinando Martini in stile neoclassico sullo stile della Casa Bianca, \u00e8 circondato da un parco lussureggiante. Il palazzo doveva essere il pi\u00f9 grande e il pi\u00f9 bello di Asmara, che era la nuova capitale della colonia.\nConvertito in Museo nazionale etiope dal 1947 al 1993, con l'indipendenza dell'Eritrea dall'Etiopia \u00e8 diventato il palazzo presidenziale.\nArchitettura.\nGli interni sono decorati in marmo proveniente da Italia e Francia. La sala principale \u00e8 decorata in stile rinascimento. Il legno per le porte proviene dal Brasile."}
{"id": "1994675", "revid": "122435179", "url": "https://it.wikipedia.org/wiki?curid=1994675", "title": "Italian Baseball Series", "text": "Le Italian Baseball Series sono le finali del massimo campionato italiano di baseball, chiudono i play off e dunque la stagione della Italian Baseball League e\ndecretano la squadra campione, alla quale viene assegnato lo scudetto.\nLa prima serie fu giocata nel 1986 e fu vinta dal Bbc Grosseto. Prima di quella edizione, il massimo campionato di baseball era sempre stato giocato con la formula del girone unico o di una poule scudetto dopo la prima fase a gironi. Attualmente la serie \u00e8 al meglio delle 7 partite (vince la squadra che arriva per prima a 4 vittorie); la serie di incontri\nsegue la formula 2-3-2, iniziando e finendo in casa della squadra meglio classificata nella regular season. La denominazione Italian Baseball Series fu adottata ufficialmente a partire dalla stagione 2007, precedentemente la serie era chiamata semplicemente finale scudetto.\nL'introduzione dei playoff e le Italian Baseball Series.\nIn Italia si disputa un campionato di baseball dal 1948. Per la verit\u00e0, in 2 occasioni se ne disputarono 2: nel 1949 (prima della nascita dell'attuale Federazione, riconosciuta dal CONI nel 1953, operavano 2 organizzazioni indipendenti che disputarono 2 campionati concorrenti) e nel 1958 (le squadre romane e il Nettuno disputarono il cosiddetto Torneo d'Oro, ritendosi troppo superiori alle altre squadre). \nL'introduzione dei play-off venne decisa dal Consiglio Federale guidato da Aldo Notari. La finale \u00e8 sempre stata giocata al meglio delle 4 vittorie su 7 partite a parte in 4 stagioni (1991, 1992, 1993 e 2013) in cui fu disputata una serie al meglio delle 3 vittorie su 5 partite."}
{"id": "1994677", "revid": "767487", "url": "https://it.wikipedia.org/wiki?curid=1994677", "title": "Stabilit\u00e0 aerodinamica", "text": "La stabilit\u00e0 aerodinamica \u00e8 uno dei concetti base per comprendere l'aerodinamica applicata ai velivoli, e quindi il loro comportamento e caratteristiche di volo.\nSi differenzia in\nL'indicatore da conto di come l'aerodina si comporta se, volando su una traiettoria rettilinea senza perturbazioni esterne, gli si applica una forza perturbatrice (si devia momentaneamente la traiettoria). Se l'aerodina tende a riprendere la traiettoria iniziale, si dice che \u00e8 stabile. Se al contrario tende a seguire la nuova traiettoria, si dice instabile."}
{"id": "1994678", "revid": "365417", "url": "https://it.wikipedia.org/wiki?curid=1994678", "title": "Chiesa dei Santi Nazario e Celso (Cenate Sotto)", "text": "La chiesa dei Santi Nazario e Celso di Cenate Sotto si trova nel territorio dell'omonimo comune in provincia e diocesi di Bergamo.\nStoria.\nNon vi \u00e8 una datazione certa circa l'edificazione della chiesa che si trova posta accanto al castello Lupi. La chiesa \u00e8 citata una prima volta nel 1260. La chiesa probabilmente fu edificata con il maniero, era infatti comune che i proprietari dei castelli facessero edificare una cappella privata. Resti delle murature indicano la sua edificazione verso la fine del XI secolo.\nDescrizione.\nSi tratta di un edificio ecclesiale romanico piccolo ma dalla struttura elegante che ha mantenuto integralmente l'assetto originario.\n&lt;br&gt;La costruzione a pianta rettangolare e ad aula unica termina a est con l'abside semicircolare ben conservata. Nell'abside sono aperte due monofore a sguincio semplice.\nNel corso del XVII secolo sono stati eseguiti degli interventi ristrutturativi che ne hanno modificato la facciata principale e il relativo portale; agli stessi interventi sono dovuti l'apertura di una porta sul lato meridionale e l'attuale piccolo campanile a vela.\nDi incerta datazione, probabilmente dell'XI-XII secolo, si inserisce perfettamente nel panorama architettonico romanico bergamasco.\nNella volta interna dell'abside sono presenti tracce poco leggibili di un affresco raffigurante una maest\u00e0 in mandorla e di sant'Alessandro."}
{"id": "1994679", "revid": "295581", "url": "https://it.wikipedia.org/wiki?curid=1994679", "title": "Monotraccia", "text": ""}
{"id": "1994680", "revid": "1005847", "url": "https://it.wikipedia.org/wiki?curid=1994680", "title": "Elezioni europee del 1979 nei Paesi Bassi", "text": "Le elezioni europee del 1979 nei Paesi Bassi si sono tenute il 10 giugno."}
{"id": "1994681", "revid": "6923", "url": "https://it.wikipedia.org/wiki?curid=1994681", "title": "Emanuele Pessagno", "text": "Biograf\u00eda.\nNato a Lavagna da nobile famiglia genovese, figlio di Simone Pessagno, Signore di Passano, fin da giovane fu avviato alla carriera e alle arti marinaresche. Nel 1303 ebbe il suo primo comando di una galea con la quale si spinse fin nel Mar Nero. Nel 1306 navig\u00f2 fino in Inghilterra dove si ferm\u00f2 a ricoprire importanti incarichi nell'ambito della flotta di Edoardo II ed Edoardo III. Trasferitosi poi in Portogallo, fu al servizio del re Dionigi che nel 1317 gli confer\u00ec l'incarico di direttore delle costruzioni navali, oltre a quello di Ammiraglio comandante supremo della flotta.\nEmanuele fu abile navigatore e tecnico navale, oltre che un ottimo ammiraglio e abile diplomatico presso la corte inglese. Nel 1337 riprese il comando della flotta portoghese. In uno scontro navale con la flotta spagnola fu fatto prigioniero e recluso nel castello di Jerez per tre anni. Liberato, torn\u00f2 alla corte portoghese di Alfonso IV dove ricopr\u00ec l'incarico di amministratore dei beni ecclesiastici. Mor\u00ec in data imprecisata lasciando, come previsto all'atto della sua nomina, la carica di Ammiraglio ai figli che gli succedettero.\nIl suo nome \u00e8 stato dato ad un cacciatorpediniere della Regia Marina italiana che oper\u00f2 durante la seconda guerra mondiale."}
{"id": "1994682", "revid": "599013", "url": "https://it.wikipedia.org/wiki?curid=1994682", "title": "San Terenzio", "text": ""}
{"id": "1994690", "revid": "810736", "url": "https://it.wikipedia.org/wiki?curid=1994690", "title": "Ibs", "text": ""}
{"id": "1994693", "revid": "712828", "url": "https://it.wikipedia.org/wiki?curid=1994693", "title": "Baraggan Luisenbarn", "text": ""}
{"id": "1994697", "revid": "129019", "url": "https://it.wikipedia.org/wiki?curid=1994697", "title": "Urizen", "text": "Nella mitologia di William Blake, Urizen \u00e8 la personificazione del sapere convenzionale e della legge. Viene normalmente raffigurato come un uomo vecchio e barbuto; \u00e8 alle volte accompagnato da strumenti da architetto, per creare e dirigere l'universo; oppure da reti con le quali intrappola le persone nella ragnatela della legge e della cultura convenzionale.\nCome \"Zoa\".\nUrizen \u00e8 uno dei quattro \"Zoa\" derivanti dalla divisione dell'uomo primordiale, Albione.\nLa sua emanazione o equivalente femminile \u00e8 Ahania. Secondo S. Foster Damon, \"Ahania\" sta per \"piacere\".\nFigli.\nTre delle sue figlie sono Eleth, Uveth e Ona. I figli sono organizzati diversamente in vari componimenti: Thiriel, Utha, Grodna, Fuzon, accostati agli Zoa primigeni. Oppure dodici, come i segni zodiacali ad essi associati, e costruttori delle \"Coperture Terrene\" (Mundane Shell).\nInterpretazione.\nI suoi tratti sono simili alla concezione popolare di Yahweh, il Dio del Vecchio Testamento.&lt;br&gt;\nIl nome Urizen (pronunciato \u00abiur\u00eczen\u00bb) potrebbe derivare dall'inglese \"Your Reason\" (\u00abla tua ragione\u00bb), la sapienza riconosciuta della sua esperienza; oppure dal greco \"horizein\", \u00abdelimitare\u00bb (da cui il nostro \u00aborizzonte\u00bb); o forse da entrambi.&lt;br&gt;\nPersonaggio non benevolo, Urizen opprime Orc, che impersona la passione rivoluzionaria e la creativit\u00e0 e serve la figura del salvatore sofferente.\nEgli \u00e8 anche nemico di Luvah, lo spirito dell'amore.\nInfluenze e derivazioni.\nUrizen ha chiare similarit\u00e0 con la figura filosofica del Demiurgo dello gnosticismo, probabilmente ripreso in gran parte dal Dio dell'Antico Testamento (in particolare, come lo Urizen di Blake, il Demiurgo \u00e8 un rimodellamento radicale di quella figura, ottenuta dall'espansione del suo contesto originale o traslandola in uno quasi completamente nuovo).\nL'immaginario massonico \u00e8 un'altra possibile fonte per la creazione di Urizen: .\nIl compasso e gli altri simboli del progetto che Blake associa a Urizen sono presi in prestito dal simbolismo massonico che si riferisce a Dio come il \"Grande Architetto dell'Universo\"."}
{"id": "1994702", "revid": "339392", "url": "https://it.wikipedia.org/wiki?curid=1994702", "title": "San Terenzio di Luni", "text": ""}
{"id": "1994705", "revid": "339392", "url": "https://it.wikipedia.org/wiki?curid=1994705", "title": "San Terenzio (vescovo di Luni)", "text": ""}
{"id": "1994707", "revid": "1005847", "url": "https://it.wikipedia.org/wiki?curid=1994707", "title": "Elezioni europee del 1979 nel Regno Unito", "text": "Le elezioni europee del 1979 nel Regno Unito si sono tenute il 10 giugno."}
{"id": "1994710", "revid": "1573940", "url": "https://it.wikipedia.org/wiki?curid=1994710", "title": "Stabilit\u00e0 dinamica", "text": "Partendo dal concetto di stabilit\u00e0 statica longitudinale, si pu\u00f2 osservare come un'aerodina, che si sposta su una traiettoria rettilinea, senza perturbazioni esterne, alla quale si applica una forza perturbatrice, limitata nel tempo e che ne devi la traiettoria, tende a riprendere la traiettoria iniziale.\nEssenzialmente l'aerodina staticamente stabile tender\u00e0 a riportarsi sulla traiettoria iniziale, passando per una serie di \"oscillazioni\".\nQuesto vale non solo per un asse dell'aerodina, come per la stabilit\u00e0 statica, che interessa solo l'asse di beccheggio (longitudinale) ma interessa infatti tutti e tre gli assi del aeromobile; si parler\u00e0 quindi di:\nStabilit\u00e0 dinamica longitudinale.\nNel caso l'aeroplano sia staticamente stabile e, ad esempio, la perturbazione abbia comportato un aumento dell'angolo di attacco, si possono avere tre casi. \nNel primo caso il velivolo risponde diminuendo l'angolo di attacco a un valore inferiore a quello della configurazione di equilibrio iniziale, comportando una successiva reazione che aumenta nuovamente l'angolo di attacco ma che con successive oscillazioni di ampiezza via via minori tende a riportarlo all'equilibrio iniziale. In questo caso si dice che l'aeroplano \u00e8 \"dinamicamente stabile\" e, una volta trimmato nella sua posizione di equilibrio, non richiede ulteriori interventi correttivi da parte del pilota per mantenere la configurazione di volo impostata.\nSe il velivolo risponde continuando ad oscillare intorno alla posizione di equilibrio con ampiezza costante si ha una \"stabilit\u00e0 dinamica neutra\".\nAl contrario, se le oscillazioni intorno alla posizione di equilibrio statico andranno aumentando in ampiezza nel tempo, si avr\u00e0 un velivolo \"dinamicamente instabile\".\nStabilit\u00e0 dinamica longitudinale a comandi liberi e bloccati.\nA seconda della configurazione del velivolo, l'analisi delle soluzioni del sistema di equazioni differenziale che descrive la dinamica del moto longitudinale porta a determinati modi propri.\nSe il velivolo ha i comandi bloccati (ossia l'equilibratore \u00e8 solidale con lo stabilizzatore) saranno presenti due moti oscillatori, uno di corto periodo, dell'ordine di pochi secondi, e forte smorzamento in cui il velivolo pur mantenendo una velocit\u00e0 praticamente costante pu\u00f2 assumere forti variazioni di assetto , ed uno di lungo periodo (sull'ordine del minuto), grande ampiezza e debole smorzamento in cui il velivolo pur mantenendo un angolo di attacco praticamente costante varia velocit\u00e0 e quota. Tra i due, il secondo (chiamato fugoide) \u00e8 quello meno insidioso in quanto il pilota \u00e8 in grado di contrastare la tendenza oscillatoria agendo sull'equilibratore.\nSe il velivolo ha i comandi liberi, si aggiunger\u00e0 un terzo moto oscillatorio di breve periodo (detto di scuotimento) dell'equilibratore intorno all'asse di cerniera.\nStabilit\u00e0 dinamica latero-direzionale.\nLa stabilit\u00e0 statica latero-direzionale \u00e8 la capacit\u00e0 di un velivolo di riguadagnare un precedente assetto di equilibrio latero-direzionale una volta esaurito l'effetto di una piccola perturbazione che agisca nel piano di rollio ed imbardata del velivolo stesso.\nVoci correlate.\nStabilit\u00e0 statica longitudinale"}
{"id": "1994714", "revid": "1573940", "url": "https://it.wikipedia.org/wiki?curid=1994714", "title": "Myerslopiidae", "text": "Myerslopiidae , \u00e8 una piccola famiglia di insetti appartenente all'ordine dei Rincoti Omotteri, superfamiglia dei Membracoidea.\nHabitat e diffusione.\nLa famiglia, di recente definizione, comprende circa 20 specie che costituiscono uno degli esempi di fauna relitta dell'emisfero australe, in quanto rappresentata da un genere presente in Cile e altri due in Nuova Zelanda.\nCaratteristica comune \u00e8 l'habitat terricolo in suoli umidi e dotati di humus, ricoperti da una lettiera di foglie. L'adattamento a questo habitat si manifesta con alcuni caratteri morfologici quali la pigmentazione criptica e il meiotterismo e mostra una curiosa convergenza evolutiva con specie di Cicadellidi dislocate in alcune isole dell'Pacifico al largo del Cile, in Madagascar, in Australia e in Nuova Caledonia.\nDescrizione.\nGli adulti sono morfologicamente affini alla famiglia dei Cicadellidae, da cui si distinguono prevalentemente per la morfologia delle ali. Sono insetti di piccole dimensioni, con livrea poco appariscente per la colorazione criptica, di colore bruno o bruno-grigiastro e per l'aspetto verrucoso dell'esoscheletro.\nHanno capo largo e metagnato, con margine frontale appiattito e dal profilo convesso e sinuoso. \u00c8 fornito di due ocelli e ha occhi composti laterali; le antenne sono filiformi, inserite fra gli occhi e la regione fronto-clipeale. Il pronoto \u00e8 trasverso, non prolungato posteriormente e lascia perci\u00f2 scoperto lo scutello; lateralmente si insinua fra gli occhi e l'inserzione delle ali e termina con una lamina detta \"paranotum\". Le ali anteriori sono fortemente sclerificate, con funzione marcatamente protettiva e ricoprono completamente l'addome, mentre le ali posteriori sono rudimentali. Zampe posteriori con femori privi di spine preapicali e provvisti solo di due spine apicali.\nSistematica.\nLe specie della famiglia dei Myerslopiidae, al pari di altre specie simili ad habitat terricolo, erano in passato comprese nei Cicadellidae. Nel 1947, revision\u00f2 la sottofamiglia Ulopinae definendo le trib\u00f9 Ulopini, Cephalelini e Megophthalmini. A questo lavoro ne fece seguire un altro nel 1957, nel quale defin\u00ec una quarta trib\u00f9, quella dei \"Myerslopiini\" e descrisse due nuove specie del genere \"Evansiola\", endemico delle Isole Juan Fern\u00e1ndez (Cile). Nel suo lavoro del 1957, attribu\u00ec alla trib\u00f9 i generi \"Myerslopia\" e \"Paulianiana\", presenti rispettivamente in Nuova Zelanda e Madagascar, mentre mantenne il genere \"Evansiola\" nell'originario inquadramento sistematico definito da , ovvero nella trib\u00f9 dei Megophthalmini.\nNel 1972, defin\u00ec un nuovo inquadramento sistematico per includere in un'unica sottofamiglia le specie di Cicadellidi terricoli elevando i Myerslopiini al rango di sottofamiglia con il nome Myerslopiinae\nNel 1999, ha revisionato la sistematica dei cicadellidi terricoli definendo una nuova famiglia, quella dei Myerslopiidae, una nuova trib\u00f9, quella dei Sagmatiini, e due nuovi generi, \"Sagmation\" e \"Pemmation\". Prendendo spunto dall'eterogenea distribuzione geografica di questi insetti, il lavoro di individua una convergenza evolutiva, priva di relazione filogenetica, che abbraccia differenti gruppi sistematici corrispondenti ai Myerslopiinae \"sensu Linnavuori\". Il raggruppamento viene scorporato in tre trib\u00f9, con complessive 28 specie:\nNella revisione, i Myerslopiini sono elevati al rango di famiglia (Myerslopiidae) e separati perci\u00f2 dagli altri cicadellidi terricoli, che restano inquadrati come taxa all'interno dei Cicadellidae: gli Evansiolini all'interno della sottofamiglia dei Megophthalminae, i Sagmatiini all'interno della sottofamiglia degli Euchantellinae.\nAlla revisione di fanno seguito due differenti lavori. Nel 2004, integra la sistematica della famiglia: ridefinisce i criteri morfologici di determinazione tassonomica e sostituisce alla specie cilena \"Myerslopia chilensis\" (1996) un nuovo genere, \"Mapuchea\", suddiviso in due specie; inoltre descrive quattro nuove specie di \"Myerslopia\" della Nuova Zelanda. Nel 2005, conferma la base filogenetica dell'elevazione, al rango di famiglia, dei cicadellidi terricoli cileni e neozelandesi.\nAncora controversa o confusa resta la posizione delle tre specie cilene di \"Evansiola\": infatti indica un inquadramento in una specifica sottofamiglia dei Cicadellidi con il nome Evansiolinae e altre fonti citano il genere come facente parte della famiglia dei Myerslopiidae. \u00c8 probabile che quest'ultima sia un'interpretazione errata, in quanto in palese contrasto con i lavori di e .\nRiassumendo, la famiglia sarebbe composta dai seguenti generi:"}
{"id": "1994715", "revid": "701660", "url": "https://it.wikipedia.org/wiki?curid=1994715", "title": "Terme Eleniane", "text": "Le Terme Eleniane (\"Thermae Helenianae\" o \"Thermae Helenae\") erano un complesso termale di Roma antica costruito in una zona di passaggio tra Esquilino e Celio, anticamente detta Horti Spei Veteris, poi \"Horti Variani\". Si trovavano in prossimit\u00e0 dell'acquedotto Celimontano (\"arcus Neroniani\"), nel punto in cui esso si stacca dall'acquedotto Claudio, vicino all'Anfiteatro castrense. Esse devono il proprio nome a Elena, madre di Costantino I, che le restaur\u00f2 dopo un incendio nel 323-326.\nStoria e descrizione.\nI bolli laterizi pi\u00f9 antichi rinvenuti nell'area di localizzazione delle terme indiziano una datazione dell'impianto all'et\u00e0 severiana, confermata anche da una dedica a Giulia Domna, moglie di Settimio Severo, qui rinvenuta.\nUn'altra grandiosa iscrizione (oggi ai Musei Vaticani) ricordava invece il restauro di Elena dopo l'incendio. Alla fine del XVI secolo i resti delle terme furono abbattuti da Domenico Fontana per volere di papa Sisto V, allo scopo di consentire l'apertura del tratto della strada Felice antistante alla basilica di Santa Croce in Gerusalemme (attuale via di Santa Croce in Gerusalemme).\nLa pianta del complesso ci \u00e8 per\u00f2 stata tramandata dai disegni rinascimentali di Andrea Palladio e Giuliano da Sangallo, mentre sono ancora visibili all'incrocio fra le moderne via Eleniana e via G. Sommeiller i resti della cisterna che lo alimentava, composta da dodici concamerazioni disposte su due file parallele. Nel Medioevo uno di questi ambienti fu sistemato a cappella cristiana (nei documenti dell'epoca indicata col nome di \"S. Angelo\"), della quale si conservavano lacerti di affreschi ancora nel XVIII secolo."}
{"id": "1994718", "revid": "36426", "url": "https://it.wikipedia.org/wiki?curid=1994718", "title": "XII Regio", "text": ""}
{"id": "1994719", "revid": "36426", "url": "https://it.wikipedia.org/wiki?curid=1994719", "title": "XII regio", "text": ""}
{"id": "1994721", "revid": "17654", "url": "https://it.wikipedia.org/wiki?curid=1994721", "title": "Vasi deferenti", "text": ""}
{"id": "1994722", "revid": "124126096", "url": "https://it.wikipedia.org/wiki?curid=1994722", "title": "Prignano sulla Secchia", "text": "Prignano sulla Secchia (\"Prign\u00e2n\" in dialetto modenese, \"P\u00e8rgnan\" nel dialetto locale) \u00e8 un comune italiano di abitanti della provincia di Modena in Emilia-Romagna, a sud-ovest del capoluogo. \u00c8 situato nella prima fascia dell'Appennino modenese, adagiato nella vallate percorse dal fiume Secchia e da un suo affluente, il torrente \"Rossenna\".\nPrignano fa parte dell'Unione dei comuni del Distretto ceramico, assieme a Fiorano Modenese, Formigine, Maranello, Sassuolo, Frassinoro, Montefiorino e Palagano.\nGeografia fisica.\nTerritorio.\nIl territorio prignanese si colloca all'interno di quella che \u00e8 definita \"fascia medioeuropea collinare\", caratterizzata da boschi di querce e, nei pressi dei corsi d'acqua, da pioppi e salici. La connotazione prevalentemente argillosa del suolo ha permesso la formazione di calanchi e reso alcuni tratti del territorio particolarmente sensibili a frane e piccoli smottamenti. L'ambiente \u00e8 adatto alla grossa fauna ungulata, come caprioli, cervi e cinghiali nonch\u00e9 ad altri mammiferi come volpi, tassi, puzzole, faine, donnole, lepri e diversi piccoli roditori ed insettivori.\nClassificazione altimetrica.\nIl territorio comunale di Prignano \u00e8 compreso nella \"zona altimetrica\" di \"collina interna\"; l'altitudine oscilla tra i 168 e gli 870 m s.l.m., raggiunti in localit\u00e0 \"Faeto\", con un dislivello complessivo di 702 metri.\nClassificazione sismica.\nA seguito dell\"'Ordinanza P.C.M. n. 3274\" del 20 marzo 2003, il Comune di Prignano sulla Secchia \u00e8 stato catalogato in \"zona 3\", ovvero a sismicit\u00e0 bassa.\nClima.\nClassificazione climatica.\nAi sensi del D.P.R. 26 agosto 1993, n. 412, il Comune di Prignano sulla Secchia ricade nella zona climatica E, vale a dire quella in cui presenta un numero di gradi-giorno da oltre 2100 a 3000: per l'accensione degli impianti termici il limite massimo consentito \u00e8 di 14 ore giornaliere dal 15 ottobre al 15 aprile.\nOrigini del nome.\nIl nome \"Prignano\" ha probabile origine latina. Non \u00e8 possibile ricostruire la precisa forma originaria del nome stesso, riportato nelle forme diplomatiche \"Periniana\" o \"Piriniana\" (Carlo Magno, 8 giugno 781), \"Perinianum\" o \"Pirinianum\" (Berengario I, 6 novembre 898), \"Prinianu\" (Ottone I, 27 giugno 968), \"Pregnanum\" (Enrico II il Santo, 1020).\nIl toponimo \u00e8 di evidente forma aggettivale (-ano e \u2013ana), ma non \u00e8 ben definita la struttura tematica (\"Perini-\" o \"Prini-\", \"Perenni-\" o \"Prenni-\"). \u00c8 probabile la derivazione dal nome personale \"P\u00e8rennius\" e la costruzione Perennianus fundus: \"\u201cfondo o podere di Perennio\u201d\". \u00c8 altres\u00ec ipotizzabile che la forma originaria fosse il neutro \"Prennianum\" e, in considerazione della dislocazione di Prignano sul fiume o davanti al fiume, la costruzione dell'etimo sarebbe ricostruibile in \"Pr\u0153 \u2013 amni \u2013anum\" / \"Pr\u0153 \u2013mni \u2013anum\", da \"amnis\" \u201cfiume\u201d; Pr\u0153amnianum Castrum, fortificazione presso il fiume. Lo storico locale Giovanni Berti, in mancanza sia della documentazione lessicale di un aggettivo \"pr\u0153amnianus\" sia della documentazione storica di un \"castrum\" cos\u00ec denominato, favorisce l'ipotesi etimologica in P\u00e8rennianus (fundus).\nStoria.\nLa stazione preistorica del Pescale.\nI primi stanziamenti presenti nel prignanese risalgono all'et\u00e0 della pietra. Il \"sito archeologico del Pescale\" \u00e8 stato scoperto alla fine dell'Ottocento, scavi approfonditi sono stati eseguiti dal paleontologo modenese Fernando Malavolti tra il 1937 ed il 1942, portando alla luce un villaggio neolitico. Il sito si trova nel territorio della frazione di Pigneto, sulla spianata \"del Castellaro\" alla sommit\u00e0 della rupe che si innalza sulla sponda destra del fiume Secchia, nel tratto in cui riceve le acque del \"rio Pescarolo\". L'area dell'insediamento era di circa 2.600 metri quadrati: sono stati ritrovati fondi di capanne di legno ed argilla, focolari, tombe, manufatti in pietra e osso, oggetti in terracotta e vasellame in ceramica. Si ritiene che il Pescale sia stato abitato dalla fine del V o dall'inizio del IV millennio a.C., fino alla prima met\u00e0 del III millennio a.C.\nFino alla dominazione carolingia.\nDopo l'et\u00e0 neolitica, la zona \u00e8 stata abitata prima dai Liguri, Umbri, Etruschi, Galli ed infine Romani.\nNon \u00e8 possibile per\u00f2 precisare quali di queste popolazioni ha abitato per prime i versanti meridionali di Monte Pedrazzo, occupando la valle del Secchia alla confluenza con il torrente Rossenna. Si pu\u00f2 ipotizzare che le zone montuose siano state occupate da popolazioni che cercavano rifugio a seguito di una invasione delle terre in cui abitavano.\nSicuramente le terre di Prignano sono state oggetto di contesa durante l'epoca romana. Il Monte Pedrazzo offriva un bastione naturale alle popolazioni Frignate alla colonizzazione romana, ed era il luogo di contatto tra la popolazione romana della pianura con le popolazioni che abitavano le zone appenniniche. Questo \u00e8 sostenuto dal fatto che il torrente Rossenna costituisce il confine naturale tra dialetto di montagna (sponda sinistra) e quello di collina (sponda destra).\nIl nuovo comune e il XX secolo.\nLe elezioni politiche del 1919 e del 1921 sancirono la netta affermazione del Partito Popolare nel comune, dove raggiunse le pi\u00f9 alti percentuali dell'intera provincia modenese, oltre la soglia del 60%. Il P.P.I. distacc\u00f2 abbondantemente sia i socialisti, sia le forze che si riunirono nei Blocchi Nazionali proprio in funzione anti-socialista.\nAlle elezioni politiche del 1924 i fascisti raccolsero il 52,4% dei voti, in provincia la media fu del 63%.\nAl \"plebiscito fascista\" del 24 marzo 1929 i \"votanti\" a Prignano furono 1.421, i \"No\" solamente 2. Al plebiscito successivo, il 25 marzo 1934, l'adesione fu totale.\nLe elezioni amministrative del 1946 videro, nella provincia di Modena, il successo delle liste di sinistra: solo il comune di Prignano, assieme a quello di Polinago, fu caratterizzato dal governo di una maggioranza democristiana.\nSimboli.\nStemma.\nLo stemma \u00e8 stato riconosciuto con decreto del Capo del governo del 17 ottobre 1932:\nParzialmente differente la descrizione presente sullo Statuto comunale:\nGonfalone.\nNel medesimo Statuto \u00e8 descritto anche il gonfalone:\nSociet\u00e0.\nEvoluzione demografica.\nLa popolazione di Prignano ha conosciuto il proprio apice nel 1951, con residenti; il dato minimo \u00e8 riscontrabile nel censimento del 1991 con residenti.\nI maggiori incrementi demografici si sono avuti nei decenni 1921-1931 (+18,6%) e 1991-2001 (+14,2%); i maggiori decrementi si sono avuti nel trentennio 1951-1981: 1951-1961 (-22,3%), 1961-1971 (-30,2%), 1971-1981 (-13,5%). Il fattore che ha contribuito a questo trend negativo, che ha caratterizzato tutta l'area montana appenninica, \u00e8 stato la migrazione preminentemente giovanile verso la pianura, in primis nell'adiacente \"Distretto della Ceramica\" sassolese.\nDal censimento del 2001 la popolazione residente a Prignano sta continuando a crescere, tanto che all'ultima rilevazione statistica annuale (riferita al 31 dicembre 2010) il comune conta abitanti (+ 252 rispetto al 2001).\nAl 1\u00ba gennaio 2007 si constatava un sostanziale equilibrio di genere tra gli allora residenti: maschi e femmine.\nSempre alla stessa data, l'analisi dell'indice di vecchiaia, che stima sostanzialmente il grado di invecchiamento di una popolazione, veniva calcolato a Prignano al 164%. La fascia degli ultra-sessantenni raggruppava il 25,6% del totale e si contavano ben 42 cittadini ultra-novantenni.\nUn esame dei residenti per stato civile evidenziava, complessivamente, il 38,9% di celibi/nubili, il 50,7% di coniugati/e, l'1,8% di divorziati/e e l'8,6% di vedovi/e (prevalentemente donne).\nIl quadro statistico del comune era completato dal dato sul \"Reddito dichiarato medio\": Euro.\nAl 31 dicembre 2010 Prignano contava 269 cittadini stranieri residenti, di cui 44 dell'Unione europea e 225 extra-Unione Europea, con un'incidenza sul totale della popolazione del 7%.\nEtnie e minoranze straniere.\nGli stranieri residenti nel comune sono . Di seguito sono riportati i gruppi pi\u00f9 consistenti:\nCultura.\nIstruzione.\nBiblioteca.\nLa biblioteca comunale di Prignano si trova in Via de Gasperi, presso il polo scolastico.\nEssa fa parte del \"Sistema bibliotecario intercomunale di Sassuolo\", assieme a quelle di Fiorano, Formigine, Frassinoro e Maranello.\nScuole.\nNel territorio di Prignano sono presenti 8 scuole:\nL'Istituto Comprensivo \u201cF. Berti\u201d, nel capoluogo, raggruppa tutte le scuole statali (dell'infanzia, primarie e secondarie di I grado) del prignanese e la scuola primaria di \"Varana\", frazione del Comune di Serramazzoni.\nEconomia.\nAgricoltura.\nNel 1936 il 91% della popolazione attiva era impegnata in agricoltura, il dato pi\u00f9 alto dell'intera provincia.\nIndustria.\nNel 1936 solo il 5% della popolazione attiva era impegnata in industria e trasporti, il dato pi\u00f9 basso dell'intera provincia (media: 21,1%)."}
{"id": "1994725", "revid": "838137", "url": "https://it.wikipedia.org/wiki?curid=1994725", "title": "Teodorida di Siracusa", "text": "Biografia.\nTeodorida, di origine dorica, come dimostra il suo nome, fu grossomodo contemporaneo di Euforione di Calcide, come dimostra il fatto che lo citi in un suo epigramma e, d'altro canto, sarebbe nota un'opera del poeta calcidese \"Risposte a Teodorida\".\nOpere.\nTeodorida fu un tipico poeta ellenistico, portato alla variet\u00e0 di argomenti e di generi poetici, spesso riprendendo generi letterari anche desueti, quali il ditirambo, o di tipo popolaresco.&lt;br&gt; \nAbbiamo, infatti, nell'Antologia Palatina, giunti tramite la \"Corona\" di Meleagro di Gadara, 18 suoi epigrammi, cui si aggiunge la menzione di un poema lirico \"A Eros\" (\u0395\u1f30\u03c2 \u1f1c\u03c1\u03c9\u03c4\u03b1), due frammenti dal ditirambo \u039a\u03ad\u03bd\u03c4\u03b1\u03c5\u03c1\u03bf\u03b9 (\"I centauri\"), oltre a versi parodico-osceni, detti \u03c6\u03bb\u03cd\u03b1\u03ba\u03b5\u03c2."}
{"id": "1994735", "revid": "281294", "url": "https://it.wikipedia.org/wiki?curid=1994735", "title": "Municipal Liberia", "text": ""}
{"id": "1994736", "revid": "125019", "url": "https://it.wikipedia.org/wiki?curid=1994736", "title": "Sebastiano Molinari", "text": "\u00c8 stato campione italiano di tiro all'elica nel 2007 e vicecampione mondiale di tiro all'elica nell'anno 2005.\nAttualmente risiede a San Severino Marche dove ha ricevuto il premio come miglior sportivo per l'anno 2008.\nIl 1\u00ba maggio 2013, si posiziona primo nella 4\u00aa prova del Campionato Italiano, vincendo su 153 concorrenti."}
{"id": "1994745", "revid": "515931", "url": "https://it.wikipedia.org/wiki?curid=1994745", "title": "Pelvi", "text": ""}
{"id": "1994746", "revid": "135224", "url": "https://it.wikipedia.org/wiki?curid=1994746", "title": "Regione pelvica", "text": ""}
{"id": "1994753", "revid": "599013", "url": "https://it.wikipedia.org/wiki?curid=1994753", "title": "Presupposizione", "text": ""}
{"id": "1994755", "revid": "154639", "url": "https://it.wikipedia.org/wiki?curid=1994755", "title": "Presupposizione (linguistica)", "text": "In linguistica pragmatica, si intende per presupposizione un'informazione implicita alla base di un enunciato. Questa informazione \u00e8 condivisa dagli interlocutori e viene di conseguenza data per scontata. L'importanza della presupposizione risiede nel fatto che ci permette di usare la lingua in maniera economica.\nAd esempio, producendo un enunciato (giusto o sbagliato) come:\nsi possono presupporre diverse informazioni. Prime tra tutte sono il fatto che esista una citt\u00e0 chiamata in questo modo, che esista uno stato italiano e che uno stato debba avere una capitale.\nLa presupposizione, nel nostro caso l'esistenza dell'Italia e di Roma, resta invariata anche se l'enunciato viene negato:\nQuesto la distingue dall'implicazione, cio\u00e8 dal contenuto che chi ascolta pu\u00f2 inferire. Infatti, il contenuto dell'inferenza si trasforma nel suo contrario se un enunciato viene negato. Ad esempio, nell'asserzione\nl'inferenza potrebbe essere il voler dire - da parte del locutore - di voler congedarsi e tornare a casa per andare a dormire. Questa non \u00e8 una presupposizione, ma un'inferenza, dato che l'enunciato negato\nindicherebbe l'intenzione di comunicare il contrario.\nUn enunciato pu\u00f2 essere basato su presupposizioni false:\nL'esempio si basa infatti sul fatto, falso, che esista un re della Calabria. In questo caso, non \u00e8 possibile assegnare all'enunciato il valore di 'vero' o 'falso'.\nLe risorse linguistiche della presupposizione sono:"}
{"id": "1994759", "revid": "830939", "url": "https://it.wikipedia.org/wiki?curid=1994759", "title": "Thesaurus Linguae Graecae", "text": "Il Thesaurus Linguae Graecae \u00e8 una biblioteca digitale della letteratura della Grecia antica, frutto del lavoro di studio del centro di ricerca che porta lo stesso nome.\nIl centro fu fondato nel 1972 presso l'Universit\u00e0 della California a Irvine dalla grecista Marianne McDonald, figlia di Eugene F. McDonald (fondatore della Zenith Electronics) e allieva di Bruno Snell, ispiratore e direttore dell'omonimo progetto di ricerca, il \"Thesaurus Linguae Graecae\" dell'Universit\u00e0 di Amburgo.\nIl TLG ha messo a disposizione degli studiosi una prima versione della biblioteca digitale nel 1985 sotto forma di un Cd Rom. Dopo tre successivi aggiornamenti nello stesso formato, dal 2001 i testi sono divenuti accessibili in rete agli abbonati al servizio, siano essi istituzioni o singoli studiosi.\nIl centro ha prodotto nuovi sistemi di digitalizzazione dei testi greci, oggi diffusamente usati (anche su Wikipedia), e un proprio particolare motore di ricerca.\nLa scelta dei testi, all'inizio limitata ad autori greci dell\u2019antichit\u00e0, si \u00e8 successivamente estesa alla letteratura bizantina. Il centro si propone di includere anche testi della letteratura greca moderna.\nAggiornata periodicamente, la biblioteca aveva raggiunto, a fine settembre 2008, le dimensioni di un corpus letterario composto da 3800 autori e 12.000 opere, per un totale di circa 99 milioni di parole.\nGli elenchi degli autori e delle opere sono accessibili in modo gratuito insieme a una scelta di testi."}
{"id": "1994762", "revid": "180202", "url": "https://it.wikipedia.org/wiki?curid=1994762", "title": "Denny Colt", "text": ""}
{"id": "1994763", "revid": "793215", "url": "https://it.wikipedia.org/wiki?curid=1994763", "title": "Dante Del Papa", "text": "Biografia.\nDopo aver compiuto alcuni studi vocali, debutt\u00f2 al Teatro Verdi di Pisa in un Concerto nel 1878 a soli 24 anni.\nIl suo repertorio, vasto e molto ampio, lo vedr\u00e0 spaziare subito tra ruoli di lirico leggero a lirico, e cio\u00e8 da Almaviva ne \"Il barbiere di Siviglia\" di Rossini, a Don Jos\u00e8 nella \"Carmen\" di Bizet. Dopo alcuni anni di attivit\u00e0 come primo tenore a Firenze, Roma (Teatro Costanzi), Pisa, Livorno, Bergamo, Ferrara, Bologna, Milano (Teatro Dal Verme e Teatro Manzoni), parte nel 1891 per una tourn\u00e9e in Portogallo e Spagna, ottenendo un lusinghiero successo. Le opere pi\u00f9 eseguite nella carriera da Del Papa sono state I Pescatori di Perle e la Carmen, entrambi di Bizet.\nDopo il 1894 si trasfer\u00ec negli Stati Uniti, a New York, dove incise per il fonografico Bettini, italoamericano, una discreta produzione di fonotipie, che venivano distribuite a livello nazionale, una sessantina di arie e canzoni, e una ventina di duetti e terzetti a fianco del soprano Rosalia Chalia e dei baritoni Giuseppe Campanari e Alberto De Bassini. Rari i duetti con il soprano Gina Ciaparelli, che forse non furono mai realizzati in fonotipia. Presso New York e Boston ha preso parte a numerosi concerti lirici, anche di beneficenza, anche al Carnegie Hall. Dal 1900 apr\u00ec a New York una scuola di canto, che divent\u00f2 entro pochi anni molto rinomata, ed \u00e8 stata una ottima fucina di nuovi talenti, specie di lingua italiana.\nNegli Stati Uniti, pur prendendo parte ad alcune stagioni liriche, la sua attivit\u00e0 fu prevalentemente concertistica. Nel 1894 cant\u00f2 alla Grand Opera House di New York in Cavalleria Rusticana, Carmen e Pagliacci. L'anno successivo fu all'Opera di Boston in Cavalleria Rusticana. Si esib\u00ec regolarmente almeno fino al 1903 accettando di ritornare sulla scena nel 1915 con un concerto alla Century Opera House di New York."}
{"id": "1994764", "revid": "6923", "url": "https://it.wikipedia.org/wiki?curid=1994764", "title": "Kitty Hawk", "text": ""}
{"id": "1994767", "revid": "179078", "url": "https://it.wikipedia.org/wiki?curid=1994767", "title": "Lago di Gannano", "text": ""}
{"id": "1994768", "revid": "830939", "url": "https://it.wikipedia.org/wiki?curid=1994768", "title": "Deinoloco", "text": ""}
{"id": "1994769", "revid": "179078", "url": "https://it.wikipedia.org/wiki?curid=1994769", "title": "Lago di Senise", "text": ""}
{"id": "1994771", "revid": "599013", "url": "https://it.wikipedia.org/wiki?curid=1994771", "title": "Victor N\u00fa\u00f1ez", "text": ""}
{"id": "1994773", "revid": "122605586", "url": "https://it.wikipedia.org/wiki?curid=1994773", "title": "Marcelo Saralegui", "text": "Saralegui cresce nelle giovanili del Nacional, arrivando in prima squadra nel 1989 e giocando per quattro anni a Montevideo, conquistando un titolo nel 1992. Nell'estate del 1992, il ventiduenne uruguaiano \u00e8 acquistato dal Torino di Moggi in cambio di 7,5 miliardi di lire, una cifra spropositata per un giocatore semisconosciuto: in seguito a un'inchiesta della guardia di finanza, si scopre che l'ingaggio di Saralegui al Torino serviva a coprire parte di quello di Aguilera, attaccante uruguaiano arrivato nella stessa sessione di mercato dal Genoa. Dopo due anni di panchina, viste le scarse qualit\u00e0 tecniche del centrocampista, il Torino lo spedisce a costo zero al Nacional: tornato in patria, il club di Montevideo lo gira subito in prestito agli argentini del Racing de Avellaneda, dove trova un posto da titolare: 33 presenze e 5 gol prima di trasferirsi al Colon, restando nella massima divisione argentina. Segna 11 gol nella prima stagione, altri 10 nella seconda e gioca un altro paio d'anni nel club di Santa Fe, prima di fare ritorno ad Avellaneda, prima all'Independiente poi al Racing. Infine, nel 2001, torna nuovamente in patria, giocando in prima categoria con Nacional e Felix Montevideo prima di terminare la carriera nel 2004 dopo aver giocato l'ultima stagione all'Uruguay Montevideo, club di seconda serie.\nTra il 1993 e il 1997 \u00e8 stato convocato in Nazionale con l'Uruguay: \u00e8 sceso in campo in 33 occasioni, segnando 6 gol, giocando tre edizioni della Copa Am\u00e9rica e vincendo quella del 1995.\nCaratteristiche tecniche.\nCentrocampista offensivo, descritto anche come un mediano capace di andare spesso in gol, che pu\u00f2 essere schierato anche come esterno su entrambe le fasce, secondo gli addetti ai lavori \u00e8 un calciatore in grado di \u00aborganizzare il gioco, segnare\u00bb e bravo anche in fase difensiva. Definito come un \u00abfenomeno\u00bb, uno dei calciatori uruguaiani pi\u00f9 promettenti, paragonato a Igor' \u0160alimov, \u00e8 tra le pi\u00f9 grandi meteore del calcio italiano, inoltre sia durante sia in seguito alla sua esperienza italiana \u00e8 considerato come un bidone.\nCarriera.\nClub.\nTorino.\nIl suo procuratore, Paco Casal, gli fa fare un paio di provini all'Atl\u00e9tico Madrid prima e al Cagliari poi, dove viene scartato in entrambi i casi.\nNei primi giorni dell'agosto 1992, in un'operazione collegata a quella che porta a Torino l'attaccante uruguaiano Aguilera dal , \u00e8 ufficializzato il passaggio di Saralegui al Torino dal Nacional per pi\u00f9 di 5 milioni di dollari (pari a circa 7,5 miliardi di lire, secondo altre fonti invece costato 2 miliardi), prezzo troppo elevato e acquisto definito dal ds all'epoca al Torino Luciano Moggi, mentre Aguilera era arrivato ai granata in cambio di 2 miliardi di lire.\nAl Torino si accorda firmando un triennale con un ingaggio pari a 600 milioni di lire l'anno. L'esperienza granata dell'uruguaiano con il tecnico Emiliano Mondonico dura 5 minuti, il tempo di giocare pochissimi minuti contro la Fiorentina e il in campionato e giocare anche qualche minuto in Coppa Italia, prima di uscire dall'organico del Torino. Esordisce il 2 settembre 1992 in Coppa Italia, giocando contro il . Il debutto in campionato avviene invece il 17 gennaio 1993, a Firenze.\nNell'ottobre 1993 si apre un caso sul trasferimento dell'uruguaiano, in seguito definito anche come l'\u00abacquisto scandalo\u00bb, poich\u00e9 secondo un'inchiesta della guardia di finanza, il Torino avrebbe \u00abemesso delle fatture per 'operazioni inesistenti' e per 'false comunicazioni sociali'\u00bb: il trasferimento di Saralegui \u00e8 tra i pi\u00f9 sospetti e dall'inchiesta si scopre infatti che l'acquisto di Saralegui serviva solamente per coprire la seconda tranche del prezzo di trasferimento del connazionale Aguilera.\nIl 18 dicembre 1993 il Torino lo cede a titolo definitivo al Nacional: Saralegui fa cos\u00ec rientro in patria."}
{"id": "1994778", "revid": "287204", "url": "https://it.wikipedia.org/wiki?curid=1994778", "title": "Cidofovir", "text": "Il cidofovir \u00e8 un antivirale a largo spettro, efficace nel trattamento di un'ampia variet\u00e0 di virus tra cui gli herpes virus (HSV-1 e HSV-2), il virus varicella-zoster (VZV), il citomegalovirus (CMV), il virus di Epstein-Barr (EBV), i Papovavirus (della famiglia Papovaviridae) ovvero il Papillomavirus (HPV) e il Polyomavirus, gli Adenovirus (della famiglia Adenoviridae), e i Poxvirus (della famiglia Poxviridae).\nIl cidofovir agisce inibendo selettivamente la sintesi del DNA virale, tramite l'inibizione della DNA polimerasi virale e competendo anche con il substrato naturale dell'enzima.\n\u00c8 un analogo nucleotidico della citidina monofosfato. L'avere un fosfato attaccato all'analogo dello zucchero elude la necessit\u00e0 della fosforilazione iniziale da parte di un enzima virale.\nIndicazioni.\nAttualmente viene utilizzato come trattamento contro diverse forme tumorali come il carcinoma basocellulare, papillomatosi faringea, mollusco contagioso, ectima contagioso, forme di retinite e altre patologie dermatologiche in pazienti con HIV.\nIn seguito ai risultati riscontrati recentemente nell'utilizzo topico esterno, \"e a necessari ulteriori studi su efficacia e tollerabilit\u00e0 sistemica\", questo nuovo farmaco si preannuncia come nuovo valido presidio nei confronti di alcune patologie virali dermatologiche.\nControindicazioni.\nDa evitare in caso di ipersensibilit\u00e0 nota al farmaco, non si devono somministrare agenti nefrotossici per almeno una settimana dall'ultimo utilizzo del farmaco.\nEffetti indesiderati.\nFra gli effetti collaterali possibili (riscontrabili nell'utilizzo intravenoso) si rientrano cefalea, ematuria, dispnea, anemia, anoressia, vertigini, parestesie, dolore, nausea, disturbi gastrointestinali, infiammazioni dell'apparato oculare. Ha una spiccata attivit\u00e0 nefrotossica che pu\u00f2 essere diminuita grazie alla sua assunzione con Probenecid, idratazione del paziente e tempi lunghi tra una somministrazione ed un'altra. Il suo analogo ciclico ha la medesima attivit\u00e0, ma ha nefrotossicit\u00e0 di circa 10 volte inferiore.\nL'unico effetto collaterale rilevato ad oggi nell'uso topico esterno (pomata) \u00e8 la comparsa di un intenso bruciore di breve durata nella zona di applicazione."}
{"id": "1994779", "revid": "155634", "url": "https://it.wikipedia.org/wiki?curid=1994779", "title": "Angela Ales Bello", "text": "Biografia.\nDopo la laurea e la specializzazione in filosofia alla Sapienza di Roma, si \u00e8 dedicata soprattutto ad approfondire la fenomenologia di Husserl, studiando anche altri autori della scuola fenomenologica, in particolare quelli tedeschi. In tale ambito ha analizzato il pensiero delle donne filosofe che si sono formate all'interno del cosiddetto Circolo di Gottinga, tra cui Edith Stein, di cui Ales Bello \u00e8 una delle pi\u00f9 importanti specialiste, e Hedwig Conrad-Martius. Ales Bello cura l'edizione integrale per Citt\u00e0 Nuova Editrice delle opere di Edith Stein in italiano. Ha pubblicato saggi e articoli specialistici sul pensiero fenomenologico.\nGi\u00e0 professoressa ordinaria di Storia della filosofia contemporanea presso la Pontificia Universit\u00e0 Lateranense a Roma, ora insegna \"Fenomenologia dell'esperienza religiosa\" nella facolt\u00e0 di Filosofia della quale \u00e8 stata decana fino al 2002; \u00e8 \"visiting professor\" presso l'Universidade de S\u00e3o Paulo.\n\u00c8 presidente del Centro Italiano di Ricerche Fenomenologiche, da lei fondato nel 1974 e che \u00e8 associato all'Istituo mondiale di fenomenologia, meglio conosciuto con il nome inglese di \"World Phenomenology Institute\".\n\u00c8 membro del comitato scientifico del \"Centro Studi Femininum Ingenium\" (Csfi), un'associazione di promozione sociale, con sede a Pomezia che intende promuovere la valorizzazione del femminile."}
{"id": "1994792", "revid": "830939", "url": "https://it.wikipedia.org/wiki?curid=1994792", "title": "Damarete", "text": "Biografia.\nNel 480 a.C., vinta la battaglia di Imera contro i cartaginesi, fece coniare una moneta chiamata poi Demareteion."}
{"id": "1994802", "revid": "14691", "url": "https://it.wikipedia.org/wiki?curid=1994802", "title": "Rumore Burst", "text": ""}
{"id": "1994806", "revid": "1979289", "url": "https://it.wikipedia.org/wiki?curid=1994806", "title": "Telefono cellulare", "text": "Un telefono cellulare (comunemente chiamato telefonino, cellulare, telefono o natel in Svizzera), nel campo delle telecomunicazioni, \u00e8 un apparecchio radio mobile terminale ricetrasmittente (\"terminale mobile\") per la comunicazione in radiotelefonia sull'interfaccia radio di accesso di una rete cellulare.\nStoria.\nL'invenzione e i primi modelli.\nNel 1957, l'ingegnere sovietico Leonid Ivanovi\u010d Kuprijanovi\u010d brevett\u00f2 un \"dispositivo per la chiamata e la commutazione dei canali di comunicazione radiotelefonica\" noto come Radiotelefon LK-1. L'apparecchio era dotato di un proprio numero ed era in grado di collegarsi alla rete telefonica via radio attraverso un sistema di stazioni radiofoniche automatiche ATR situate nel raggio di 20-30 km. Nonostante un interesse iniziale da parte del governo e dall'opinione pubblica sovietica, il progetto di Kuprijanovi\u010d fu in seguito abbandonato a causa dei costi proibitivi per l'installazione delle ATR.\nIl primo telefono cellulare commerciale fu inventato da Martin Cooper, direttore della sezione Ricerca e sviluppo della Motorola, che fece la sua prima telefonata da un cellulare il 3 aprile 1973. Dopo 10 anni la Motorola decise di produrre un modello dal costo di dollari ( do).\nDalla sua comparsa, il telefono cellulare ha usato diversi sistemi di funzionamento principali (e alcuni \"intermedi\"), denominati \"generazioni\", basati su differenti tecnologie e standard di comunicazione, dai sistemi analogici degli anni settanta/novanta (160/450/900\u00a0MHz) a quelli digitali basati su standard GSM, GPRS, UMTS/EDGE e VSF-Spread OFDM (rispettivamente terza e quarta generazione ossia 3G e 4G).\nMentre il passaggio dal segnale analogico a quello digitale ha permesso d'implementare oltre alla sola chiamata vocale l'uso dei messaggi di testo SMS, registrazione e visualizzazione foto e filmati, con il GPRS si \u00e8 consentito l'utilizzo del telefono cellulare anche per inviare foto e filmati digitali, streaming audio e video (generalmente solo con l'EDGE, l'ultima evoluzione del 2G), navigare in Internet (nello speciale protocollo Wireless Application Protocol (WAP) oltre al tradizionale HTTP) e spedire e-mail, mentre con l'UMTS (terza generazione) si sono aperte le porte alle videotelefonate (successivamente venne integrata la possibilit\u00e0 anche ai dispositivi 2G). Con l'avanzamento della tecnologia digitale, comparvero i primi tivufonini per visionare il segnale TV tramite alcune emittenti televisive dedicate.\nEvoluzione tecnica e tecnologica.\nL'evoluzione dei segnali radio venne affiancata da un'evoluzione tecnologica pi\u00f9 evidente, passando dagli schermi LCD monocromatici ai primi schermi a colori, ora con tecnologia a LED e alla funzionalit\u00e0 schermo tattile. La grafica sempre pi\u00f9 definita e l'impiego di menu sempre pi\u00f9 complessi fino all'uso delle icone, ha reso nel tempo i telefoni cellulari sempre pi\u00f9 simili a un personal computer. Accessori come fotocamere integrate (uno dei primi esempi fu il J-SH04) in grado di fotografare con ottime risoluzioni, riprendere piccoli video e, a seconda del modello e della quantit\u00e0 di memoria disponibile, hanno consentito la possibilit\u00e0 di registrare veri e propri filmati digitali, visionare foto e video sempre pi\u00f9 dettagliati, navigare in Internet con prestazioni sempre pi\u00f9 simili a quelle offerte da un PC.\nLe suonerie, grazie a micro-casse acustiche e a componenti audio sempre pi\u00f9 sofisticati incorporati nel telefono, da monofoniche sono divenute polifoniche e poi stereo per arrivare all'audio virtual 3D, diventando degli apparati multimediali in grado di far ascoltare stazioni radio, compilation di MP3, effettuare registrazioni ambientali, memorizzare l'audio delle nostre conversazioni telefoniche e il tutto con qualit\u00e0 audio di alto livello.\nI software dei cellulari di ultima generazione sono veri e propri Sistemi Operativi in grado di gestire i pi\u00f9 svariati applicativi come browser per navigare in Internet, programmi di video scrittura e posta elettronica, giochi e suonerie scaricabili dalla rete, ecc. I pi\u00f9 recenti ed evoluti cellulari chiamati Smartphone, offrono anche la possibilit\u00e0 di installare programmi complessi come per il foto-ritocco, per il controllo del computer, per la protezione crittografica della conversazione (crypto phone) o altri innumerevoli applicativi.\nUltimamente, grazie ad accordi presi tra i produttori di cellulari e i gestori delle mappe globali GPS, si possono utilizzare i telefoni cellulari (con antenna GPS interna o esterna) come navigatori satellitari e questi, grazie all'alta efficienza di alcuni modelli, possono rappresentare una vera e propria sfida rispetto alle societ\u00e0 specializzate nella costruzione di soli navigatori. Sono aumentate anche le porte e i metodi di connessione verso altri sistemi come ad esempio la trasmissione dati a infrarosso (IR), il Bluetooth e il wi-fi, la connessione tramite porta USB, la possibilit\u00e0 di collegare cuffie, auricolari, microfoni e apparati vivavoce per auto o volendo, un vero e proprio impianto HiFi.\nAlcuni modelli inoltre possono alloggiare schede di memoria aggiuntive Secure Digital (SD) per aumentare la memoria o perfino alloggiare e gestire 2 schede telefoniche SIM contemporaneamente quindi con due differenti numerazioni telefoniche sullo stesso telefono.\nInfine un accenno anche al telefono satellitare che, tramite la connessione satellitare, permette di telefonare praticamente da qualsiasi parte del globo. Nati per sopperire all'esigenza di chiamare anche da zone non coperte dalle cellule telefoniche, sono telefoni che garantiscono un funzionamento anche in ambienti estremi cio\u00e8 molto caldi, molto freddi o molto umidi. Utilizzano materiali resistenti ma leggeri, impiegano batterie con autonomie maggiorate e sono corredati di numerosi gadget utili ai pi\u00f9 svariati scopi e imprevisti.\nLa diffusione e gli \"smartphones\".\nNei primi anni questi dispositivi erano particolarmente costosi, basti pensare come il Motorola 8900x costasse quasi 4000 dollari negli anni '80, mentre attualmente la sua replica non fedele al 100% del 2005 costava meno di 250 dollari, per questo la loro diffusione era limitata alle persone pi\u00f9 ricche, mentre dalla seconda met\u00e0 degli anni novanta con le nuove tecnologie e prezzi contenuti il cellulare smise di essere uno \"status symbol\": la sua successiva estrema diffusione ha provocato la spontanea insorgenza di una sorta di galateo dedicato.\nDal XXI secolo in poi la moda ha influenzato notevolmente anche questo settore infatti, sul mercato, si trovano telefoni cellulari di qualsiasi dimensione, forma e design; sono stati impiegati innumerevoli materiali differenti arrivando alla produzione di vere e proprie opere uniche pi\u00f9 simili a gioielli di altissimo valore. Esistono cellulari per impieghi speciali con segnali cifrati e con sistemi che impediscono l'intercettazione del traffico telefonico, modelli praticamente impermeabili e ad altissima resistenza.\nDescrizione.\nIl cellulare si collega alla rete telefonica fissa e alla rete dati tramite centrali di smistamento presenti nel \"core\" cablato della rete cellulare, a loro volta collegate a stazioni radio base (BTS, \"Base Transceiver Station\"), molto spesso dotate di tre o pi\u00f9 celle radio, ciascuna capace di diverse connessioni con gli apparecchi mobili nella rispettiva area di copertura e secondo le frequenze supportate.\nIl telefono cellulare consente dunque di avere disponibile un collegamento telefonico quando si trovi nel raggio di copertura di una cella radio di una stazione radio base cui agganciarsi, e quando non schermato da ambienti, ostacoli fisici o manufatti limitanti la diffusione/propagazione delle onde elettromagnetiche (ad es. edifici/strutture metalliche).\nLa disponibilit\u00e0 di servizio ovvero la presenza di copertura cellulare, nonch\u00e9 la potenza del segnale, \u00e8 indicata dai ben noti \"livelli di campo\" e dipende dunque dalle condizioni di radiopropagazione del segnale radio. Il limite di distanza nella copertura dipende dalle specifiche tecniche correlate alla tecnologia GSM, variabile da poche centinaia di metri fino a 35\u00a0km, e dalla tipologia del terreno/ambiente su cui si svolge la comunicazione. A partire dall'inizio del 2000 l'evoluzione dei telefoni cellulari si \u00e8 indirizzata sempre pi\u00f9 verso forme evolute e intelligenti come gli smartphone di pari passo con l'evoluzione degli standard di telefonia cellulare e della miniaturizzazione ed aumento prestazionale dei componenti elettronici di supporto (memoria e processori).\nL'avvento e la diffusione delle reti radiomobili e dei telefoni cellulari hanno rappresentato una vera e propria rivoluzione tecnologica e sociologica dagli inizi degli anni novanta (assieme ad altre invenzioni quali internet e il GPS) nonch\u00e9 uno dei motori dello sviluppo economico mondiale nell'ambito delle tecnologie dell'informazione e della comunicazione (TIC).\nIl funzionamento del primo telefono cellulare portatile \u00e8 stato dimostrato da John F. Mitchell e il dottor Martin Cooper di Motorola nel 1973, con un portatile del peso di circa 4,4 libbre (2\u00a0kg). Nel 1983, il DynaTAC 8000x \u00e8 stato il primo ad essere disponibile in commercio. Dal 1983 al 2014, il numero di abbonamenti di telefonia mobile in tutto il mondo \u00e8 cresciuto ad oltre 7 miliardi, fino a raggiungere la base della piramide economica. Nel 2014, i produttori di telefoni cellulari top erano Samsung, Nokia, Apple e LG.\nFunzionalit\u00e0 di supporto.\nUn telefono cellulare, oltre alle funzioni di ricetrasmissione, deve presentare anche le seguenti funzionalit\u00e0:\nMolte di queste funzionalit\u00e0 di controllo, segnalazione e gestione sono garantite attraverso l'uso o appoggio a canali logici di segnalazione o controllo.\nAspetti tecnici.\nQuesti dispositivi oltre alla parte ricetrasmittente, incorporano dell'elettronica costituita da una memoria dati, un processore per eseguire varie applicazioni e da software per gestire tali funzionalit\u00e0. I telefoni possono disporre di un microdiffusore integrato per la riproduzione di musica, di una radio integrata, di un chip per la connessione Wi-Fi, di uno slot USB per collegare il cellulare al PC, di fotocamere, eccetera.\nForma.\nI telefonini possono avere diverse forme tra cui:\nBatterie.\nUn aspetto critico dei telefoni cellulari \u00e8 il loro consumo energetico, molto eterogeneo, e il conseguente dimensionamento energetico delle capacit\u00e0 delle batterie che li alimentano riveste un aspetto basilare. In generale il consumo energetico di un telefono cellulare \u00e8 dovuto essenzialmente dalle funzionalit\u00e0 di trasmissione, dall'elaborazione del segnale prima della sua trasmissione e dopo la sua ricezione e infine dal consumo elettrico del display.\nLa maggior parte della capacit\u00e0 viene utilizzata durante la trasmissione, per via dell'omni-direzionalit\u00e0 dell'antenna (antenna a dipolo) del terminale mobile. Con l'evoluzione dei cellulari le batterie hanno subito numerose modifiche per poter incrementare la propria capacit\u00e0. I telefoni pi\u00f9 moderni, i cosiddetti Smartphone, richiedono un consumo energetico molto maggiore, dovuto alla potenza dei nuovi processori e all'esecuzione di numerose attivit\u00e0 multimediali come giochi, video o foto.\nIn alcuni casi i produttori di cellulari e smartphone danno la possibilit\u00e0 di variare alcuni parametri di funzionamento, qualcuno dei quali pu\u00f2 essere automatizzato permettendo quindi di aumentare la durata della batteria; sono stati anche prodotti dei video ufficiali per illustrare come utilizzare al meglio queste opzioni.\nLe batterie possono essere generalmente di due tipi:\nAlcuni telefoni cellulari e smartphone sono dotati di doppia batteria, che permette di distribuire il calore delle stesse durante la ricarica e permettere un funzionamento regolare anche nel caso una delle due smetta di funzionare.\nCon l'avanzare degli smartphone e dei loro consumi sempre pi\u00f9 elevati, che portano a ridurre la loro autonomia in modo critico, nel secondo decennio del XXI secolo sono apparsi i \"Power Bank\", delle batterie esterne che ricaricano i telefoni cellulari/smartphone.\nInput.\nI telefonini cellulari possono utilizzare differenti tecniche per interfacciarsi con l'utente; le principali sono:\nInsieme a queste tecniche principali possono essere implementate alcune funzioni particolari o scorciatoie lungo i bordi del telefonino tramite alcuni pulsanti fisici.\nAntenna.\nL'antenna dei cellulari \u00e8 un elemento di fondamentale importanza per questi dispositivi, tipicamente con diagramma di radiazione di tipo omnidirezionale, e ne esistono di diversi tipi:\nLa scelta dell'antenna e della relativa posizione \u00e8 fondamentale per rispettare i criteri di affidabilit\u00e0 del segnale, dato che questa deve essere efficiente in qualsiasi situazione, evitando la risonanza causata dal contatto tra due tipologie di antenne differenti (nel caso si utilizzino pi\u00f9 antenne) e dal cosiddetto \"effetto mano\" caratterizzato dalla riduzione del segnale durante l'uso del dispositivo, in quanto con la mano si va a circondare/coprire l'antenna.\nMicrofono e altoparlante.\nNei telefoni cellulari sono presenti microfono e altoparlante per poter permettere la comunicazione tra due persone. Per entrambi non esiste un'unica soluzione, ma ne sono state elaborate diverse; in particolare per il \"microfono\" si hanno le seguenti soluzioni:\nPer quanto riguarda l'altoparlante anche in questo caso possono presentarsi pi\u00f9 soluzioni:\nTecnologie sfruttabili.\nI vari dispositivi possono essere muniti di diverse tecnologie, le pi\u00f9 popolari sono:\nSMS.\nL'applicazione pi\u00f9 comunemente utilizzati sui telefoni cellulari sono i messaggi di testo (SMS). Il primo messaggio di testo SMS \u00e8 stato inviato da un computer ad un telefono cellulare nel 1992 nel Regno Unito, mentre il primo SMS da persona a persona da telefono a telefono \u00e8 stato inviato in Finlandia nel 1993.\nIl primo servizio mobile di notizie, tramite via SMS, \u00e8 stato lanciato in Finlandia nel 2000, e, successivamente, molte organizzazioni \"on-demand\" e \"istantanei\" hanno cominciato a fornire servizi di notizie via SMS.\nProblemi connessi all'uso dei dispositivi.\nDanni diretti alla salute.\nAlcuni studiosi hanno ipotizzato che le onde elettromagnetiche emesse dai telefoni cellulari possano arrecare danni alla salute degli utenti. Allo stato attuale le ricerche hanno dato risultati controversi, alcune non hanno evidenziato una correlazione diretta tra uso di telefoni cellulari e l'insorgenza di malattie come il cancro altre invece hanno associato a un'esposizione prolungata protratta nel tempo (dieci o pi\u00f9 anni) l'aumento al rischio dell'insorgenza di tumori al cervello, nel frattempo alcune case costruttrici consigliano di limitare l'uso degli stessi e di tenerli a una distanza minima.\nGli studi al riguardo pi\u00f9 recenti sono i seguenti: nel 2008 una ricerca di un gruppo di scienziati israeliani, pubblicata sull'American Journal of Epidemiology, l'utilizzo frequente del telefonino cellulare pu\u00f2 aumentare del 50% la possibilit\u00e0 di ammalarsi di tumore alle ghiandole salivari. I ricercatori tendono a sconsigliare l'utilizzo del cellulare ai bambini sotto i 12 anni dato che sembrano molto pi\u00f9 sensibili alle radiazioni elettromagnetiche rispetto agli adulti. Ci\u00f2 che per ora \u00e8 certo \u00e8 solo l'aumento di temperatura delle zone limitrofe all'orecchio a seguito di un prolungato e continuo uso del telefono cellulare (assorbimento diretto delle onde elettromagnetiche).\nNel 2011 uno studio dell'agenzia internazionale per la ricerca sul cancro (IARC), l'agenzia per la ricerca sul cancro dell'Organizzazione mondiale della sanit\u00e0, ha indicato che \"l'uso dei telefoni cellulari pu\u00f2 aumentare il rischio di glioma, un tipo di tumore cerebrale maligno, e di neuroma acustico, una forma benigna.\" I dati elaborati da parte dell'IARC hanno portato a classificare i campi elettromagnetici a radiofrequenza come agenti cancerogeni di gruppo 2B, ossia potenzialmente cancerogeni per l'uomo; tale classificazione indica che potrebbero esserci dei rischi legati all'uso dei cellulari, ma che \u00e8 necessario svolgere ulteriori ricerche per stabilire la possibilit\u00e0 o meno di un legame diretto tra l'uso dei cellulari e l'insorgenza di neoplasie e sull'impatto a lungo termine dei telefoni cellulari.\nQuesto risultato \u00e8 stato successivamente negato dai risultati di un ampio studio epidemiologico, coinvolgente oltre 350.000 utenti danesi di et\u00e0 maggiore di 30 anni e riguardante gli anni compresi tra il 1990 e il 2007. Lo studio \u00e8 stato giudicato metodicamente gravemente lacunoso su almeno cinque punti fondamentali e sono stati esposti dubbi inerenti ai presunti conflitti d'interesse con gli enti erogatori dei finanziamenti.\nAnke Huss \u00e8 coautore di uno studio del 2006 dell'Universit\u00e0 di Berna che ha analizzato le ricerche sull'argomento effettuate dal 1995 al 2005, scoprendo che le percentuali delle stesse che rilevano effetti delle radiofrequenze sulle persone sono l'82% negli studi finanziati da agenzie pubbliche, 71% quelli misti pubblico-privato e 33% negli studi finanziati dalle industrie di settore.\nIl 14 gennaio 2020 la Corte d'appello di Torino conferma la precedente sentenza del Tribunale di Ivrea del 2017, riconoscendo come l'uso intensivo del telefonino possa causare tumori, imponendo all'Inps il risarcimento per malattia professionale di un dipendente Telecom affetto da neurinoma del nervo acustico.\nDanni dovuti a uso scorretto.\nL'uso di questi e altri dispositivi pu\u00f2 deviare l'attenzione dell'utilizzatore dalla sua attivit\u00e0 principale. Pu\u00f2 essere regolamentato in diverse situazioni.\nCodice della strada.\nL'utilizzo \u00e8 vietato dal codice della strada durante la guida, a meno che non si disponga l'utilizzo di auricolare o di un dispositivo vivavoce. Questi apparati evitano al guidatore di distogliere lo sguardo dalla strada per premere il bottone per la chiamata o per regolare il volume e in particolare evitano il tenere il volante con una sola mano, impegnando l'altra con il cellulare.\nL'utilizzo del cellulare \u00e8 stato vietato a chi guida un autoveicolo poich\u00e9 allunga pericolosamente i tempi di reazione. Distraendo l'attenzione del conducente dal guardare la strada, i tempi per vedere un ostacolo, rallentare fino a fermarsi o cambiare direzione, diventerebbero sensibilmente pi\u00f9 alti accrescendo cos\u00ec il rischio di incidente.\nAlcuni studi affermano che gli effetti dell'auricolare o del cellulare alla guida sono gli stessi. La pericolosit\u00e0 alla guida non dipenderebbe tanto dai movimenti per ricevere una chiamata, dalla guida con una sola mano, e neppure dalla distrazione legata alla conversazione con un'altra persona, quanto dagli effetti delle microonde. Un guidatore medio che parla al cellulare \u00e8 infatti, nelle funzioni e nel tempo di reazione, pi\u00f9 lento di un ubriaco. Gli studi dimostrano che il tempo di reazione \u00e8 del 30% pi\u00f9 lento rispetto a quello alterato dall'alcol.\nStrutture sanitarie.\nL'utilizzo dei telefoni cellulari \u00e8 spesso vietato negli ospedali per problemi di compatibilit\u00e0 elettromagnetica ovvero della possibile interferenza con le apparecchiature elettromedicali, studi recenti dimostrano che i cellulari influenzano le apparecchiature mediche. Il disturbo causato dai telefoni dipende dalla sua distanza dall'apparecchio e dalla tecnologia del cellulare. Le tecnologie pi\u00f9 vecchie producono pi\u00f9 radiazioni elettromagnetiche, mentre un cellulare pi\u00f9 recente produce meno radiazioni di uno pi\u00f9 datato. Quanto detto non deve comunque indurre a pensare che un cellulare UMTS sia necessariamente meno \"dannoso\" di un telefono GSM: si tratta solamente di distinguere telefoni cellulari di vecchia e di nuova concezione: un cellulare prodotto con i nuovi standard, dovrebbe produrre meno interferenze.\nQuesta incompatibilit\u00e0 \u00e8 generalmente maggiore per i dispositivi medici pi\u00f9 vecchi, compresi i pacemaker, che generalmente non hanno filtri adeguati contro questi disturbi, l'uso dei queste apparecchiature dovrebbe essere autorizzato dal medico e dalla casa produttrice ed eventualmente se \u00e8 necessaria una distanza minima di sicurezza.\nIn aereo.\nIl divieto nell'uso del telefono cellulare negli aeromobili risale dai primi anni novanta ed \u00e8 stata imposta dalla Federal Aviation Administration, nel primo decennio degli anni 2000 sono stati avviati servizi che permettono l'uso di questi e altri dispositivi durante il volo, ma il divieto o la raccomandazione dello stesso da parte della FAA alle compagnie aeree, \u00e8 di spegnere tutti i dispositivi elettronici portatili durante le fasi critiche del volo (decollo e atterraggio), sotto i 10.000 piedi.\nUna comunicazione della FAA avverte comunque che entro la fine del 2013 sar\u00e0 possibile utilizzare la maggior parte dei dispositivi elettronici in tutte le fasi di volo. Ci\u00f2 nonostante la connessione ad internet e l'utilizzo dei cellulari rimarr\u00e0 proibito sotto i 10.000 piedi (3000 metri) di altezza.\nAspetti sociali.\nViene considerata maleducazione avere suonerie di volume eccessivo, telefonare parlando a voce alta in modo tale che alle persone intorno riesca difficile sottrarsi all'involontario ascolto, far squillare (non spegnere) il telefonino in un luogo di culto, in un pubblico esercizio o altri luoghi pubblici (ospedale, teatro, cinema, ristorante, treno, autobus, metropolitana) nei quali l'uso arreca disturbo ad altre persone.\nQuando si chiama qualcuno sul cellulare \u00e8 opportuno domandare se il momento sia propizio per cominciare una telefonata, poich\u00e9 data la portabilit\u00e0 dell'oggetto, il ricevente potrebbe trovarsi in una situazione nella quale non gli sia agevole condividere una conversazione.\nL'uso di questi dispositivi \u00e8 stato regolamentato in diversi Stati per questioni di sicurezza stradale, nelle strutture ospedaliere, cos\u00ec come nelle strutture educative.\nTest e problemi.\nQuesti dispositivi, cos\u00ec come le versioni pi\u00f9 evolute rappresentate dagli smartphone, prima di essere messi in commercio vengono testati (stress test) dalle case costruttrici per verificare le loro caratteristiche di permeabilit\u00e0, resistenza alle cadute e di pressione, cos\u00ec come la ricezione e la buona usabilit\u00e0 dello stesso. Nonostante i diversi test di collaudo, possono verificarsi problemi di vario genere (un esempio, l'iPhone 4 soffre di una cattiva ricezione del segnale se impugnato in un determinato modo, successivamente anche l'iPhone 4S ha presentato diversi problemi, ma in questo caso di natura software, portando in alcuni casi all'inutilit\u00e0 dell'apparecchio, uno studio ha evidenziato come gli smartphone tendono ad essere pi\u00f9 carenti sotto il punto di vista della ricezione e della qualit\u00e0).\nDal primo decennio del secondo millennio, con l'evoluzione esponenziale delle prestazioni e caratteristiche tecniche degli smartphone si \u00e8 andati incontro a diversi problemi, quali la durata della batteria, resistenza del terminale, difficolt\u00e0 di lettura, ricezione, ecc, ma anche esplosioni o autocombustioni.\nGestioni aziendali per telefonini.\nLe aziende a seconda delle restrizioni sull'utilizzo da parte dei dipendenti dei telefonini e sulla specializzazione applicativa dello stesso, possono adoperare varie strategie, anche in combinazione tra loro:"}
{"id": "1994808", "revid": "121837162", "url": "https://it.wikipedia.org/wiki?curid=1994808", "title": "Gorfigliano", "text": "Gorfigliano \u00e8 una frazione del comune italiano di Minucciano, nella provincia di Lucca, in Toscana.\nIl borgo \u00e8 situato a 685\u00a0m s.l.m. nell'alta Garfagnana, alle pendici del Monte Pisanino.\nOrigine del nome.\nSilvio Pieri fa derivare il toponimo da un fondo prediale ereditario, denominato \"Fundus Curfilianus\", risalente a un certo Curfilius, capostipite di coloro che ne erano diventati proprietari, dopo la definitiva sconfitta dei Liguri Apuani da parte dei Romani, quando tutti i loro possedimenti divennero territori del popolo romano e furono suddivisi e assegnati a coloni latino-italici di Lucca (180 a.C.). In seguito il prenom\"fundus\" scomparir\u00e0 e rimarr\u00e0 solo \"Curfilianus\" che in seguito diventer\u00e0 Gorfigliano.\nStoria.\nIl primo nucleo abitativo, risalente al Medioevo, sorse sul \"Colle di Casa\" attorno ad un castello. Questo sito alla fine degli anni '90 \u00e8 stato oggetto di una campagna di scavi archeologici.\nOggi del paese rimangono visibili solo un paio di case e altri ruderi e dell'antico castello restano parte delle mura di cinta e la base della torre sulla quale fu costruito il campanile della settecentesca chiesa: la Chiesa vecchia di Gorfigliano che, come la si vede oggi, \u00e8 il risultato di un lavoro di parziale ricostruzione, portato avanti da volontari che per 28 anni a partire dal 1983 hanno lavorato per far rinascere la chiesa e la canonica, quest'ultima seriamente danneggiata a seguito del terremoto del 1920. Oggi in una parte della canonica \u00e8 collocato il Museo dell'identit\u00e0 dell'Alta Garfagnana \"Olimpio Cammelli\".\nMonumenti e luoghi di interesse.\n\"Chiesa Vecchia\".\nMonumento particolarmente significativo del paese; fu abbandonata alcuni anni dopo il terremoto del 1920 e successivamente ristrutturata a partire dal 1983 grazie alla volont\u00e0 dell'allora parroco di Gorfigliano, l'arciprete Alberto Bartolomei (1924-2011). Il 21 e 22 maggio 2011 a Gorfigliano si sono svolte le celebrazioni per il ritorno, alla \"Chiesa Vecchia\" della \"Nostra Signora del Patrocinio\", la cui funzione inaugurale \u00e8 stata presieduta dall'arcivescovo di Lucca Benvenuto Italo Castellani.\nIl Crocifisso di Annigoni.\nSi tratta di un affresco realizzato da Pietro Annigoni nella cappella della Famiglia Pancetti, presso il nuovo cimitero di Gorfigliano. Si tratta dell'unico affresco che porti la firma del pittore in tutta la provincia di Lucca.\nSociet\u00e0.\nTradizioni e folclore.\nTra le tradizioni di Gorfigliano si ricordano i tradizionali \"natalecci\", fal\u00f2 costruiti intrecciando, prevalentemente rami di ginepro e ginestra, attorno ad un palo di castagno, incendiati ogni anno il 24 dicembre alle ore 18:00.\nLa seconda domenica del mese di agosto si svolge invece in localit\u00e0 Segheria, all'interno del parco del Marmo, la rievocazione storica dei cavatori del marmo, durante la quale viene mostrata la tecnica del taglio dei blocchi di marmo con il filo elicoidale e le fasi della lavorazione del marmo estratto dal locale bacino marmifero dell'Acqua Bianca.\nA Gorfigliano \u00e8 stata in attivit\u00e0 fino agli anni '80 la \"Compagnia Maggianti di Gorfigliano\" che si esibiva con i tradizionali canti del Maggio drammatico: molti canti del repertorio sono stati scritti dal gorfiglianese Luigi Casotti detto \"Luigi dal Bozzo\" (1940-2009).\nCultura.\nMuseo.\nAll'interno della canonica della Chiesa Vecchia di Gorfigliano \u00e8 presente il Museo dell'identit\u00e0 dell'Alta Garfagnana \"Olimpio Cammelli\" inaugurato il 16 maggio 2009. Si tratta di un museo etnografico ove sono presenti oggetti della vita contadina e produttiva della zona risalenti ai secoli XIX e XX."}
{"id": "1994809", "revid": "767487", "url": "https://it.wikipedia.org/wiki?curid=1994809", "title": "Pri\u00f2", "text": "Pri\u00f2 (\"Pri\u00f2\" in noneso) \u00e8 una frazione del comune di Predaia della provincia di Trento. \u00c8 situato ad una altitudine di 665 m ed ha una popolazione di poco pi\u00f9 di 200 abitanti. L'economia \u00e8 prettamente agricola e le mele costituiscono la monocoltura.\nStoria.\nPri\u00f2 \u00e8 stato un comune italiano istituito nel 1920 in seguito all'annessione della Venezia Tridentina al Regno d'Italia. Nel 1929 \u00e8 stato aggregato al comune di Tres. Nel 1950 il territorio \u00e8 stato ceduto al comune di Verv\u00f2 che dal 2015 fa parte del comune sparso di Predaia."}
{"id": "1994811", "revid": "729019", "url": "https://it.wikipedia.org/wiki?curid=1994811", "title": "Signifer auxilia", "text": "L'uomo che rivestiva l'incarico dei signifer degli ausiliari (\"Signifer Avxilia\") era scelto tra quanti erano i pi\u00f9 meritevoli, che si erano distinti per atti di valore e per una limpida condotta di servizio.\nIl \"signifer\" era infatti un \"principalis\" (ufficiale minore) che godeva di speciali esenzioni dai servizi pi\u00f9 pesanti e aveva l'onore di rappresentare l'intera centuria della quale esibiva orgogliosamente l'insegna.\nRiceveva una paga doppia rispetto a quella di un semplice ausiliario ma inferiore a quella di un legionario.\nFondamentale e delicatissima era la sua funzione in battaglia, il signifer rimaneva vicino al comandante e ne riceveva gli ordini, traducendoli in movimenti dell'asta del signum, era perci\u00f2 necessario che il signifer fosse un uomo di particolare esperienza e valore poich\u00e9 la centuria agiva sulla base di quanto egli indicava.\nIn battaglia i signifer stavano al ridosso delle primissime linee, quindi esposti al pericolo di contatto con il nemico.\nIl signifer era punto di riferimento e di aggregazione della centuria, infatti ogni auxilia sapeva di dover cercare il proprio signum per disporvi vicino ad esso per occupare il proprio posto ed assumere, insieme ai suoi commilites, lo schieramento voluto dal comandante.\nL'ordine emanato era \u201cad signum\u201d.\nEquipaggiamento.\nL'equipaggiamento del signifer che, si distingueva dagli altri soldati, si componeva di:\nIl \"signum\" era un'asta di legno con dei dischi metallici (\"phalerae\") lungo di essa e con all'apice un'insegna a forma di cuspide di lancia sotto la quale vi era una piastra metallica ansata con inciso il reparto di appartenenza \u201cCOH I BRIT\u201d, sotto ancora vi era una corona di alloro. Si presume che il numero di \"phalerae\" (per un massimo di sei dischi, come si evince dai rilievi pervenuti) servisse ad indicare il numero di appartenenza della centuria nell'ambito della coorte oppure, secondo un'altra teoria, tali dischi rappresentavano i titoli onorifici conquistati nelle campagne militari."}
{"id": "1994819", "revid": "110157", "url": "https://it.wikipedia.org/wiki?curid=1994819", "title": "Lafayette (Indiana)", "text": "Lafayette \u00e8 una citt\u00e0 statunitense situata nello stato dell'Indiana, capoluogo della contea di Tippecanoe, a circa 101 chilometri a nord-ovest dalla capitale Indianapolis.\nStoria.\nL'area ora compresa nel territorio della contea di Tippecanoe era inizialmente abitata da una trib\u00f9 di indiani Miami nota con il nome di \"Ouiatenon\". Il primo insediamento europeo fu opera dei francesi che nel 1717 edificarono Fort Ouiatenon lungo il fiume Wabash a sud dall'attuale locazione della citt\u00e0. Il forte divenne subito un'importante stazione commerciale soprattutto per il commercio del pellame.\nL'attuale citt\u00e0 di Lafayette venne fondata il 24 maggio 1825 dal commerciante fluviale William Digby e venne dedicata all'eroe della guerra d'indipendenza americana il marchese de La Fayette allora in visita negli Stati Uniti d'America. Gradualmente la citt\u00e0 divenne un importante centro di scambio fluviale, con i primi battelli a vapore nel 1826, nel 1843 la costruzione del Canale Wabash ed Erie resero ancora pi\u00f9 strategica la posizione commerciale della citt\u00e0. Con l'avvento della ferrovia intorno al 1850 la citt\u00e0 si un\u00ec ai pi\u00f9 importanti centri urbani dell'Indiana.\nLafayette divent\u00f2 il 17 agosto 1859 il primo ufficio di posta aerea degli Stati Uniti, quando il pilota John Wise guid\u00f2 un pallone aerostatico partendo proprio dal territorio cittadino per raggiungere New York, tuttavia la spedizione inaugurale fu costretta a dirottare verso Crawfordsville e a proseguire in treno il trasporto postale.\n\u00c8 sede dell'Universit\u00e0 Purdue, una delle pi\u00f9 importanti universit\u00e0 degli USA, West Lafayette e della Subaru of Indiana Automotive, Lafayette.\nSociet\u00e0.\nEvoluzione demografica.\nLafayette, secondo il censimento del 2000, era di 56 397 abitanti, residenti in citt\u00e0, con una densit\u00e0 di popolazione di 1.083 abitanti per\u00a0km\u00b2 con una percentuale in etnia di 88,91% di razza bianca, 3,22% di afro-americani, 0,37% di nativi americani e l'1,22% di asiatici."}
{"id": "1994825", "revid": "1305772", "url": "https://it.wikipedia.org/wiki?curid=1994825", "title": "Antonio Picconi", "text": "Biografia.\nIl 13 giugno 1946 venne nominato vescovo di Vigevano, dopo essere stato vicario capitolare della diocesi di Novara.\nIncoraggi\u00f2 l'opera delle adoratrici eucaristiche secolari, filiazione laica delle adoratrici perpetue del santissimo Sacramento ospitate nel monastero del Sacro Cuore di Vigevano..\nPromosse organicamente il culto della Vergine Maria, organizzando cinque convegni mariani nei pi\u00f9 importanti santuari della diocesi, cui fece seguire le missioni dei padri paolini: culmine dell'apostolato mariano fu la \"Peregrinatio Mariae\" fra gli anni 1949 e 1950.\nGenealogia episcopale.\nLa genealogia episcopale \u00e8:"}
{"id": "1994826", "revid": "195478", "url": "https://it.wikipedia.org/wiki?curid=1994826", "title": "Giovanni Bargiggia", "text": "Biografia.\nNato a Lacchiarella, Giovanni Bargiggia divenne sacerdote e dal 1919 venne destinato a primo parroco nella chiesa di Santa Maria del Rosario di via Solari a Milano. Gran parte delle vicende di questa parte della sua vita ci vengono tramandate dal suo biografo, Paolino Stella, il quale ricord\u00f2 nei propri scritti anche la sua opera moderatrice nell'educazione dei giovani che mantenne proprio in quegli anni di reggenza della parrocchia milanese.\nQui egli si oper\u00f2 anche per abbellire la chiesa, soprattutto nelle vetrate che fece realizzare in occasione dell'Anno Santo 1925.\nIl 14 marzo 1927 venne nominato vescovo di Caltagirone e nella sede parrocchiale di Milano gli succedette don Giovanni Morelli. Nella nuova sede episcopale egli si occup\u00f2 di alcune cause di canonizzazioni come quella per suor Veronica Barone della quale fece traslare le ossa nel convento dei cappuccini della citt\u00e0.\nIl 6 luglio 1937 venne trasferito alla sede di Vigevano ove sostenne fortemente la figura e l'operato di padre Francesco Pianzola (proclamato beato da Benedetto XVI).\nGiovanni Bargiggia mor\u00ec a Vigevano nel palazzo vescovile nel 1946.\nSia la citt\u00e0 di Vigevano che quella di Caltagirone gli hanno dedicato una via.\nGenealogia episcopale.\nLa genealogia episcopale \u00e8:"}
{"id": "1994831", "revid": "322321", "url": "https://it.wikipedia.org/wiki?curid=1994831", "title": "Angelo Giacinto Scapardini", "text": "Biografia.\nNato il 22 dicembre 1861 a Miasino, un paese in provincia di Novara affacciato sul Lago d'Orta, intraprese la carriera ecclesiastica ed entr\u00f2 nell'Ordine dei Frati Predicatori.\nIl 29 aprile 1909 venne nominato vescovo di Nusco; il 10 settembre 1910 venne elevato alla sede titolare arcivescovile di Antiochia di Pisidia e, il 23 settembre di quello stesso anno, fu trasferito alla sede titolare arcivescovile di Damasco.\nSuccessivamente fu nunzio apostolico in Bolivia e Per\u00f9 (dal 23 settembre 1910) e in Brasile (dal 4 dicembre 1916).\nIl 27 luglio 1921 venne nominato arcivescovo, titolo personale, di Vigevano.\nMor\u00ec all'et\u00e0 di 75 anni il 20 maggio 1937 a Vigevano e fu sepolto nella cappella dell'Istituto San Giuseppe delle Suore Domenicane.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1994836", "revid": "1305772", "url": "https://it.wikipedia.org/wiki?curid=1994836", "title": "Pietro Berruti", "text": "Biografia.\nIl 28 novembre 1898 venne nominato vescovo di Vigevano.\nIl 16 marzo 1907 confer\u00ec l'ordinazione sacerdotale al beato Francesco Pianzola.\nIl suo episcopato vigevanese fu caratterizzato dall'impulso alla stampa cattolica e all'associazionismo, anche come risposta alla propaganda socialista. Diede parimenti impulso ad iniziative sociali; fond\u00f2 un ospizio per giovani operaie e l'istituto Negrone e promosse gli oratori festivi.\nGenealogia episcopale.\nLa genealogia episcopale \u00e8:"}
{"id": "1994837", "revid": "2128848", "url": "https://it.wikipedia.org/wiki?curid=1994837", "title": "Gleditsia triacanthos", "text": "Lo spino di Giuda (Gleditsia triacanthos ) \u00e8 una pianta angiosperma dicotiledone appartenente alla famiglia delle Fabaceae sottofamiglia delle \"Caesalpinioideae\". Originaria dell'America settentrionale fu introdotta in Europa nel XVIII secolo.\nEtimologia.\nIl genere \u00e8 dedicato al botanico tedesco Johann Gottlieb Gleditsch (1714-1786).\nL'epiteto specifico (\"triacanthos\") vuol dire \"a tre spine\" e si riferisce alla tipica ramificazione delle spine.\nIl nome inglese \"honey locust\" si riferisce ai baccelli: \"locust tree\" indica genericamente un albero con baccelli, e \"honey\" si riferisce alla dolcezza della polpa dei baccelli immaturi.\n\"Spino di Giuda\" o \"spinacristi\" fa riferimento alla corona di spine, usata durante la Passione di Ges\u00f9, secondo il racconto dei Vangeli.\nDescrizione.\n\"Gleditsia triacanthos\" \u00e8 un albero eliofilo alto dai 15 ai 30 metri (ma pu\u00f2 arrivare a 40 m), con chioma ampia e vaporosa, fusto molto ramificato e rami spinosi, disordinati e tortuosi.\nLa corteccia \u00e8 grigio-brunastra con numerose spine composte da tre punte di diversa lunghezza e direzione (la mediana \u00e8 la pi\u00f9 lunga: 3\u20136\u00a0cm).\nLe foglie sono pennato-composte (costituite da 15-30 foglioline ovali) a fillotassi alterna.\nLa specie \u00e8 dioica, i fiori bianco-verdastri sono riuniti in infiorescenze, compaiono in tarda primavera e sono melliferi.\nFruttifica in estate, producendo lunghi legumi (15\u201320\u00a0cm) inizialmente verdi con polpa pastosa e dolce, e, successivamente alla maturazione, diventano semilegnosi e rosso-brunastri, con all'interno numerosi semi scuri. I baccelli sono commestibili e anche i semi all'interno sono eduli (a differenza dei baccelli tossici della \"Robinia pseudoacacia\"). i frutti, portati dalle piante femminili, raggiungono i 20\u201340\u00a0cm di lunghezza e contengono 10 semi. I semi vengono dispersi dagli erbivori (in particolare bovini e cavalli) che consumano i baccelli e rilasciano i semi intatti nei loro escrementi.\nPianta a crescita rapida e relativamente longeva, (100-150 anni), si adatta a molti ambienti e tollera il freddo e la siccit\u00e0.\nDistribuzione e habitat.\nOriginaria della parte orientale del Nord America \u00e8 diffusa in gran parte del bacino del Mississippi, dal Texas e dalla Louisiana a sud, fino all'Iowa, all'Indiana e all'Ohio a nord. A ovest, la sua area di estensione si ferma in Kansas e Nebraska, mentre a est si ferma ai piedi degli Appalachi.\nFu introdotta in Europa nel secolo XVIII e in Italia nel 1712, a scopo ornamentale e per il consolidamento dei terreni. \u00c8 stato introdotto anche in Italia come albero ornamentale in parchi e giardini.\nIn Italia \u00e8 una neofita naturalizzata in pressoch\u00e9 tutte le regioni, \u00e8 invasiva in Trentino e assente in Basilicata.\nApprezza i suoli alluvionali ricchi e umidi anche se supporta terreni calcarei pi\u00f9 asciutti.\nUsi.\nResiste al vento e alla salsedine, \u00e8 quindi piantato lungo le strade in localit\u00e0 marittime e in citt\u00e0. Grazie al rapido ritmo di crescita e alla sua tolleranza a cattive condizioni ambientali, viene utilmente impiegato per piantumare aree verdi appena costituite (edilizia nuova, discariche, miniere abbandonate). Resistente all'inquinamento atmosferico, vive in qualsiasi terreno ben drenato ed a pieno sole; \u00e8 adatto per grandi giardini; evitare posizioni fredde, soggette a forti gelate. Ne esiste anche una cultivar senza spine.\nIl legno \u00e8 molto denso e resistente: nel passato veniva usato per costruire carri e per le traversine ferroviarie. Trova ancora un certo impiego nella costruzione di mobili artigianali.\n\u00c8 inoltre ottimo come combustibile.\nLa pianta con le sue molte spine pu\u00f2 essere usata per creare siepi impenetrabili e difensive.\nIl baccello \u00e8 commestibile: pu\u00f2 essere usato come foraggio per i bovini. Nel passato \u00e8 stato usato come alimento dagli Indiani d'America e per produrre birra attraverso la fermentazione. Anche il seme interno \u00e8 commestibile e si pu\u00f2 usare in cucina quando maturo; il baccello intero, quando ancora verde, pu\u00f2 essere cucinato perch\u00e9 commestibile.\nLa pianta contiene un alcaloide chiamato triacantina. L'interesse medico di questa sostanza \u00e8 stato studiato negli anni 1960-70 senza condurre tuttavia ad un suo uso terapeutico. Nel 2019, un nuovo studio mostra un effetto, sia in vitro sia nei topi, contro il carcinoma della vescica.\nLa pianta contiene anche polifenoli, triterpeni, steroli e saponine."}
{"id": "1994839", "revid": "1005847", "url": "https://it.wikipedia.org/wiki?curid=1994839", "title": "Elezioni europee del 1979 in Germania Ovest", "text": "Le elezioni europee del 1979 in Germania Ovest si sono tenute il 10 giugno."}
{"id": "1994840", "revid": "7", "url": "https://it.wikipedia.org/wiki?curid=1994840", "title": "Eugenio Labiche", "text": ""}
{"id": "1994841", "revid": "1305772", "url": "https://it.wikipedia.org/wiki?curid=1994841", "title": "Giacomo Merizzi", "text": "Biografia.\nGi\u00e0 vicario capitolare della diocesi di Como, il 14 dicembre 1891 venne eletto vescovo di Vigevano.\nNella diocesi che si avviava allo sviluppo industriale, promosse gli oratori festivi, mentre il canonico Carlo Clerici istitu\u00ec il collegio convitto Leone XIII. Si occup\u00f2 particolarmente del seminario, riformandone gli studi e incrementandone la biblioteca. Diede anche impulso alla commissione per la musica sacra. Favor\u00ec le iniziative caritative dei parroci della diocesi, che in quegli anni fondarono numerosi istituti d'assistenza. Si dedic\u00f2 con impegno alle visite pastorali.\nNel 1898 ottenne di essere sollevato dalla responsabilit\u00e0 della diocesi e si ritir\u00f2 a Tirano per motivi di salute.\nIl 28 novembre 1898 venne nominato arcivescovo titolare di Ancira e, il 21 agosto 1902, arcivescovo titolare di Mocisso.\nGenealogia episcopale.\nLa genealogia episcopale \u00e8:"}
{"id": "1994844", "revid": "767487", "url": "https://it.wikipedia.org/wiki?curid=1994844", "title": "Pietro Giuseppe de Gaudenzi", "text": "Biografia.\nNato da una nobile famiglia di Langosco, nell'allora Regno di Sardegna, intraprese la carriera ecclesiastica ancora in giovent\u00f9.\nIl 27 ottobre 1871 venne nominato vescovo di Vigevano, ove promosse notevolmente le vocazioni sacerdotali, concedendo nuovi vantaggi al clero ed alle istituzioni promotrici di esso come i seminari diocesani. Durante la propria reggenza dell'episcopato, inoltre, egli comp\u00ec tre visite pastorali e celebr\u00f2 tre sinodi.\nContinuando l'opera del proprio predecessore, si prodig\u00f2 in special modo nel campo assistenziale, assistendo in particolare gli operai ed i lavoratori agricoli, fondando anche una societ\u00e0 di mutuo soccorso. Per sua personale iniziativa, a Vigevano, nacque anche la Societ\u00e0 per la Diffusione della Stampa Cattolica.\nMor\u00ec a Vigevano nel 1891.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1994848", "revid": "834", "url": "https://it.wikipedia.org/wiki?curid=1994848", "title": "Carl Friedrich Abel", "text": ""}
{"id": "1994850", "revid": "838137", "url": "https://it.wikipedia.org/wiki?curid=1994850", "title": "Pio Vincenzo Forzani", "text": "Biografia.\nProveniente da una nobile famiglia di tradizioni ecclesiastiche di Mondov\u00ec, Pio Vincenzo Forzani intraprese la carriera ecclesiastica in quanto figlio secondogenito divenendo in breve tempo canonico e poi provicario generale nonch\u00e9 esaminatore prosinodale della diocesi di Mondov\u00ec. Nel frattempo studi\u00f2 e divenne dottore in teologia.\nIl 23 dicembre 1839 venne nominato vescovo di Susa; il 25 gennaio 1844 venne trasferito alla sede episcopale di Vigevano.\nDal suo raggiungimento della nuova sede di Vigevano, il Forzani dovette ben presto confrontarsi con la decisa svolta anticlericale impressa al governo piemontese dall'avvento alla carica di primo ministro di Cavour, che combatt\u00e9 con conferenze episcopali, nell'intento anche di contrastare il pensiero liberale, richiamando in particolare la formazione e i valori etici dei cristiani, anticipando un problema che dopo l'unit\u00e0 d'Italia si proporr\u00e0 su vasta scala su tutto il regno. Con questi intenti e mosso anche da spirito demagogico, punt\u00f2 sulla cura del popolo, determinando un legame particolarmente intenso tra la figura del vescovo e la cura d'anime della sua diocesi.\nMor\u00ec a Vigevano il 15 dicembre 1859.\nGenealogia episcopale.\nLa genealogia episcopale \u00e8:"}
{"id": "1994854", "revid": "119313261", "url": "https://it.wikipedia.org/wiki?curid=1994854", "title": "Un cappello di paglia di Firenze", "text": "Un cappello di paglia di Firenze (\"Un chapeau de paille d'Italie\") \u00e8 il titolo di una farsa in cinque atti scritta da Eug\u00e8ne Labiche con la collaborazione di Marc-Michel, che ne cur\u00f2 le musiche.\nPubblicata come \"Com\u00e9die en cinq actes, m\u00eal\u00e9e de couplets\" presso le Editions Michel L\u00e9vy fr\u00e8res, fu rappresentata per la prima volta al Th\u00e9\u00e2tre du Palais-Royal di Parigi il 14 agosto 1851.\nArgomento.\nIn puro stile vaudeville, la commedia rappresenta uno dei tipici esempi dell'\"imbroglio\" alla francese, ovvero un insieme di situazioni in cui qualcuno \u00e8 sempre in cerca di qualcosa che non riesce a trovare se non pochi attimi prima che il sipario cali sulla scena. In questo caso, la vicenda - come \u00e8 comprensibile fin dal titolo - ruota intorno ad un cappello di paglia di fattura italiana.\nSinossi.\n\u00c8 il giorno del matrimonio del protagonista, il giovane Fadinard. Un inconveniente, tuttavia, interviene a turbare la vigilia delle nozze. Il suo cavallo, infatti, mangia il cappello di paglia di una giovane donna, Ana\u00efs, impegnata in tenera conversazione con un soldato. La coppia segue Fadinard fino a casa di questi, rifiutandosi di lasciare l'abitazione fino a quando non avr\u00e0 avuto un cappello identico a quello danneggiato. Ana\u00efs \u00e8, infatti, sposata e il geloso marito sicuramente si insospettirebbe della scomparsa del copricapo.\nFadinard, senza dire nulla ai componenti del corteo nuziale che sempre lo segue, parte alla ricerca di un cappello di paglia, c\u00f2mpito apparentemente facile ma che, invece, si rivela assai complicato, con tappe in luoghi inusitati e sempre con \"corredo\" di parenti ed amici al seguito.\nIl finale avviene davanti a casa di Fadinard ed \u00e8 lieto e, naturalmente, improntato alla comicit\u00e0.\nOpere derivate.\nDal lavoro teatrale originale il compositore Nino Rota ha tratto, nel 1945, la sua opera lirica \"Il cappello di paglia di Firenze\", rappresentata solo dieci anni dopo, nel 1955, al Teatro Massimo di Palermo.\nGi\u00e0 nel 1928 il regista Ren\u00e9 Clair aveva tratto dal testo teatrale un film muto dal medesimo titolo - \"Un cappello di paglia di Firenze\".\nDel film - conosciuto anche con i titoli alternativi di \"An Italian Straw Hat\" e \"The Horse Ate the Hat\" - fu realizzato nel 1944 da Maurice Cammage un \"remake\" con l'attore Fernandel, dallo stesso titolo di \"Un chapeau de paille d'Italie\".\nUn ulteriore adattamento cinematografico si \u00e8 avuto nel 1974 ad opera del regista russo Leonid Kvinikhidze, che ha realizzato la pellicola \"Solomennaja \u0161ljapka\" (\"\u0421\u043e\u043b\u043e\u043c\u0435\u043d\u043d\u0430\u044f \u0448\u043b\u044f\u043f\u043a\u0430\", \"Il cappello di paglia\")."}
{"id": "1994857", "revid": "838137", "url": "https://it.wikipedia.org/wiki?curid=1994857", "title": "Giovanni Battista Accusani", "text": "Biografia.\nNato da una nota famiglia originaria di Acqui Terme, ancora in giovent\u00f9 si trasfer\u00ec a Mondov\u00ec dove comp\u00ec i propri studi. Intrapresi gli studi ecclesiastici, si laure\u00f2 in teologia all'Universit\u00e0 di Torino, venendo in seguito nominato sacerdote a Mondov\u00ec.\nDivenuto arcidiacono della cattedrale di Mondov\u00ec, divenne quindi vicario generale della diocesi di Mondov\u00ec e ricevette la croce di commendatore dell'Ordine dei Santi Maurizio e Lazzaro.\nIl 5 luglio 1830 venne nominato vescovo di Vigevano, ove si impegn\u00f2 con un'intensa attivit\u00e0 a favore delle classi sociali sfavorite e soprattutto al potenziamento del seminario diocesano, secondo quanto dettato in testamento dal suo predecessore.\nMor\u00ec a Vigevano nel 1843.\nGenealogia episcopale.\nLa genealogia episcopale \u00e8:"}
{"id": "1994860", "revid": "1005847", "url": "https://it.wikipedia.org/wiki?curid=1994860", "title": "Elezioni europee del 1979 in Lussemburgo", "text": "Le elezioni europee del 1979 in Lussemburgo si sono tenute il 10 giugno."}
{"id": "1994909", "revid": "57342", "url": "https://it.wikipedia.org/wiki?curid=1994909", "title": "Ettore Croce", "text": "Biografia.\nFiglio del patriota carbonaro Giustino Croce, studi\u00f2 ingegneria a Roma prima di trasferirsi all'universit\u00e0 di Napoli ove frequent\u00f2 gli ambienti repubblicani, socialisti ed anarchici.&lt;br&gt;\nDopo aver aderito al socialismo nel 1890 venne arrestato per l'organizzazione della manifestazione del 1\u00ba maggio. Assolto, venne condannato l'anno seguente a sette mesi di carcere \"per istigazione alla ribellione e all'odio di classe\". Considerato tra i dirigenti socialisti di maggior rilievo nel 1891 insieme a Filippo Turati partecip\u00f2 al secondo congresso dell'Internazionale Socialista a Bruxelles.Nel 1893 costitu\u00ec a Napoli l'Associazione collettivistica che sarebbe poi diventata la \"Federazione del Mezzogiorno\" del Partito Socialista Italiano.&lt;br&gt;\nNel 1894 contro di lui venne spiccato un nuovo mandato di cattura a cui si sottrasse fuggendo all'estero. Prosegu\u00ec la propaganda socialista in Svizzera, Francia, Belgio, raccogliendo poi i ricordi d'esilio nell'opuscolo \"Sulla via dell'esilio\" (Napoli, 1896)&lt;br&gt;\nNel 1897 and\u00f2 a combattere volontario contro l'occupazione turca di Creta insieme ad Amilcare Cipriani. Nel 1898 fu condannato al Domicilio coatto che scont\u00f2 prima alle Tremiti e poi a Lipari per circa due anni. Durante il periodo di confino scrisse due libri \"A domicilio coatto. Appunti di un relegato politico\" (1899) e \"Nel domicilio coatto. Noterelle di un relegato\" (1900) pubblicati entrambi nella stessa isola di Lipari dall'editore anarchico Ugo Lambertini. &lt;br&gt;\nTornato negli Abruzzi, milit\u00f2 in seguito nei ranghi del sindacalismo rivoluzionario occupandosi parallelamente di una casa editrice militante. Nel primo dopoguerra milit\u00f2 fra i socialisti massimalisti dell'Emilia difendendo a livello nazionale, durante il congresso del Psi nel 1919, una mozione presentata dall'ex sindacalista Enrico Leone che preconizzava la creazione dei soviet in Italia. Nel 1919 fu eletto al Parlamento nazionale per il Partito Socialista Italiano nel collegio di Ravenna e nel 1921 in quello di Bologna per il Partito Comunista d'Italia. Di carattere molto indipendente venne per\u00f2 espulso dal PCd'I \"per indisciplina\" a causa dei suoi contatti con gli anarchici. \nEttore Croce ader\u00ec al PCI fin dalla sua fondazione e fu (nonostante alcuni dissapori) sempre considerato il decano dei comunisti abruzzesi. Docente di matematica dovette lasciare l'insegnamento a causa delle persecuzioni fasciste. Si rec\u00f2 in esilio in Francia, ove rimase fino al 1940, quando rientr\u00f2 in Abruzzo, riunendo attorno a s\u00e9 un gruppo di giovani discepoli, tra cui Mario Bellisario. Alla fine degli eventi bellici, rifiut\u00f2 altre candidature in Parlamento, malgrado le insistenze del proprio partito.\nDopo la morte, il Deputato Raffaele Sciorilli Borrelli, suo biografo, lo commemor\u00f2 alla Camera"}
{"id": "1994912", "revid": "307916", "url": "https://it.wikipedia.org/wiki?curid=1994912", "title": "Signifer avxilia", "text": ""}
{"id": "1994914", "revid": "28026", "url": "https://it.wikipedia.org/wiki?curid=1994914", "title": "Venti regole per chi scrive romanzi polizieschi di Van Dine", "text": ""}
{"id": "1994916", "revid": "124910182", "url": "https://it.wikipedia.org/wiki?curid=1994916", "title": "Yandere", "text": " \u00e8 un termine giapponese che indica uno stereotipo di personaggio, solitamente femminile, che inizialmente appare dolce e premuroso ma in seguito si rivela essere particolarmente protettivo nei confronti delle persone a cui tiene (soprattutto la persona amata) e capace di atti aggressivi e violenti nei confronti di chi la indispettisce.\nIl termine \u00e8 in contrapposizione con la parola \"tsundere\", che invece indica un personaggio inizialmente arrogante e scontroso ma che in seguito diventa gentile e amorevole con la persona amata.\nEtimologia.\nIl termine nasce dall'unione delle parole e , le quali significano, rispettivamente, \"malato\" e \"innamorato\"; \"yandere\" pu\u00f2 quindi essere tradotto in italiano come \"malato d'amore\".\nCaratteristiche.\nDi solito i personaggi \"yandere\", sono capaci di essere completamente normali fino a che non si innamorano, all'inizio si dimostrano dolci, premurosi e affettuosi, per poi cominciare a diventare sempre pi\u00f9 ossessivi e possessivi verso il loro amore, arrivando anche a stalking e rapimenti, alcune volte legando il loro amato in casa loro perch\u00e9 rimanga con essi e non parlino con altre ragazze oppure minacciando con un'arma l'amato. Le \"yandere\" hanno totale devozione, completa fedelt\u00e0 e amore morboso verso il loro amato, molte volte psicopatiche, la loro \"pazzia\" le rende disposte a fare tutto il necessario per stare insieme al loro amato o per renderlo felice, e basta poco per far scattare la loro gelosia che spesso sfocia in brutali stragi omicide.\nNei casi estremi, una \"yandere\" che \u00e8 stata tradita o particolarmente psicopatica \u00e8 capace di uccidere il proprio amato cosicch\u00e9 non possa mai lasciarla o proporre di suicidarsi insieme all'amato per \"celebrare la loro unione e rimanere insieme per l'eternit\u00e0\".\nUna \"yandere\", sempre sorridente e morbosamente attaccata, ha un particolare meccanismo di cambiamento dell'emozione, si pu\u00f2 notare che entra nella fase \"Yan\" osservando le pupille degli occhi e l'espressione facciale, se diventa seria con pupille opache, il personaggio \"yandere\" \u00e8 entrato nella sua fase \"Yan\" dove perde qualsiasi emozione, diventando senza piet\u00e0, capace di compiere atti violenti come l'omicidio, per \"rimuovere un ostacolo\" tra lei e il suo amato, alcune volte ridendo in modo maniacale.\nIl termine , si riferisce ad un personaggio che in seguito a traumi, violenze e simili si scopre instabile mentalmente, diversamente dallo \"yandere\" che \u00e8 instabile mentalmente solo a causa dell'innamoramento.\nEsempi.\nL'esempio pi\u00f9 lampante del termine Yandere \u00e8 senza ombra di dubbio Yuno Gasai, coprotagonista del manga \"Mirai Nikki\" e dell'anime da esso adattato, \u00e8 diventata il \"simbolo\" delle Yandere. Yuno appare come un personaggio timido e dolce, con uno smisurato amore per il protagonista della serie, Yukiteru Amano. Tuttavia, appena il suo amato si ritrova in una situazione di pericolo, o nel caso qualcuno all'infuori di lei mostri dell'interesse nei suoi confronti, diventa una psicopatica assassina senza scrupoli, pronta ad uccidere chiunque. Viene spesso definita nel mondo degli anime e manga come \"la regina delle \"yandere\"\", idealizzando lo stereotipo.\nSat\u014d Matsuzaka, protagonista dell'anime Happy sugar life , ragazza bellissima e corteggiata dai suoi coetanei, dal carattere gentile e altruista che lavora come cameriera. Dietro questa facciata, per\u00f2, si cela una ragazza schizofrenica che ha rapito una bambina e che tiene in ostaggio, rinchiusa nel proprio appartamento, alla quale attribuisce \"la dolcezza\" di cui lei ha bisogno, per non crollare in profondi stati di depressione o attacchi psicotici, capaci di farle commettere ogni tipo di crimine, soprattutto gli omicidi.\nSakura Mat\u014d, eroina di \"Fate/stay night\", si presenta all'inizio come un personaggio estremamente bonario. Segretamente innamorata del suo senpai, Shir\u014d Emiya, col proseguire della trama sviluppa un istinto carnefice e possessivo, seppur non di sua scelta.\nUn altro personaggio che costituisce quasi l'archetipo della categoria \u00e8 Ran di \"Lam\u00f9\". Un esempio meno \"drammatico\" di personaggio \"yandere\" \u00e8 Tamama, personaggio dell'anime e del manga \"Keroro\". Nonostante l'apparenza innocua ed innocente, Tamama \u00e8 in grado di avere scatti di incredibile furore e violenza, ogni volta qualcuno tenta di avvicinarsi a Keroro, al punto di arrivare a danneggiare lo stesso Keroro.\nAltri esempi sono rappresentati da Kotonoha Katsura e Sekai Saionji, co-protagoniste dell'anime, manga e videogioco \"School Days\" e innamorata del protagonista Makoto Ito, la vocaloid MAYU, in apparenza dolce ma raffigurata in molte canzoni con un'ascia insanguinata. Altro esempi ulteriori sono Kaede in \"Assassination Classroom\", Bielorussia (Natalya Braginski) in \"Hetalia\", Mary nel videogioco \"Ib\", Ayano Aishi in \"Yandere Simulator\", Monika e, a partire dal secondo atto, Yuri in \"Doki Doki Literature Club!\", e Honoka e Hinata in \"Yanderella\"."}
{"id": "1994934", "revid": "1005847", "url": "https://it.wikipedia.org/wiki?curid=1994934", "title": "Elezioni europee del 1979 in Irlanda", "text": "Le elezioni europee del 1979 in Irlanda si sono tenute il 10 giugno."}
{"id": "1994943", "revid": "260448", "url": "https://it.wikipedia.org/wiki?curid=1994943", "title": "Il re pescatore", "text": "Il re pescatore (\"The Drawing of the Dark\") \u00e8 un romanzo fantasy di Tim Powers scritto nel 1979, edito in Italia dalla Editrice Nord, ed ambientato nel 1529 a Vienna, durante il primo assedio da parte dei Turchi.\nIl romanzo riesce a mescolare temi storico-religiosi (il pericolo dell'avanzata dell'Islam in Europa) a temi mitologici (le saghe nordiche, il mito di Re Art\u00f9 e del Re Pescatore).\nLa narrazione, che segue le avventure di Duffy Brian, apparentemente un semplice soldato di ventura, \u00e8 avvincente ed offre una affascinante ricostruzione delle tecniche militari del periodo."}
{"id": "1994944", "revid": "742538", "url": "https://it.wikipedia.org/wiki?curid=1994944", "title": "Croat", "text": "Il croat (plurale \"croats\") \u00e8 stata una moneta catalana d'argento creata il 1285 da Pietro il Grande (1276-1285). La moneta \u00e8 conosciuta anche come \"croat di Barcellona\" ed anche come \"xamberg\". Corrisponde al grosso.\nAl dritto era raffigurata l'effigie del conte di Barcellona ed al rovescio la croce da cui il nome. Inizialmente era chiamato \"barcelon\u00e8s e il nome di croat gli fu attribuito all'inizio del XV secolo.\nUn croat valeva dodici \"diner de tern\", e corrispondeva come valore al real spagnolo.\nI croat furono emessi dalle zecche delle citt\u00e0 di Barcellona e Perpignano. Contemporaneamente furono posti in circolazione monete da mezzo e un quarto di croat.\nLa moneta fu emessa per diversi secoli, e il contenuto di argento vari\u00f2 nel tempo. Gli ultimi croat furono coniati a Barcellona negli anni 1705 e 1706, prima a nome di Filippo V di Spagna, e poi del pretendente Carlo III d'Austria."}
{"id": "1994949", "revid": "125454565", "url": "https://it.wikipedia.org/wiki?curid=1994949", "title": "Ventisei martiri del Giappone", "text": "I sono un gruppo di cattolici uccisi il 5 febbraio 1597 a Nagasaki. Sono stati proclamati santi martiri dalla Chiesa cattolica.\nStoria.\nIl 15 agosto 1549 i gesuiti san Francesco Saverio, Cosme de Torres e Giovanni Fernandez arrivarono a Kagoshima dalla Spagna, con l'intento di evangelizzare il Giappone.\nIl 29 settembre successivo, Francesco Saverio incontr\u00f2 Shimazu Takahisa, il daimy\u014d di Kagoshima, per chiedergli se poteva creare la prima missione cattolica in Giappone entro i suoi domini, Takahisa acconsent\u00ec, garantendogli anche di proteggere i missionari gesuiti (poi, in seguito alle pressioni dei monaci buddisti locali, non gli diede pi\u00f9 protezione ma non fece chiudere la missione).\nAlla fine del XVI secolo la missione, che riuscir\u00e0 a convertire circa 300.000 cristiani, trascorse un periodo difficile a causa dei difficili rapporti tra Spagna e Portogallo e il governo giapponese. Qualche decennio dopo il cristianesimo venne soppresso dalle autorit\u00e0 locali e dal 1630 i cattolici vissero in segreto e non poterono pi\u00f9 professare la loro fede in pubblico.\nLo shogunato ed il governo imperiale inizialmente sostennero i missionari cattolici, pensando in questo modo di poter ridurre il potere dei monaci buddisti e, al contempo, di migliorare il commercio con la Spagna ed il Portogallo. Tuttavia, lo shogunato rimase molto prudente nei loro confronti: nelle vicine Filippine, gli spagnoli avevano infatti preso il potere dopo la conversione della popolazione. All'accondiscendenza iniziale seguirono pertanto minacce ed infine persecuzioni: il cristianesimo venne vietato e quei giapponesi convertiti che rifiutavano di abiurare la fede cattolica vennero uccisi.\nIl 5 febbraio 1597 a Nagasaki ventisei cattolici - sei missionari francescani europei, tre gesuiti giapponesi e diciassette terziari francescani giapponesi, compresi tre giovani ragazzi - vennero uccisi tramite crocifissione: una volta saliti sulla croce, veniva loro inferto il colpo finale con delle lance.\nLa persecuzione continu\u00f2 sporadicamente, facendosi pi\u00f9 intensa tra il 1613 e il 1630. Il 10 settembre 1632 altri 55 cattolici furono martirizzati a Nagasaki, in quello che pass\u00f2 alla storia con il nome di \"gran martirio di Genna\".\nI martiri del Giappone sono stati canonizzati l'8 giugno 1862 da papa Pio IX e nel martirologio romano sono elencati con il nome di \"San Paolo Miki e compagni\" e commemorati il 6 febbraio (non fu scelto il 5 febbraio, data della loro morte, per evitare la sovrapposizione con la memoria di sant'Agata).\nI ventisei martiri.\nSanti della Compagnia di Ges\u00f9:\nSanti dell'ordine dei Frati Minori:\nSanti dei terziari francescani:"}
{"id": "1994951", "revid": "1924342", "url": "https://it.wikipedia.org/wiki?curid=1994951", "title": "Boss' Life", "text": "Boss' Life \u00e8 il quarto ed ultimo singolo di Snoop Dogg ad essere estratto dal suo ottavo album \"Tha Blue Carpet Treatment\". La canzone originariamente figura Akon, \nma, a causa di questioni relative all'etichetta, la parte di Akon \u00e8 stata sostituita da nuovi versi cantata da Nate Dogg, nella versione su singolo. Il testo di Snoop Dogg \u00e8 stato scritto insieme a The D.O.C., ed utilizza un campionamento di \"If Tomorrow Never Comes\" dei The Controllers.\nIl video.\nIl video prodotto per \"Boss' Life\" \u00e8 stato trasmesso per la prima volta il 21 marzo 2007, e mostra Snoop Dogg in una lussuosa villa, circondato da numerose ragazze. Il video finisce con una nuvola di fumo che forma la scritta \"Tha Blue Carpet Treatment\", il nome dell'album da cui \u00e8 stato tratto il singolo. La regia del video \u00e8 di Anthony Mandler.\nRemix.\nUn remix ufficiale, con versi addizionali di JT The Bigga Figga \u00e8 stato reso disponibile sia sul sito MySpace del rapper, che su quello di Snoop Dogg."}
{"id": "1994964", "revid": "124123", "url": "https://it.wikipedia.org/wiki?curid=1994964", "title": "Giuseppe Ohrwalder", "text": "Segu\u00ec Daniele Comboni in Sudan e venne catturato dalle truppe del Mahdi e fugg\u00ec dopo dieci anni di prigionia. Tornato in Italia, raccont\u00f2 la sua esperienza in un libro autobiografico intitolato \"I miei dieci anni di prigionia: rivolta e regno del Mahdi in Sudan\", che ebbe una grande risonanza e contribu\u00ec a far conoscere in Europa la situazione politica sudanese.\nBiografia.\nGiuseppe Ohrwalder nacque a Lana (oggi Provincia autonoma di Bolzano - Alto Adige) nel 1856. Studi\u00f2 nel seminario diocesano fino alla fine del liceo. Nel settembre del 1875 si trasfer\u00ec a Verona per entrare nell'Istituto delle Missioni Africane fondato da Daniele Comboni. Nel 1879 part\u00ec per il Cairo e l'8 dicembre 1880 ricevette il presbiterato dallo stesso Comboni. Pochi giorni dopo part\u00ec alla volta di Khartoum, in Sudan.\nIn Sudan Ohrwalder si distinse per l'impegno e la capacit\u00e0 di lavorare con la gente del posto. Alla morte di Comboni, il 10 ottobre 1881, molti missionari proposero di affidare a Ohrwalder le missioni di Sudan ed Egitto; la sua candidatura venne per\u00f2 archiviata per via della giovane et\u00e0.\nLa prigionia.\nL'8 gennaio 1882 fu destinato alla missione di Delen, nella zona dei Monti Nuba. Nello stesso anno divenne chiaro che le truppe del Mahdi minacciavano la missione; il personale progett\u00f2 di fuggire a Fascioda, ma furono traditi da uno scrivano del consolato austriaco, che avvis\u00f2 i mahdisti dell'imminente evacuazione. La missione fu attaccata prima del previsto; le truppe del Mahdi, che saccheggiarono gli edifici e presero prigionieri i missionari e le suore.\nIl 17 settembre 1882 i prigionieri furono condotti all'accampamento del Mahdi che stava assediando El Obeid. Il Mahdi ordin\u00f2 ai prigionieri di convertirsi all'Islam, e in seguito al loro rifiuto li condann\u00f2 alla decapitazione. La condanna venne poi sospesa, ma le condizioni di vita dei prigionieri (che erano privi di cibo e di assistenza medica) portarono alla morte di quattro dei missionari catturati.\nPer vivere, i missionari facevano piccoli lavoretti che poi vendevano ricavando quel minimo per non morire. I prigionieri vennero fatti andare da un campo all'altro per otto anni fino ad arrivare a Ondurman.\nIl 29 novembre 1890, Ohrwalder, due suore e una ragazza fuggirono da Omdurman su quattro cammelli. In otto giorni coprirono 700 chilometri. L'8 dicembre arrivarono in territorio egiziano, sani e salvi."}
{"id": "1994967", "revid": "486946", "url": "https://it.wikipedia.org/wiki?curid=1994967", "title": "Lingua basso tedesca", "text": ""}
{"id": "1994968", "revid": "1310927", "url": "https://it.wikipedia.org/wiki?curid=1994968", "title": "Asociaci\u00f3n Deportiva Municipal de P\u00e9rez Zeled\u00f3n", "text": "L'Asociaci\u00f3n Deportiva Municipal de P\u00e9rez Zeled\u00f3n (Municipal de P\u00e9rez Zeled\u00f3n) \u00e8 una societ\u00e0 calcistica costaricana con sede nella citt\u00e0 di San Isidro de El General. Milita nella Primera Divisi\u00f3n de Costa Rica, la massima divisione del campionato costaricano.\nStoria.\nL'Asociaci\u00f3n Deportiva Municipal de P\u00e9rez Zeled\u00f3n, \u00e8 stata fondata nel 1962 ed il suo primo presidente fu Manuel Madrigal.\nNell'eliminatoria regionale della provincia di San Jos\u00e9, per guadagnare il diritto alla finale nazionale, i generale\u00f1os dovettero affrontare le rappresentative di Santa Mar\u00eda de Dota, San Marcos de Tarraz\u00fa, Aserr\u00ed, San Ignacio de Acosta, Rohrmoser, Plaza Gonz\u00e1lez V\u00edquez, Barrio Cuba e Puriscal.\nPer arrivare in seconda divisione, dopo una decade di tentativi, P\u00e9rez Zeled\u00f3n dovette affrontare Guanacaste e El Carmen de Alajuela. Per questioni regolamentari della Federaci\u00f3n Costarricense de F\u00fatbol (FEDEFUTBOL), le tre squadre furono promosse. In quell'occasione l'istituzione aveva come presidente Jorge Dur\u00e1n e come direttore tecnico Saningo Soto. Correva l'anno 1976.\nIn quella categoria P\u00e9rez Zeled\u00f3n, fu secondo classificato per tre volte (1980, 1986, 1988).\nCon Otto Ure\u00f1a alla presidenza e Didier 'Zorro' Castro allenatore, finalmente P\u00e9rez Zeled\u00f3n vinse il titolo di campione della seconda divisione, piegando El Carmen de Alajuela per 4 gol a 3 con parziali di 1 a 3 in Alajuela e 3 a 0 a San Isidro de El General.\nNella prima partita di visita annot\u00f2 Juan Jos\u00e9 Murillo ed in casa nella seconda \u00c1lvaro Wilson, Rafael 'Wally' Solano e V\u00edctor Nation.\nNel 1988 l'Asociaci\u00f3n Deportiva Municipal Generale\u00f1a vinse il titolo della seconda divisione, che gli diede il diritto di ascendere in prima divisione.\nNel 1991 l'Asociaci\u00f3n Deportiva P\u00e9rez Zeled\u00f3n \u00e8 vincitrice della seconda divisione, che gli d\u00e0 diritto a partecipare alla prima divisione.\nEssendoci due squadre di P\u00e9rez Zeled\u00f3n in prima divisione si giunge ad un accordo il 28 settembre 1991: la fusione delle due squadre promosse in prima divisione: Asociaci\u00f3n Deportiva Municipal Generale\u00f1a ed Asociaci\u00f3n Deportiva P\u00e9rez Zeled\u00f3n. D'ora in poi l'Asociaci\u00f3n Deportiva Municipal de P\u00e9rez Zeled\u00f3n \u00e8 la squadra che rappresenta il cantone in prima divisione.\nOrganico.\nRosa 2018-2019.\nAggiornata al 6 agosto 2018."}
{"id": "1994973", "revid": "70217", "url": "https://it.wikipedia.org/wiki?curid=1994973", "title": "Riflesso tonico simmetrico cervicale", "text": " \nIl riflesso tonico simmetrico cervicale (abbreviato in STNR dall'inglese \"symmetrical tonic neck reflex\") \u00e8 un riflesso primitivo che emerge normalmente durante il primo anno di vita di un bambino e diminuisce a partire dall'et\u00e0 di 9-10 mesi. \u00c8 un riflesso di transizione del ponte del tronco cerebrale e rappresenta un importante stadio dello sviluppo neurologico, necessario ad un bambino per passare dalla posizione sdraiata sul pavimento al gattonare o camminare da quadrupede.\nPer poter fare questo, il bambino deve aver avuto successo nel scollegare il movimento automatico della testa dal movimento automatico delle braccia e delle gambe per avanzare oltre questa fase di sviluppo.\nL'STNR \u00e8 normalmente completamente sviluppato per 6-8 mesi e significativamente ridotto verso i 2-3 anni. Se questo riflesso viene mantenuto oltre i 2-3 anni a un livello tale da \"modificare il movimento volontario\", si ritiene che il bambino abbia \"sviluppo immaturo e anormale di riflesso\", e ci\u00f2 pu\u00f2 avere effetti ampi sullo sviluppo successivo del bambino.\nTest di accertamento del riflesso.\nIl riflesso tonico simmetrico cervicale pu\u00f2 essere testato disponendo il bambino in posizione \"a quattro zampe\" sul pavimento e flettendo passivamente la testa in avanti e quindi estendendola all'indietro. La risposta prevista sarebbe la flessione della testa in avanti che produce la flessione delle estremit\u00e0 superiori e l'estensione delle estremit\u00e0 inferiori, mentre l'estensione della testa produrr\u00e0 l'estensione delle estremit\u00e0 superiori e la flessione delle estremit\u00e0 inferiori.\nSignificato diagnostico.\nQuesto riflesso pu\u00f2 aiutare il bambino a disporsi in posizione quadrupede o strisciante, ma non gli consente di strisciare perch\u00e9 quando il collo si flette in avanti, gli arti superiori si flettono e gli arti inferiori si estendono. Questo riflesso non \u00e8 normalmente visibile o suscitato nei neonati normali, ma pu\u00f2 essere visto in forma esagerata in molti bambini con paralisi cerebrale."}
{"id": "1994976", "revid": "767487", "url": "https://it.wikipedia.org/wiki?curid=1994976", "title": "B\u00e9la K\u00e1d\u00e1r", "text": "Artista simbolo della cultura delle avanguardie storiche dei primi trent'anni del \u2018900 ha attraversato con stile personale e fortemente riconoscibile i principali movimenti artistici: espressionismo, costruttivismo, cubo-futurismo.\nBiografia.\nTalentuoso sin dalle prime prove da autodidatta, sperimenta la pittura parietale studiando e rielaborando tematiche popolari ungheresi. Parte quindi per Parigi e Berlino, che diventeranno in quegli anni le sue citt\u00e0 di adozione, contaminandosi con i nuovi momenti modernisti e i nuovi fermenti culturali. Nel 1923 viene invitato da Herwath Walden, editore di Sturm, ad esporre insieme al gruppo di Paul Klee, Wassily Kandinsy, Franz Marc, Marc Chagall. \u00c8 in questa occasione che conosce Katerine Dreier che lo introduce negli ambienti di New York, citt\u00e0 nella quale realizza due importanti personali, vendendo le sue opere anche al Brooklyn Museum of Art. In Ungheria \u00e8 oggi celebrato come uno dei maestri del secolo."}
{"id": "1994978", "revid": "1573940", "url": "https://it.wikipedia.org/wiki?curid=1994978", "title": "Chiesa di San Nicola (Cocumola)", "text": "La chiesa di San Nicola Vescovo \u00e8 la chiesa madre di Cocumola in provincia di Lecce.\nStoria.\nL'edificazione della chiesa risale alla fine del XVIII secolo. Sub\u00ec lavori di restauro e ampliamento alla fine degli anni ottanta dell'Ottocento e nel 1906. Inizialmente a croce latina e di piccole dimensioni, fu ampliata con l'aggiunta di due navate laterali adoperando le rovine di una torre cinquecentesca che serviva da guardia contro le incursioni saracene.\nArchitettura.\nEsterno.\nLa facciata si presenta in stile neoclassico divisa in due ordini da un'aggettante trabeazione. Nell'ordine inferiore, scandito in tre zone da lesene ioniche su alti basamenti, si aprono tre portali d'ingresso architravati; quello centrale \u00e8 sormontato da un rosone. L'ordine superiore, terminante con un timpano triangolare, si caratterizza per la presenza di una grande nicchia vuota sul cui frontone \u00e8 inserito lo stemma civico raffigurante una torre con un'aquila. Sul lato sinistro \u00e8 addossata la torre dell'orologio recante la data 1906. La chiesa \u00e8 dotata di un campanile a pianta quadrata nel quale sono collocate due campane: la pi\u00f9 grande risale al 1976 mentre la pi\u00f9 piccola \u00e8 del 1883.\nInterno.\nL'interno \u00e8 a tre navate con abside polilobata. La copertura \u00e8 a spigolo alla leccese nelle navate laterali mentre la navata centrale possiede una copertura a volta piana, realizzata in seguito al ripristino del tetto effettuato negli anni sessanta del Novecento. In occasione di tali lavori furono eliminati l'organo settecentesco, la balaustra che delimitava l'abside, il pulpito e l'altare maggiore in pietra leccese, sostituito con uno in marmo policromo. Nelle navate sono posizionati cinque altari (due a sinistra e tre a destra) dedicati a san Nicola, alla Madonna Assunta, a san Francesco da Paola, al Sacro Cuore di Ges\u00f9 (con tela dell'apparizione a Santa Margherita Maria Alacoque) e alla Madonna del Rosario. &lt;br&gt;Nel tabernacolo dell'altare di San Nicola \u00e8 individuabile un fregio cinquecentesco, testimonianza che l'attuale struttura sorge sul sito di un precedente luogo di culto."}
{"id": "1994991", "revid": "2110845", "url": "https://it.wikipedia.org/wiki?curid=1994991", "title": "Jacques Godechot", "text": "Biografia.\nNato nella Lorena ancora occupata dalla Germania dopo la sconfitta francese del 1870, ebbe, sin dall'inizio della sua formazione culturale, un vivo interesse per la storia della Rivoluzione francese, il cui ricordo era vivo nella sua famiglia, e per la filosofia di Baruch Spinoza. Decise infine di dedicarsi agli studi storici prima a Nancy e in seguito a Parigi. Vinse nel 1928 l'\"Agr\u00e9gation d'histoire\", un concorso di reclutamento per l'insegnamento nei licei che offre anche una possibilit\u00e0 per una carriera accademica.\nA Parigi vinse una borsa alla Fondation Thiers, dove venne fortemente influenzato dall'insegnamento di Albert Mathiez sotto la direzione del quale cominci\u00f2 l'elaborazione della sua tesi di dottorato su \"Les Commissaires aux arm\u00e9es sous le Directoire\", la cui stesura richiese una visita in Italia e l'incontro con Benedetto Croce. Alla morte di Mathiez nel 1932 termin\u00f2 la sua tesi sotto la guida di Georges Lefebvre, discutendola infine nel 1937.\nA Strasburgo incontr\u00f2 Lucien Febvre e Marc Bloch, fondatori degli Annali di Storia economica dai quali, pur senza entrare a far parte della scuola de Les Annales, rimase molto impressionato.\nPer le sue origini ebraiche venne destituito dall'insegnamento secondario ad opera del regime di Vichy.\nNel 1945, dopo la fine della Seconda guerra mondiale, venne nominato professore nella facolt\u00e0 di lettere dell'universit\u00e0 di Tolosa.\nLa teoria della rivoluzione occidentale.\nGodechot \u00e8 noto tra gli storici soprattutto per aver esteso l'ambito degli avvenimenti della Rivoluzione francese sia nel tempo che nello spazio secondo la sua teoria storiografica della \"Rivoluzione occidentale\" o \"atlantica\".\nL'occasione di rendere nota questa visione storiografica atlantica, descritta nel suo saggio su \"Il problema dell'Atlantico nel XVIII secolo\", gli fu data nel \"Congresso internazionale di scienze storiche\" di Roma, tenutosi nel marzo 1955, quando la present\u00f2 assieme allo storico statunitense Robert R. Palmer. Questa sua relazione suscit\u00f2 delle accese critiche per le quali, nel contesto della Guerra fredda, dove i contrasti tra gli storici d'indirizzo marxista e quelli di scuola liberale erano accesi, Godechot fu accusato d'essere stato pagato dalla Nato o dalla CIA. \nLa sua teoria della Rivoluzione occidentale \u00e8 stata sviluppata nelle opere \"La Grande Nation\" (1956), \"Les R\u00e9volutions\" (1963), \"L'Europe e l'Am\u00e9rique \u00e0 l'\u00e9poque napol\u00e9onienne\" (1967): per questi suoi studi Godechot venne scelto dal Comitato internazionale di scienze storiche a dirigere la Commissione internazionale di storia della Rivoluzione francese.\nAltre sue opere sulla Rivoluzione francese sono \"La Contre-r\u00e9volution\" (1961), \"La Pens\u00e9e r\u00e9volutionnaire en France et en Europe\" (1964), \"La Prise de la Bastille\" (1965) e \"La Vie quotidienne sous le Directoire\" (1977).\nUna riappacificazione con gli storici marxisti, in particolare con Albert Soboul, si ebbe nel 1959 quando fu designato alla copresidenza della Societ\u00e0 di studi robespierriani.\nMor\u00ec nel 1989 nel pieno delle celebrazioni, per la cui preparazione egli stesso aveva dato il suo aiuto, per il bicentenario della rivoluzione francese."}
{"id": "1994994", "revid": "838137", "url": "https://it.wikipedia.org/wiki?curid=1994994", "title": "Giovanni Francesco Toppia", "text": "Biografia.\nNel 1817, anno precedente alla nomina a vescovo di Vigevano di Giovanni Francesco Toppia, attraverso un decreto di papa Pio VII, la diocesi, creata nel 1530, fu assegnata alla regione ecclesiastica piemontese, come suffraganea della sede metropolitana di Vercelli.\nQuando con la Restaurazione si pose fine alla politica anticlericale attuata negli anni della Rivoluzione e dell'impero napoleonico, il primo vescovo della diocesi fu monsignor Giovanni Francesco Toppia, piemontese, il quale ripristin\u00f2 le visite pastorali come strumento di conoscenza della realt\u00e0 diocesana.\nToppia convoc\u00f2 il decimo sinodo diocesano e ne fece strumento di riorganizzazione della pratica religiosa. Vista la diminuzione delle vocazioni del clero alla quale si assistette nella prima met\u00e0 del XIX secolo, cur\u00f2 particolarmente la formazione seminariale. Riordin\u00f2 le confraternite e le pie societ\u00e0 soppresse da Napoleone durante il periodo di dominazione francese.\nMor\u00ec il 30 luglio 1828 e gli succedette nel 1830 monsignor Giovanni Battista Accusani.\nGenealogia episcopale.\nLa genealogia episcopale \u00e8:"}
{"id": "1994997", "revid": "599013", "url": "https://it.wikipedia.org/wiki?curid=1994997", "title": "Societ\u00e0 in nome collettivo", "text": "Nell'ordinamento giuridico della Repubblica Italiana, la societ\u00e0 in nome collettivo (o S.n.c.) \u00e8 un tipo di societ\u00e0 di persone disciplinato dagli artt. 2291-2312 del codice civile in cui tutti i soci rispondono solidalmente, illimitatamente, personalmente e sussidiariamente per le obbligazioni sociali (art. 2291 c.c.).\nHa normalmente ad oggetto l'esercizio delle attivit\u00e0 commerciali di dimensioni medio-piccole, \u00e8 tenuta all'iscrizione nel registro delle imprese, alla tenuta delle scritture contabili e pu\u00f2 essere sottoposta a procedura di fallimento.\nIl codice distingue due tipi di societ\u00e0 in nome collettivo:\nStoria.\nCome per molti altri termini e forme del diritto commerciale italiano, le origini del termine \"societ\u00e0 in nome collettivo\" possono essere fatte risalire alla terminologia commerciale francese, la quale aveva introdotto, almeno dalla fine del Seicento, il termine \"soci\u00e9t\u00e9 en nom collectif\". Il termine \"nom collectif\" era gi\u00e0 usato nei testi di diritto e di linguistica francese, per definire i cosiddetti \"nomi collettivi\", cio\u00e8 i nomi di una collettivit\u00e0 di persone come ad esempio trib\u00f9, popoli, cittadini ecc.\nIl cosiddetto \"Code Savary\" (1673) della Francia colbertiana sicuramente rappresenta uno spartiacque nella produzione della normativa sulle societ\u00e0 di persone e sulle societ\u00e0 in nome collettivo; pur essendo il termine rimasto lo stesso, non vi era perfetta corrispondenza con il significato odierno di societ\u00e0 in nome collettivo; gi\u00e0 esistevano in precedenza societ\u00e0 simili seppur chiamate diversamente e non codificate dalle leggi.\nDifferenza tra societ\u00e0 semplice e societ\u00e0 in nome collettivo.\nLe differenze tra la societ\u00e0 semplice e la societ\u00e0 in nome collettivo sono molteplici; in particolare nelle societ\u00e0 in nome collettivo vi \u00e8:\nL'atto costitutivo.\nL'iscrizione della societ\u00e0 si realizza con il deposito dell'atto costitutivo ai sensi dell'art. 2295 c.c., che deve essere redatto per iscritto, a opera degli amministratori, presso il registro delle imprese (art. 2296 c.c. Pubblicazione): per l'iscrizione nel registro delle imprese \u00e8 indispensabile che le firme dell'atto siano autenticate da un notaio (che assume cos\u00ec l'obbligo di registrarlo e depositarlo al registro imprese in nome e per conto degli amministratori). Se una S.n.c. \u00e8 costituita senza l'atto scritto, o se l'atto non \u00e8 depositato presso il registro delle imprese, si parla di societ\u00e0 irregolare, per la quale si applicano le regole della societ\u00e0 semplice, come ad esempio le societ\u00e0 di fatto (costituite tacitamente) o le societ\u00e0 occulte (il vincolo sociale \u00e8 tenuto nascosto). L'atto costitutivo deve contenere (art. 2295 c.c.), a pena di invalidit\u00e0:\nAmministrazione, rappresentanza e divieto di concorrenza.\nL'amministratore che ha la rappresentanza della societ\u00e0 pu\u00f2 compiere tutti gli atti che rientrano nell'oggetto sociale, salvo limitazioni della procura o dell'atto costitutivo, che non possono essere opponibili a terzi se non iscritte nel registro delle imprese (art. 2298 c.c.).\nIl socio non pu\u00f2, senza il consenso (espresso o presunto) degli altri soci, esercitare per conto proprio o altrui un'attivit\u00e0 concorrente con quella della societ\u00e0, n\u00e9 partecipare ad altre societ\u00e0 concorrenti (art. 2301 c.c.).\nIn caso di inosservanza, il socio \u00e8 tenuto al risarcimento del danno e pu\u00f2 essere escluso dalla societ\u00e0 per grave inadempienza.\nLa normativa per le S.n.c. \u00e8 \"contrastante\":\nScioglimento, liquidazione e cancellazione della S.n.c..\nLa societ\u00e0 in nome collettivo si scioglie per stesse cause previste dall'articolo 2272 c.c. per la societ\u00e0 semplice, a queste ipotesi vanno aggiunti il fallimento (se la societ\u00e0 svolge attivit\u00e0 commerciale) e il provvedimento dell'autorit\u00e0 governativa. Compiuta la liquidazione, i liquidatori devono:\nI punti 1 e 2 devono essere comunicati ai soci a mezzo raccomandata; possono essere impugnati dai soci nel termine di 2 mesi dalla comunicazione test\u00e9 detta, in caso contrario si intendono approvati.\nQualora 1 e 2 venissero impugnati il liquidatore pu\u00f2 chiedere che le questioni relative alla liquidazione vengano esaminate separatamente dalle questioni della divisione. I liquidatori sono liberati di fronte ai soci con l'approvazione del bilancio finale.\nI liquidatori chiedono la cancellazione della societ\u00e0 dal registro delle imprese. I creditori sociali rimasti insoddisfatti, dopo la cancellazione possono aggredire il patrimonio dei soci o dei liquidatori, qualora venga dimostrata la colpa del liquidatore nel mancato pagamento. Le scritture contabili e i documenti depositati presso la persona designata dalla maggioranza devono essere conservati per 10 anni dalla cancellazione."}
{"id": "1995000", "revid": "121718663", "url": "https://it.wikipedia.org/wiki?curid=1995000", "title": "Terme di Costantino", "text": "Le Terme di Costantino erano un complesso termale di Roma antica, l'ultimo del suo genere, costruito sul colle Quirinale, da Costantino I intorno al 315, ma forse iniziato sotto Massenzio.\nSi trovavano nell'area attualmente compresa tra piazza del Quirinale, via Ventiquattro Maggio, via della Consulta e via Nazionale, in corrispondenza dei giardini di palazzo Rospigliosi.\nStoria e descrizione.\nCostruite con ingenti lavori di livellamento e sbancamento del terreno preesistente, che comportarono la demolizione di preesistenti edifici pubblici e privati, le terme furono danneggiate nel 367 da un incendio, saccheggiate nel 410 dai Goti di Alarico e poi restaurate nel 443 dal \"praefectus urbi\" Petronio Perpenna Magno Quadraziano e probabilmente ancora sotto Teodorico il Grande. Abbandonate all'inizio del Medioevo, il materiale edilizio e le strutture vennero riutilizzate, come tante altre grandi opere, per edifici privati e di culto.\nI resti in alzato delle terme, rappresentati da stampe e disegni cinquecenteschi (soprattutto del Palladio) furono definitivamente distrutti all'inizio del Seicento con la costruzione di Palazzo Rospigliosi, un secolo dopo per l'edificazione di quello che oggi \u00e8 il Palazzo della Consulta, e infine, nel 1877, con l'apertura di via Nazionale. Le terme erano piuttosto piccole ed esclusive, soprattutto se confrontate con le vicine terme di Diocleziano, grandiose ma dalla clientela sicuramente \"popolare\".\nSi trattava di un complesso dalle dimensioni piuttosto ridotte, rispetto alle grandi terme precedenti, e quindi probabilmente destinato a un'utenza di \u00e9lite. Orientate in senso nord-sud, le terme erano praticamente limitate al solo edificio balneare con pochi annessi, e prive dei tradizionali porticati, sostituiti da una semplice area aperta.\nDa queste terme provengono le statue dei Dioscuri poste attualmente alla base dell'obelisco del Quirinale nella omonima piazza, due statue di Costantino (una oggi nella basilica di San Giovanni in Laterano e una sulla balaustra di piazza del Campidoglio), una di suo figlio Costantino II come cesare, anch'essa nella piazza del Campidoglio come pure le due statue (il \"Nilo\" e il \"Tevere\") poste come sfondo alla fontana ai piedi del Palazzo Senatorio."}
{"id": "1995005", "revid": "16758", "url": "https://it.wikipedia.org/wiki?curid=1995005", "title": "Lodovico Migliore", "text": ""}
{"id": "1995014", "revid": "1005847", "url": "https://it.wikipedia.org/wiki?curid=1995014", "title": "Piano di risanamento", "text": "Il piano di risanamento \u00e8 un istituto giuridico previsto dalla legge italiana.\n\u00c8 previsto dall'art. 67, terzo comma, lett. d, della legge fallimentare italiana, introdotto dal decreto legge 14 marzo 2005, n. 35 convertito nella legge 14 maggio 2005, n. 80.\nCon esso si dichiarano esentati dalla azione revocatoria fallimentare gli atti posti in essere in esecuzione del piano. Pertanto, la legge detta per questo istituto un frammento di disciplina senza definirne, se non per sommi capi, la fattispecie e il contenuto.\nFattispecie e contenuto.\nBisogna allora fare un passo indietro e descrivere come un imprenditore pu\u00f2 trovarsi in una situazione di questo tipo. Il piano prevede il compimento di atti funzionali al risanamento dell'esposizione debitoria dell'impresa e ad assicurare il riequilibrio della situazione finanziaria. \nDa ci\u00f2 si deduce che il presupposto oggettivo del piano sia una situazione di crisi transitoria, che l'imprenditore ritiene superabile attraverso la predisposizione del piano.\nEsenzione dalla revocatoria fallimentare.\nLa predisposizione di un piano di risanamento incide sugli atti pregiudizievoli ai creditori, ossia sulla disciplina della revocatoria fallimentare: l'art. 67, terzo comma, lett. d, l. fall. elenca tra le esenzioni dalla revocatoria gli atti, i pagamenti e le garanzie concesse su beni del debitore in esecuzione del piano.\nIl legislatore ha, quindi, subordinato l'esenzione alla contemporanea ricorrenza delle seguenti condizioni:\nAspetti problematici.\nMolte sono le critiche che sono state mosse al legislatore dopo la modifica dell'art. 67 l. fall.; ad esempio, ci si deve chiedere se il requisito di idoneit\u00e0 utilizzato nella definizione debba essere soddisfatto solo nel momento della redazione del piano o se debba essere sempre valido; viene, inoltre, criticato il fatto che la norma detta solo i requisiti di idoneit\u00e0 e ragionevolezza senza soffermarsi n\u00e9 sui modi n\u00e9 sui contenuti del piano.\nDi sicuro la volont\u00e0 del legislatore nell'apportare le modifiche all'art. 67 \u00e8 stata quella di trovare soluzioni stragiudiziali della crisi che, da un lato, non facciano venir meno il principio della \"par condicio creditorum\" ma che, dall'altro versante, tutelino il debitore, dandogli la possibilit\u00e0 di risanare l'impresa avendo come obiettivo di salvaguardare il patrimonio aziendale e la capacit\u00e0 dell'impresa di produrre ricchezza."}
{"id": "1995016", "revid": "112786717", "url": "https://it.wikipedia.org/wiki?curid=1995016", "title": "Su le mani", "text": "Su le mani \u00e8 stato un programma televisivo comico di intrattenimento e satira, andato in onda dal 27 giugno al 5 settembre 1996 in prima serata su Rai 1, per undici puntate.\nIl programma.\nIdeato da Carlo Conti, Marco Luci e Giancarlo Nicotra, e diretto dallo stesso Nicotra, con le musiche di Pinuccio Pirazzoli, il programma era trasmesso in diretta ogni gioved\u00ec sera dal mitico locale \"Bandiera Gialla\" di Rimini per 11 puntate, ovvero per l'intera estate 1996.\nLa conduzione era affidata a Conti e alla cinese Dong Mei, spesso interrotti dagli interventi comici di Giorgio Panariello, nelle vesti di innumerevoli personaggi come \"Mario il bagnino\", \"Simone il bambino\", \"Lello Splendor\" o \"Nando l'impresario.\" Fra gli altri comici che intervenivano nel programma vi erano Manuela Aureli e Niki Giustini.\n\u00c8 stata la prima trasmissione insieme sulla Rai per l'affiatata coppia Conti-Panariello, dopo il grande successo ottenuto sulle reti minori negli anni precedenti con la trasmissione \"Aria fresca\". Un programma molto simile andr\u00e0 poi in onda nella successiva estate 1997, sempre per 11 puntate e con il titolo di \"Va ora in onda\"."}
{"id": "1995020", "revid": "287204", "url": "https://it.wikipedia.org/wiki?curid=1995020", "title": "Duncan Ban MacIntyre", "text": "Biografia.\nNacque a Glen Orchy (Argyllshire), in una delle regioni pi\u00f9 inaccessibili delle Highlands. I genitori non poterono mandarlo nella lontana scuola parrocchiale e il poeta non impar\u00f2 a leggere n\u00e9 a scrivere per tutta la sua vita.\nMacIntyre compose la sua prima canzone dopo aver partecipato, in circostanze assai strane, alla battaglia tra l'esercito di Hannover (casato) e quello dei montanari capitanato, almeno formalmente, \u201cdal giovane pretendente\u201d(che non sal\u00ec mai al trono di Scozia) Carlo III, Bonnie Prince Charlie. La battaglia si svolse il 17 gennaio 1746 a Falkirk. Duncan non si trovava nelle file dei Giacobiti, ma in quelle del clan filogovernativo dei Camobell, e al tempo stesso era stato ingaggiato come soldato da un certo \u00abgentiluomo\u00bb che non voleva combattere di persona e propose Duncan come suo \u00absostituto\u00bb. A quella battaglia, che si risolse con una sconfitta per i filogovernativi, Duncan prese solo formalmente parte. Si sa che, se non altro, perse in battaglia la spada affidatagli dal gentiluomo, ma pi\u00f9 verosimilmente se ne sbarazz\u00f2, salvandosi. Il proprietario della spada accamp\u00f2 questo pretesto per rifiutarsi di pagarlo. In risposta, Duncan scrisse la \u201cCanzone della Battaglia di Falkirk\u201d (\u00abOran Do Bhlar Na h-Eaglaise Brice\u00bb), in cui deride il \u00abgentiluomo\u00bb che l'aveva inviato in battaglia; il poeta descrive dolorosamente \u201cla spada nera che caus\u00f2 tanto rumore\u201d e per la cui perdita il proprietario \u201cs'infuri\u00f2 come un orso\u201d. La canzone divenne rapidamente popolare e mand\u00f2 in collera il gentiluomo, che aggred\u00ec il poeta, lo percosse con un bastone e gli propose \u201cdi scriverci sopra una canzone\u201d. Fu poi condannato dal conte di Bredalbane a pagare al bardo trecento marchi scozzesi.\nIl conte di Bredalbane (1696\u20141782) fu sempre il protettore di Duncan Ban e lo nomin\u00f2 suo guardaboschi e cacciatore nel Choire a' Cheathaich, a poche miglia da Beinn D\u00f3bhrain (lett. \u201cMonte della lontra\u201d), che il bardo esalt\u00f2 nei suoi celebri poemi. In questi luoghi il poeta serv\u00ec per circa vent'anni, i migliori della sua opera. Nel 1767, vedendo che le pecore portate dal sud cominciavano a soppiantare dai pascoli i cervi a lui cos\u00ec cari, si trasfer\u00ec a Edimburgo e si mise al servizio della Guardia Cittadina, contando di avere ancora tempo per occuparsi di poesia; una speranza che si avver\u00f2 solo in piccola parte.\nIn quel periodo le sue poesie (o meglio, canzoni) conquistarono notoriet\u00e0 presso il pubblico gaelico, che era avvezzo non tanto a leggere, quanto ad ascoltare. Gli amici decisero di pubblicarle: al poeta non bastava il canto tradizionale, bench\u00e9 non fosse istruito. Si trov\u00f2 una soluzione: il figlio del ministro del culto, che in seguito avrebbe acquistato fama come traduttore della Bibbia, venne incaricato di trascrivere i testi delle canzoni sotto la dettatura del bardo. Furono pubblicati a Edimburgo nel 1768 col titolo \u00abCanzoni gaeliche di Duncan MacIntyre\u00bb. Il libro si distingueva dalle opere composte ed era costituito da 26 brani: il primo era la \u00abCanzone della Battaglia di Falkirk\" e l'ultim\u043e un monumentale pibroch (melodia per cornamusa) \"Lode a Ben Doran\". La tiratura dell'opera non ci \u00e8 nota, ma super\u00f2 abbondantemente le mille copie. La seconda edizione (ampliata) del libro di Duncan usc\u00ec nel 1790, la terza nel 1804; le edizioni seguenti uscirono postume e il loro numero ha superato da tempo la decina.\nL'onorario per la terza edizione e la piccola pensione accordata a Duncan dal ministro dell'isola di Lismore, Donald MacNicol (An t-Ollamh D\u00f2mhnall MacNeacail) permisero al poeta di lasciare il servizio e vivere gli ultimi anni a Edimburgo in una relativa agiatezza, continuando a scrivere le sue canzoni-poesie. L'unica opera del poeta che rechi la data precisa di composizione \u00e8 \"L'ultimo addio alle montagne\" (\u00abCead Deireannach nam Beann\u00bb), scritta il 19 settembre 1802, quando trascorse l'ultimo giorno sulle pendici di Ben Doran.\nIl bardo mor\u00ec a Edimburgo nel maggio del 1812, a 89 anni, e fu sepolto nel cimitero presbiteriano il 19 maggio. L'avviso della sua morte apparve su un giornale edimburghese solo a ottobre. Nel 1859, con i fondi raccolti mediante una sottoscrizione, venne eretto al poeta un monumento di granito alto 44 piedi (circa 13 metri e mezzo) a Glen Orchy, nella valle natia del poeta. Nel 1875 rese visita al monumento la Regina Vittoria. Nel 2005 il monumento \u00e8 stato completamente restaurato.\nOpere.\nDal punto di vista poetico, \u00e8 fondamentale l'influsso esercitato sull'autore da Alexander MacDonald (Alasdair MacMhaighstir Alasdair, 1695\u20141770), grande poeta della generazione precedente, giacobita accanito e sfuggito alle autorit\u00e0, ma tuttavia in grado di pubblicare a Edimburgo la sua prima raccolta di poesie in lingua gaelica nel 1751. A influire sull'opera di Duncan Ban furono soprattutto le poesie di MacDonald sui paesaggi (\u00abRuscello di zucchero\u00bb, \u00abCanzone d'inverno\u00bb, \u00abCanzone d'estate\u00bb: su quest'ultimo Duncan scrisse una sorta di risposta; tra l'altro le stesse \u00abcanzoni sulle stagioni dell'anno\u00bb di MacDonald furono scritte sotto l'influsso dei poemi inglesi di James Thomson) e l'incarnazione della forma musicale del pibroch, in cui si alternano temi e variazioni.\nL'edizione pi\u00f9 completa e scientifica delle opere di Duncan Ban MacIntyre \u00e8 'The Songs of Duncan B\u00e0n MacIntyre', a cura di Angus MacLeod (Edimbuyrgo, Scottish Gaelic Texts Society, 1952), pi\u00f9 volte ristampato; l'eredit\u00e0 creativa del Bardo di Glen Orchy consta di 6.000 versi. Le sue opere sono state tradotte in molte lingue, dall'inglese al gallese, dal georgiano all'esperanto, e in alcuni casi pubblicate in edizione unica (per esempio quella in francese del 1930)."}
{"id": "1995026", "revid": "729019", "url": "https://it.wikipedia.org/wiki?curid=1995026", "title": "Tenesmo vescicale", "text": "Il tenesmo vescicale \u00e8 la sensazione di pressione e fastidio in regione uretrale o sovrapubica, che si associa al bisogno di avere necessit\u00e0 di urinare e svuotare in modo pi\u00f9 completo la vescica. \nSi tratta di uno stimolo di intensit\u00e0 variabile: nei casi pi\u00f9 semplici il paziente pu\u00f2 avvertire semplicemente il bisogno di recarsi pi\u00f9 spesso in bagno per urinare; nei casi pi\u00f9 avanzati oltre alla precedente sensazione compare anche fastidio o vero e proprio dolore sovrapubico e sensazione di non riuscire pi\u00f9 a trattenere l'urina. Spesso il tenesmo vescicale si presenta subito dopo la minzione: il paziente riferisce di essere riuscito ad emettere solo poche gocce di urina e pu\u00f2 rivolgersi al medico riferendo frasi come: \"non sono riuscito a svuotare completamente la vescica\", \"nella vescica deve essere rimasta una certa quantit\u00e0 d'urina da eliminare\", \"nonostante abbia urinato sento ancora la necessit\u00e0 di riprovare a urinare\".\nCause.\nLe cause di tenesmo vescicale possono essere molteplici. Tra quelle che pi\u00f9 comunemente comportano questa sensazione abbiamo la cistite cio\u00e8 un'infiammazione della vescica urinaria, spesso conseguenza di un'infezione delle vie urinarie di tipo ascendente; l'uretrite un'infiammazione, in genere su base infettiva dell'uretra, nella maggior parte dei casi secondaria a traumi o a un'infezione sessualmente trasmessa; le infezioni e le malattie sessualmente trasmissibili (ad esempio gonorrea o l\u2019infezione da Chlamydia trachomatis che sono normalmente contratte attraverso i rapporti sessuali.\nIl tenesmo vescicale \u00e8 un problema frequente anche nei soggetti con disturbi e disfunzioni della prostata.\nCon frequenza minore il disturbo pu\u00f2 anche essere secondario ad altri problemi del tratto urinario come ad esempio la litiasi vescicale, sia che i calcoli derivino dal rene e discendano lungo le vie escretrici fino alla vescica, sia che si formino primitivamente a questo livello: il tenesmo in linea di massima si manifesta maggiormente in caso di localizzazione del calcolo in corrispondenza della giunzione uretero-vescicale; una neoplasia maligna vescicale; una stenosi dell\u2019uretra; corpi estranei che si vengono a localizzare nell'uretra o nella vescica\nIl disturbo si associa anche a malattie che non coinvolgono primitivamente la vescica o le vie escretrici, e fra queste le lesioni e i traumi addominali, i traumi della colonna vertebrale, gli interventi chirurgici su colon o retto, la costipazione intestinale, i tumori rettali. \nNei soggetti di sesso maschile il disturbo si associa spesso a condizioni quali l'ipertrofia prostatica benigna, la prostatite e il cancro della prostata, mentre nelle donne pu\u00f2 far seguito a gravidanza, endometriosi e vaginite.\nSegni e sintomi associati.\nIl tenesmo vescicale \u00e8 un sintomo di una malattia e non una malattia a s\u00e9 stante. Pertanto in molti casi pu\u00f2 accompagnarsi ad altri segni e sintomi di malattia, fra cui:\nTrattamento.\nIl trattamento non farmacologico del disturbo consiste in una assunzione adeguata di liquidi, nella regolarizzazione delle abitudini di minzione (ad esempio mingere tendenzialmente alla stessa ora), e nell'evitare di assumere sostanze come caffeina e alcool.\nIl trattamento farmacologico comprende invece il ricorso a sostanze ad azione antispastica (ossibutinina 2,5-5 mg ogni 6-8 ore; tolterodina 2 mg ogni 12 ore), antidepressivi triciclici (amitriptilina o imipramina 25-50 mg durante la notte), anticolinergici (scopolamina-N-butilbromuro 60-120 mg nelle 24 ore)."}
{"id": "1995027", "revid": "1935652", "url": "https://it.wikipedia.org/wiki?curid=1995027", "title": "Francesco Maria Milesi", "text": "Biografia.\nFrancesco Maria Milesi era figlio di Giuseppe e di Margherita Occioni, nobili di origini bergamasche. Le famiglie di origine, trasferitesi a Venezia nella seconda met\u00e0 del Seicento, si erano notevolmente arricchite grazie ai commerci.\nDopo aver studiato a Venezia e a Murano, si iscrisse all'universit\u00e0 di Padova dalla quale usc\u00ec laureato \"in utroque iure\" nel 1768. Durante il periodo accademico ebbe una delusione amorosa (il padre gli aveva vietato il matrimonio con la figlia di un medico borghese) che lo rivolse improvvisamente alla vita clericale. Dopo un breve ritiro a Padova, fu ordinato a Venezia nel 1767 per essere destinato alla parrocchia di San Silvestro, dove era nato.\nIl 18 settembre 1807 venne nominato vescovo di Vigevano e il 23 settembre 1816 promosso patriarca di Venezia per nomina governativa, vincendo le resistenze che aveva avanzato anche il pontefice.\nVicino agli ambienti napoleonici, fu molto favorito da questa sua posizione che gli consent\u00ec di ottenere anche il titolo di Barone con Regia Patente del 28 marzo 1812.\nGenealogia episcopale.\nLa genealogia episcopale \u00e8:"}
{"id": "1995034", "revid": "287204", "url": "https://it.wikipedia.org/wiki?curid=1995034", "title": "Vece", "text": ""}
{"id": "1995036", "revid": "122566152", "url": "https://it.wikipedia.org/wiki?curid=1995036", "title": "Francisco Rol\u00e3o Preto", "text": "Biografia.\nLeader del \"Movimento Nazional-Sindacalista\" (MSN), un'organizzazione fondata nel 1932, che sosteneva il sindacalismo rivoluzionario su modello corporativo del fascismo italiano di Benito Mussolini. Il MSN era fondato anche sulla fedelt\u00e0 ai principi dell'integralismo lusitano, a sua volta ispirata all\"'Action fran\u00e7aise\".\nEra critico nei confronti del regime dell\"'Estado Novo\" di Ant\u00f3nio de Oliveira Salazar. Salazar inizialmente sembrava disposto a consentire l'attivit\u00e0 del movimento, e acconsent\u00ec loro anche a tenere un congresso nazionale nel novembre 1933. Il movimento si divise, essendo molti dei suoi membri attratti da parte delle istituzioni del nuovo regime e il 29 luglio 1934 Salazar ne annunci\u00f2 lo scioglimento per legge.\nIl 10 settembre 1935 Francisco Rol\u00e3o Preto tent\u00f2 un colpo di Stato anti-salazarista, ma l'azione fu stroncata e Preto costretto all'esilio in Spagna, nazione in cui prese parte alla guerra civile schierandosi dalla parte di Francisco Franco.\nDopo la seconda guerra mondiale, abbandon\u00f2 il fascismo e si un\u00ec al Movimento di Unit\u00e0 Democratica, progressista e di sinistra.\nUna volta tornato in patria, nel 1958 fu tra gli organizzatori della campagna elettorale di Humberto Delgado. Dopo la fine del regime dell'Estado Novo, tent\u00f2 di unire tutti i gruppi monarchici all'interno del Partito Popolare Monarchico.\nNel 1994 M\u00e1rio Soares gli confer\u00ec postumamente l'Ordine dell'infante Dom Henrique."}
{"id": "1995038", "revid": "2121138", "url": "https://it.wikipedia.org/wiki?curid=1995038", "title": "Wavelet Haar", "text": "La wavelet Haar \u00e8 stata la prima wavelet ad essere proposta nel 1909 da Alfr\u00e9d Haar. Haar us\u00f2 queste funzioni per dare un esempio di un sistema ortonormale numerabile per lo spazio delle funzioni L2 sulla retta reale.\nLa wavelet Haar \u00e8 anche la wavelet pi\u00f9 semplice. Lo svantaggio della wavelet di Haar \u00e8 che non \u00e8 una funzione continua e quindi non \u00e8 derivabile.\nLa wavelet madre di Haar \u00e8 la funzione\ne la sua funzione padre\nPropriet\u00e0.\nLa wavelet di Haar ha diverse propriet\u00e0:\nLa funzione duale di formula_6 \u00e8 formula_6 stessa.\nSe formula_10\nMatrice di Haar.\nLa matrice di Haar 2\u00d72 associata con la wavelet \u00e8\nUsando la trasformata wavelet discreta si pu\u00f2 trasformare ogni sequenza formula_15 di lunghezza pari in una sequenza di vettori a due componenti formula_16. Se si moltiplica ogni vettore con la matrice formula_17 si ottiene il risultato formula_18,\nSe si hanno sequenze di lunghezza multiplo di quattro si possono costruire blocchi di 4 elementi e trasformarli in maniera simile con una matrice di Haar 4\u00d74\nformula_19,"}
{"id": "1995046", "revid": "767487", "url": "https://it.wikipedia.org/wiki?curid=1995046", "title": "Shwayze", "text": "Carriera.\nShwayze ha ottenuto una grossa popolarit\u00e0 internazionale con il primo singolo pubblicato \"Buzzin\", realizzato con la collaborazione di Cisco Adler, frontman del gruppo Whitestarr. Il brano ha conquistato buoni piazzamenti in Europa e nella \"Billboard Hot 100\", dove \u00e8 arrivato alla quarantaseiesima posizione.\nIl secondo singolo \"Corona and Lime\" \u00e8 invece ha raggiunto la ventiseiesima posizione. e la terza sull'iTunes Store.\nIl primo album \"Shwayze\", in cui Adler collabora in ogni canzone \u00e8 stato pubblicato il 19 agosto 2008.\nShwayze ed Adler sono i protagonisti anche di un reality show, trasmesso da MTV intitolato \"Buzzin\", che ha debuttato il 23 luglio 2008."}
{"id": "1995047", "revid": "80268", "url": "https://it.wikipedia.org/wiki?curid=1995047", "title": "Va ora in onda", "text": "Va ora in onda \u00e8 stato un programma televisivo comico di intrattenimento e satira, andato in onda dal 19 giugno all'11 settembre 1997 in prima serata su Rai 1.\nIl programma.\nIdeato da Carlo Conti, Giorgio Panariello e Giancarlo Nicotra e diretto da Paolo Beld\u00ec, sulla scia di \"Su le mani\" (in onda nell'estate precedente con un formato molto simile), il programma era trasmesso in diretta ogni gioved\u00ec sera per 13 puntate, vale a dire per l'intera estate 1997.\nLa conduzione era affidata a Carlo Conti ed a Luana Colussi, spesso interrotti dagli interventi comici di Giorgio Panariello, nelle vesti di numerosi personaggi come la \"Signora Italia\", il \"Pierre\", \"Mario il bagnino\" e \"Simone Power Ranger\".\nAltri comici che intervenivano all'interno del programma erano Vito, Salvatore Ficarra e il duo Toti e Tata.\nPartecipava alla trasmissione anche Pupo, collegandosi ogni settimana da una piazza d'Italia, presso un monumento celebre; in realt\u00e0 il collegamento avveniva dal vicino parco di divertimento Italia in miniatura. La gag si concludeva sempre con Pupo che dedicava una canzone alla citt\u00e0 in cui si trovava, tipica di quella regione, per poi intonare la sua \"Firenze Santa Maria Novella\", salvo nella puntata in \"diretta\" da Firenze dove cant\u00f2 \"Gelato al cioccolato\".\nNella trasmissione vi era pure l'angolo degli \"Abbattistamenti\", gioco che super\u00f2 l'ambito televisivo divenendo uno dei fenomeni dell'estate italiana 1997: nello studio era collocato un busto di marmo raffigurante Cesare Battisti, a cui era per\u00f2 stata messa una parrucca nera al fine di assomigliare a Lucio Battisti, e i conduttori lanciavano servizi con riprese da varie parti d'Italia dove sembrava essere stato avvistato il cantante, ritiratosi dalla vita pubblica ormai da anni (poi morto il 9 settembre 1998, a 363 giorni di distanza dall'ultima puntata della trasmissione); per rendergli ulteriormente omaggio, la trasmissione aveva come ospiti fissi il gruppo \"RockGalileo\" ad eseguirne dal vivo i brani pi\u00f9 celebri. \nLa sigla della trasmissione era cantata dai \"Gipsy Rinc\", parodia dei Gipsy Kings, interpretati da Giorgio Panariello, Tony Corallo e Alessandro Paci. \nIl programma era abitualmente preceduto da una gag in cui le varie annunciatrici Rai si confondevano nell'introdurre il programma a causa del titolo, finendo quindi per ripetere numerose volte \"Va ora in onda... Va ora in onda\".\nLa trasmissione raggiunse un grande successo, arrivando al 25% di share e toccando punte di 5 milioni di telespettatori."}
{"id": "1995052", "revid": "1371684", "url": "https://it.wikipedia.org/wiki?curid=1995052", "title": "Magazzini di Lucio Nevio Clemente", "text": "I Magazzini di Lucio Nevio Clemente erano un edificio per il commercio dell'antica Roma, i cui resti sono forse da identificare con l'edificio in laterizio in via Mazzarino, sul retro di villa Aldobrandini sul colle Quirinale.\nI magazzini furono costruiti alla fine del I secolo d.C. e restaurati pi\u00f9 volte in epoca traianea e severiana. Il complesso venne poi coperto dal terrapieno sul quale sorsero le terme di Costantino. Altre parti riemersero in occasione dello scavo di un rifugio antiaereo nel 1940. "}
{"id": "1995053", "revid": "287204", "url": "https://it.wikipedia.org/wiki?curid=1995053", "title": "Basket Livorno 2007-2008", "text": "Il Basket Livorno 2007-2008 ha disputato la Legadue."}
{"id": "1995054", "revid": "118199627", "url": "https://it.wikipedia.org/wiki?curid=1995054", "title": "Le ali", "text": "Le ali \u00e8 un film per la televisione diretto da Andrea Porporati. Il film \u00e8 ispirato alla vera storia di Gianfranco Paglia, interpretato da Ciro Esposito.\nTrama.\nIl 2 luglio 1993 a Mogadiscio il sottotenente paracadutista dell'Esercito Italiano Gianfranco Paglia scampa miracolosamente a un'imboscata in cui perdono la vita tre militari in missione di pace in Somalia, durante la battaglia del pastificio. Nel tentativo di mettere in salvo i compagni, Paglia viene colpito da tre proiettili, restando tetraplegico. Ma Gianfranco non \u00e8 solo. La sua vita \u00e8 una lunga, felice storia d'amore, con Giovanna, la sua ragazza di sempre, che non lo abbandona mai, lo sostiene lungo tutta la durissima riabilitazione.\nLocation.\nLe riprese sono state effettuate in Bulgaria e in Puglia, precisamente nel Salento. Tra le varie citt\u00e0 del Salento che hanno ospitato le riprese di questa fiction figurano: Lecce, Taurisano, Otranto, Gallipoli, Torre San Giovanni e Salice Salentino.\nMessa in onda.\nIl film \u00e8 stato trasmesso in prima visione TV domenica 9 novembre 2008 in prima serata su Rai 1, risultando il maggior successo di ascolto nel prime time e ha ottenuto, secondo i dati Auditel, questi risultati:\nIl film \u00e8 stato replicato il 4 novembre 2010 alle 23.24 su Rai 1, risultando il maggior successo di ascolto nella seconda serata: questi i dati della replica secondo i dati Auditel: Audience: 1.574.000 telespettatori. Share: 15,17 %"}
{"id": "1995069", "revid": "438678", "url": "https://it.wikipedia.org/wiki?curid=1995069", "title": "La mia geisha", "text": "\"La mia geisha (My Geisha)\" \u00e8 un film del 1962 diretto da Jack Cardiff.\nProdotto dalla Paramount Pictures e interpretato da Yves Montand, Shirley MacLaine e Edward G. Robinson. Il film venne prodotto da Steve Parker - futuro marito della MacLaine - ed il copione fu scritto da Norman Krasna, autore dello stesso racconto sul quale si basava il film.\nTrama.\nPaul Robaix, un famoso regista, desidera girare un film ispirato all'opera lirica Madama Butterfly e si sta preparando a partire per il Giappone. Sua moglie, Lucy Dell fino a quel momento \u00e8 stata la protagonista di molti dei migliori film del marito ed \u00e8 molto pi\u00f9 famosa di lui. Paul avverte la fama di sua moglie come un'ombra che grava sulle sue spalle e - pur amandola di un amore raro - desidera avere un suo successo personale, con un suo film nel quale non compaia la consorte. Scegliendo un soggetto come la Madama Butterfly egli potr\u00e0 selezionare un'attrice diversa dalla moglie senza ferire i suoi sentimenti, visti gli ovvi motivi estetici: sua moglie ha gli occhi blu ed i capelli rossi, non potrebbe mai passare per una giapponese.\nDi l\u00ec a pochi giorni Paul parte per il Giappone insieme all'attore designato per il ruolo di protagonista maschile, congedandosi dalla moglie all'aeroporto. Per fargli una sorpresa Lucy, accompagnata dal produttore del film che \u00e8 anche un vecchio amico di famiglia, lo raggiunge a Tokyo ma una volta entrata nella casa da t\u00e8 - dove il marito ed il responsabile giapponese della casa di produzione stanno concordando vari dettagli del film - cambia idea all'improvviso: viste entrare nella sala da pranzo alcune geishe in abiti e trucco tradizionali decide di abbigliarsi e truccarsi come loro, riservandosi di palesare durante il trattenimento la sua identit\u00e0 e dimostrare cos\u00ec al marito che pu\u00f2 tranquillamente interpretare la parte di Madama Butterfly.\nDurante la cena per\u00f2 cambia di nuovo idea: deliziata e sorpresa lei stessa di come sia riuscita a farsi passare per una giapponese addirittura agli occhi degli stessi giapponesi, decide di continuare ad indossare i panni della geisha per farsi assegnare il ruolo della protagonista del film. Questo anche perch\u00e9 la produzione non ha fiducia in un film dove lei non appaia e pretende che sia girato con un budget basso, il che significa in bianco-nero e senza buoni cantanti.\nDi l\u00ec a poco Lucy viene chiamata a sostenere il provino dal marito, che non l'ha minimamente riconosciuta, ed ottiene la parte non come Lucy Dell ma come Yoko Mori, nome che si \u00e8 inventato poco prima di salire sul set. La sua interpretazione \u00e8 meravigliosa ma man mano nasce e cresce il disappunto: suo marito sembra avere un notevole feeling con il suo alter ego Yoko e manifesta il desiderio che sua moglie sia un po' pi\u00f9 simile a lei.\nLa lavorazione volge al termine quando Paul viene chiamato in sala di montaggio per rimediare a un danno nella pellicola: nel vedere la proiezione in negativo del pezzo danneggiato appare evidentissimo il vero aspetto di Yoko, che altri non \u00e8 che Lucy travestita e truccata da geisha. Il furore di Paul - che si sente ingannato come uomo e come professionista - \u00e8 enorme, sia pur controllato e fa maturare in lui la decisione di vendicarsi elegantemente con il proporsi a Yoko come amante di una notte e di divorziare una volta tornato negli Stati Uniti.\nIl piano originale di Lucy era di mostrarsi vestita da geisha al pubblico della premi\u00e8re del film per poi immediatamente togliersi la parrucca e svelare la sua identit\u00e0, ma il comportamento del marito - che effettivamente tenta di ottenere i favori di Yoko - la lascia sotto shock.\nLa lavorazione termina, con l'ultima scena - il suicidio della protagonista - di un realismo eccezionale, dovuto al dolore di Lucy per il presunto tradimento del marito. Quella sera stessa Lucy arriva ufficialmente in Giappone per presenziare alla prima del film, ma l'incontro con suo marito \u00e8 cordiale ma freddo.\nMentre la prima \u00e8 in corso, una geisha - Kasumi - che fino a quel momento ha fatto da \"tutrice\" a Lucy, le offre l'ultima possibilit\u00e0 di riconquistare il marito con una delicatissima lezione di vita: le offre in regalo un ventaglio dove \u00e8 scritto in caratteri giapponesi l'antico proverbio \"Nessuno conta pi\u00f9 di te, marito mio, neanche io\".\nL'attrice si immerge in pochi istanti di profonda riflessione... e sul palcoscenico non si presenta Yoko in kimono, bens\u00ec Lucy in abito da sera che informa il pubblico che la prima attrice del film non sar\u00e0 presente: la giovane geisha, ufficialmente, \u00e8 entrata in convento per non uscirne mai pi\u00f9."}
{"id": "1995073", "revid": "628767", "url": "https://it.wikipedia.org/wiki?curid=1995073", "title": "Augustinas Voldemaras", "text": "Biografia.\nNazionalista, ha servito come primo Primo Ministro della Lituania nel 1918, e nuovamente dal 1926 al 1929. Nel 1927 costitu\u00ec un partito fascista, il Gele\u017einis vilkas, dopodich\u00e9 nel 1929 fu estromesso dal potere dal suo ex compagno di partito, il presidente della Repubblica Antanas Smetona. Nel 1934 tent\u00f2 un colpo di Stato contro questi, ma fu stroncato. Nel 1938 and\u00f2 in esilio in Italia.\nNel 1940, dopo che il suo paese era stato invaso dall'Unione Sovietica e annesso all'URSS, fece ritorno in patria: non sono conosciuti i motivi di questo rientro, ma alcuni speculano sul fatto che egli possa essere diventato un informatore del Narodnyj komissariat vnutrennich del. In ogni caso venne arrestato dai bolscevichi e mor\u00ec in carcere a Mosca."}
{"id": "1995074", "revid": "767487", "url": "https://it.wikipedia.org/wiki?curid=1995074", "title": "Bo\u0161njaci", "text": "Bo\u0161njaci \u00e8 un comune della Croazia di 4.653 abitanti della Regione di Vukovar e della Sirmia."}
{"id": "1995078", "revid": "767487", "url": "https://it.wikipedia.org/wiki?curid=1995078", "title": "Cerna (Croazia)", "text": "Cerna \u00e8 un comune della Croazia di 4.990 abitanti della Regione di Vukovar e della Sirmia."}
{"id": "1995079", "revid": "19131618", "url": "https://it.wikipedia.org/wiki?curid=1995079", "title": "Lapuan Liike", "text": ""}
{"id": "1995080", "revid": "284427", "url": "https://it.wikipedia.org/wiki?curid=1995080", "title": "Le Ali", "text": ""}
{"id": "1995082", "revid": "287204", "url": "https://it.wikipedia.org/wiki?curid=1995082", "title": "Drenovci", "text": "Drenovci \u00e8 un comune della Croazia di 7.424 abitanti della Regione di Vukovar e della Sirmia."}
{"id": "1995083", "revid": "284427", "url": "https://it.wikipedia.org/wiki?curid=1995083", "title": "Hel\u00e8ne Nardini", "text": ""}
{"id": "1995084", "revid": "1201872", "url": "https://it.wikipedia.org/wiki?curid=1995084", "title": "Gradi\u0161te", "text": "Gradi\u0161te \u00e8 un comune della Croazia di 3.382 abitanti della Regione di Vukovar e della Sirmia."}
{"id": "1995087", "revid": "287204", "url": "https://it.wikipedia.org/wiki?curid=1995087", "title": "Formula 750", "text": "La formula 750, anche detta F-750, \u00e8 stata una serie motociclistica di velocit\u00e0 su pista, ideata e omologata dalla FIM (Federazione Internazionale del Motociclismo) come serie internazionale denominata Prix F.I.M. 750, riservata alle moto derivate dalla serie, di cilindrata inferiore a 750 cm\u00b3.\nStoria.\nLa gara inaugurale venne disputata il 15 aprile 1973 sul circuito di Imola e vinta da Jarno Saarinen su Yamaha, davanti alla Ducati di Bruno Spaggiari. Le altre gare si disputarono su prestigiosi circuiti come Anderstorp, Silverstone, Hockenheim, Montju\u00efc e, nelle successive edizioni, anche Jarama, Daytona, Magny-Cours, Assen, Zolder, Laguna Seca, Brands-Hatch, Le Castellet e Mosport.\nLe intenzioni della F.I.M. erano quelle di aggiornare la cilindrata massima delle moto da gran premio alle nuove abitudini del mercato europeo che, dai primi anni settanta, prediligeva motociclette di 750\u00a0cm\u00b3 e, soprattutto, di unificare le gare del motomondiale con le gare che si svolgevano negli Stati Uniti, in un unico campionato.\nNel 1977 la formula 750 venne ufficialmente inclusa nel campionato nel mondo e disputata regolarmente fino al 1979.\nLa fine.\nVenuto il momento di decidere quale classe mantenere tra la \"750\" e la \"500\", per ragioni di continuit\u00e0 e visti i problemi tecnici derivanti dalla potenza dei motori, eccessiva per i telai e gli pneumatici dell'epoca (oltre al fatto che la 750 era divenuta una sorta di \"monomarca\" Yamaha: nel 1979, su 60 piloti andati a punti, solo 4 non erano in sella alle \"TZ 750\" 4 cilindri), i costruttori e la FIM decisero di mantenere la vecchia classe 500, sopprimendo la formula 750, al termine della stagione 1979.\nRecord.\nCon la vittoria nella stagione 1977, Steve Baker fu il primo pilota statunitense a conquistare un titolo iridato nel motomondiale.\nIl pilota pi\u00f9 vittorioso della categoria fu Johnny Cecotto che in cinque stagioni fece sue ben 13 vittorie. Di poco staccati gli statunitensi Steve Baker e Kenny Roberts con 12 vittorie a testa precedono Patrick Pons con sette. Fra le motociclette, spiccano i 78 successi della Yamaha (su 102 gare complessive), davanti a Suzuki (13) e Kawasaki (11). Nessuna delle altre otto case costruttrici che presero parte alla categoria riusc\u00ec mai a salire sul gradino pi\u00f9 alto del podio.\nAlle gare della formula 750, presero parte grandi nomi di motociclismo, tra cui i pluri-iridati Giacomo Agostini, Johnny Cecotto, Phil Read, Kenny Roberts e Barry Sheene."}
{"id": "1995090", "revid": "77715", "url": "https://it.wikipedia.org/wiki?curid=1995090", "title": "2tto", "text": ""}
{"id": "1995092", "revid": "120609842", "url": "https://it.wikipedia.org/wiki?curid=1995092", "title": "Herv\u00e9 Morin", "text": "Biografia.\nEntra all'Assemblea nazionale francese il 29 novembre 1998 in seguito alle dimissioni di Ladislas Poniatowski (eletto senatore, e viene rieletto all'Assemblea il 16 giugno 2002, nel 3\u00ba collegio elettorale di Eure, in Normandia. \u00c8 stato il presidente del gruppo UDF alla Assemblea nazionale.\nDopo che il candidato dell'UDF per le elezioni presidenziali del 2007, Fran\u00e7ois Bayrou, non venne eletto al 2\u00ba turno, tent\u00f2 di creare un'alleanza con il Partito Socialista decidendo in seguito di fondare un nuovo partito politico: il movimento democratico (o Modem).\nDi conseguenza, Morin, che \u00e8 del centro-destra, si alle\u00f2 con Nicolas Sarkozy, vincitore delle elezioni presidenziali.\nAll'interno della maggioranza presidenziale all'Assemblea nazionale cre\u00f2 un'organizzazione chiamata \"Nuovo Centro\".\nDopo la creazione del UMP, assunse la presidenza del gruppo dell'UDF all'Assemblea nazionale, dal 2002 al 2007. Adesso \u00e8 deputato per il Nuovo Centro, nonch\u00e9 il suo leader.\nDal 2016 \u00e8 Presidente del Consiglio regionale della Normandia."}
{"id": "1995096", "revid": "122932663", "url": "https://it.wikipedia.org/wiki?curid=1995096", "title": "Giovanni Battista Rota", "text": "Biografia.\nGiovanni Battista Rota nacque a Chiari da una famiglia lombarda della nobilt\u00e0 locale trasferitasi dalla nativa Bergamo. Un suo antenato omonimo, infatti, era stato anche un valente storico e aveva tracciato le basi per una prima definizione della storia antica della citt\u00e0 di Bergamo.\nVenne eletto vescovo di Lodi il 1\u00ba giugno 1888 e sotto il suo episcopato, nel 1890 si svolse a Lodi l'VIII Congresso Cattolico Italiano a cui intervennero molti vescovi e prelati di diocesi italiane. Ebbe in questi anni per domestica, la religiosa Geltrude Comensoli, oggi beata. Sar\u00e0 infatti il Rota ad avvicinarsi dal 1889 alle Suore Sacramentine da lei fondate, riconoscendole dall'8 settembre 1891, concedendo anche la fondazione di un loro monastero a Lodi. \nNel 1898 tenne a Lodi la VII adunanza regionale lombarda dei comitati cattolici..\nMor\u00ec nel febbraio del 1913 per le conseguenze di un ictus. Venne sostituito, temporaneamente, come Delegato dell'Amministratore Apostolico, da Mons. Cesare Manzoni che resse la Sede vacante fino alla nomina del successore Mons. Pietro Zanolini. \nGenealogia episcopale.\nLa genealogia episcopale \u00e8:"}
{"id": "1995098", "revid": "287204", "url": "https://it.wikipedia.org/wiki?curid=1995098", "title": "Bela Kadar", "text": ""}
{"id": "1995100", "revid": "287204", "url": "https://it.wikipedia.org/wiki?curid=1995100", "title": "Domenico Maria Gelmini", "text": "Biografia.\nEletto vescovo di Lodi il 24 novembre 1871, dal 1873 intraprese una visita pastorale nella propria diocesi.\nFu sostenitore ed incoraggiatore di suor Francesca Saverio Cabrini, proveniente dalla \"Casa della Provvidenza\", che fond\u00f2 l'Istituto delle \"Salesiane Missionario del Sacro Cuore\" nel convento francescano di Lodi che, soppresso sul finire del Settecento e rientrato tra i possedimenti della curia, venne donato dal vescovo per quest'opera. L'ordine ricevette l'approvazione nel 1881.\nGenealogia episcopale.\nLa genealogia episcopale \u00e8:"}
{"id": "1995102", "revid": "144796", "url": "https://it.wikipedia.org/wiki?curid=1995102", "title": "Domenico Gelmini", "text": ""}
{"id": "1995105", "revid": "767487", "url": "https://it.wikipedia.org/wiki?curid=1995105", "title": "Day of Reckoning (Pentagram)", "text": "Day of Reckoning \u00e8 il secondo album in studio del gruppo musicale statunitense doom metal Pentagram, pubblicato nel 1987. Spesso viene citato dai fan come il migliore lavoro del gruppo."}
{"id": "1995107", "revid": "287204", "url": "https://it.wikipedia.org/wiki?curid=1995107", "title": "Chiesa di Santa Lucia (Livorno)", "text": "La chiesa di Santa Lucia \u00e8 un luogo di culto di Livorno, ubicato presso il quartiere di Antignano.\nStoria.\nAlcune fonti attestano la presenza di una chiesa ad Antignano sin da epoca medioevale: un documento del 1172 dimostrerebbe il passaggio della stessa tra le propriet\u00e0 dell'Ospedale di San Leonardo di Stagno.\nNel 1370, secondo le medesime fonti, la chiesa fu restaurata, come riportato in una lapide esposta all'interno dell'attuale edificio.\nTuttavia, studi pi\u00f9 recenti, hanno respinto questa tesi, sottolineando l'inattendibilit\u00e0 di quanto riportato nella lapide. La chiesa infatti risalirebbe al 1575, quando fu consacrata ai santi Cosimo e Damiano per servire il Castello di Antignano, costruito circa un decennio prima.\nNel 1799 ottenne il titolo di pieve di Santa Lucia, che in precedenza era stato assunto dalla chiesa di Santa Maria di Montenero a seguito della demolizione della chiesa di Santa Lucia di Ardenza.\nNegli ultimi anni del Novecento l'abitato \u00e8 stato dotato di una nuova e pi\u00f9 ampia chiesa, posta tra il nucleo antico di Antignano e la zona di Banditella.\nDescrizione.\nLa chiesa sorge all'interno del Castello di Antignano.\nSi tratta di un edificio di dimensioni modeste, a sviluppo longitudinale, affiancato da un elegante campanile risalente al 1880.\nLa facciata \u00e8 su due ordini: nel registro inferiore si apre il portale d'accesso, mentre nella parte superiore, chiusa all'estremit\u00e0 da un frontone, \u00e8 presente un rosone cieco.\nL'interno, coperto da una volta a botte, \u00e8 preceduto da una cantoria posta sopra l'ingresso principale. A croce latina, l'edificio \u00e8 chiuso da un'abside rettangolare dove si innalza l'altare maggiore dedicato a santa Lucia.\nDa segnalare il bronzo dell\"Ultima Cena\" e \"San Francesco\", opere d'arte contemporanea del livornese Antonio Vinciguerra, che pure ha lavorato nella nuova chiesa di Banditella."}
{"id": "1995108", "revid": "123714742", "url": "https://it.wikipedia.org/wiki?curid=1995108", "title": "Gaetano Benaglia", "text": "Biografia.\nMembro di una famiglia nobile, intrapresa la carriera ecclesiastica, si laure\u00f2 in teologia.\nIl 2 ottobre 1837 venne eletto vescovo di Lodi. Per lui, nel 1839, dipinse un ritratto il pittore pavese Cherubino Cornienti.\nIl 5 aprile 1856 autorizz\u00f2 la solenne traslazione di una reliquia di Sant'Alberto Quadrelli nell'omonima chiesa di Rivolta d'Adda, consacrando successivamente (31 maggio 1857) la chiesa parrocchiale di Zorlesco, nel decanato di Casalpusterlengo.\nSi spense nel Palazzo Vescovile di Lodi nel 1868 e la citt\u00e0 gli ha dedicato una via del centro abitato.\nGenealogia episcopale.\nLa genealogia episcopale \u00e8:"}
{"id": "1995111", "revid": "1855146", "url": "https://it.wikipedia.org/wiki?curid=1995111", "title": "Sepolcro dei Sempronii", "text": "Il Sepolcro dei Sempronii \u00e8 un'antica tomba della fine dell'et\u00e0 repubblicana situata a Roma all'estremit\u00e0 occidentale del colle Quirinale, in via della Dataria sul fianco del Cortile di San Felice.\nIl sepolcro fu scoperto nel 1863 ed \u00e8 dotato di una facciata in blocchi di travertino rivolta a sud-ovest, cio\u00e8 verso il clivo che dal Campo Marzio saliva verso una porta nelle mura serviane. Analogamente al sepolcro degli Scipioni, la tomba si ergeva su un alto zoccolo, oggi interrato, dove si apre l'arco di accesso vero e proprio. Da qui un corridoio voltato con blocchi di travertino (tufo nell'ultimo filare) portava alla cella, della quale oggi resta solo un piccolo tratto in opera laterizia, tra i pi\u00f9 antichi esempi di questa tecnica conosciuti.\nSopra l'arco di ingresso si legge l'iscrizione: \"Cn[aeus] Sempronius Cn[aei] f[ilius] Rom[ilia] / Sempronia Cn[aei] f[ilia] soror / Larcia M[anii] f[ilia] mater\". Quindi i proprietari della tomba erano Gneo Sempronio, sua sorella e sua madre. Sopra l'iscrizione si vede un fregio a palmette con una cornice a dentelli e ovuli. Il coronamento della tomba \u00e8 scomparso. \nEsempi simili sono il sepolcro di Gaio Publicio Bibulo presso il Campidoglio e uno verso la Porta Salaria, che hanno permesso una datazione di poco posteriore alla met\u00e0 del I secolo a.C."}
{"id": "1995112", "revid": "36426", "url": "https://it.wikipedia.org/wiki?curid=1995112", "title": "Tomba dei Sempronii", "text": ""}
{"id": "1995116", "revid": "838137", "url": "https://it.wikipedia.org/wiki?curid=1995116", "title": "Alessandro Maria Pagani", "text": "Biografia.\nVenne eletto vescovo di Lodi il 27 settembre 1819. Durante il suo episcopato, tenne un copioso carteggio con il vescovo di Crema Tommaso Ronna e con quello di Pavia, Luigi Tosi. Fu considerato un vescovo di tendenze rigoriste, cio\u00e8 incline al giansenismo ottocentesco. Insistette per il rinnovamento pastorale attraverso la diffusione di buoni libri fra il clero.\nGenealogia episcopale.\nLa genealogia episcopale \u00e8:"}
{"id": "1995117", "revid": "110157", "url": "https://it.wikipedia.org/wiki?curid=1995117", "title": "Montegiordano", "text": "Montegiordano \u00e8 un comune italiano di abitanti della provincia di Cosenza. Il paese \u00e8 diviso in due nuclei abitativi, Montegiordano Centro a 619 metri s.l.m., e la frazione Marina, a 20 metri s.l.m. che si sviluppa proprio adiacente alla costa jonica. Il suo territorio era gi\u00e0 abitato in epoche remote, come testimoniato da importanti ritrovamenti di epoca romana e greca.\nAttualmente \u00e8 una localit\u00e0 turistica, settore che pu\u00f2 essere considerato uno dei pi\u00f9 promettenti nel futuro di questo piccolo centro nord calabrese.\nNell'ultimo periodo anche l'agricoltura sembra ritrovare slancio, come testimoniano le cantine vinicole presenti nel territorio. Attualmente comunque l'economia e le attivit\u00e0 produttive in generale risentono dello stato di crisi nel quale imperversa l'intera penisola e in particolare il meridione d'Italia, crisi che \u00e8 alla base di una nuova ondata migratoria.\nStoria.\nIl primo nucleo abitativo di cui si ha traccia risale al IV secolo a.C. Esistono quindi tracce di Montegiordano gi\u00e0 in et\u00e0 ellenistica. Sul pianoro di Menzinara sono stati ritrovati i resti di una fattoria ellenistico-romana, datata dalla seconda met\u00e0 del IV secolo a.C. ai primi del III secolo a.C. Ma il territorio montegiordanese, doveva essere frequentato gi\u00e0 dal VI secolo a.C. Lo storiografo dell'alto Ionio, Giorgio Toscano, nato ad Oriolo nel 1630, nella sua Cronaca narra, infatti, che Pitagora di Samo, durante i suoi spostamenti tra Crotone e Taranto, fosse solito riposarsi e ristorarsi a Montegiordano, nella localit\u00e0 Castello.\nL'attuale paese di Montegiordano risulterebbe fondato fra il 1645 e 1649. La comunit\u00e0 per\u00f2, aveva origini pi\u00f9 antiche e viveva a Piano delle Rose a 3\u00a0km dal mare (contrada Mandrone) proprio sopra il pianoro di Menzinara. Purtroppo, gli abitanti, a causa delle frequenti incursioni turche, di cui erano facile bersaglio per la vicinanza al mare, furono costretti ad abbandonare l'antica patria dove gi\u00e0 allora sorgeva il vecchio castello di Montegiordano, di cui non si hanno notizie precise e attendibili perch\u00e9 distrutto dalle continue razzie turche. Essi si ritirarono nell'interno, rifugiandosi ad Oriolo e nei paesi vicini. La vecchia patria non fu mai dimenticata e nel 1649, il feudatario Alessandro Pignone del Carretto, marchese di Oriolo, soddisfatto delle buone rendite che gi\u00e0 gli venivano da Alessandria del Carretto, concesse a un gruppo di pastori e di agricoltori il terreno di Calopardo per 20 ducati all'anno. Qui, in ricordo della vecchia patria, edificarono la nuova con il nome di Montegiordano. (Secondo la storia popolare, invece, il nome pare lo avesse dato un prete di nome Giordano).\nLa comunit\u00e0 insediatasi nel nuovo territorio comincia a lavorare alacremente vivendo dei prodotti che traeva dalla terra. Il marchese Pignone del Carretto si dimostr\u00f2 un ottimo amministratore che lasci\u00f2 vivere tranquilla la nuova comunit\u00e0 e gli diede la possibilit\u00e0 di crescere e progredire. Nel 1748 questa comunit\u00e0 fu soggetta al barone Giuseppe de Martino. Solo nell'agosto del 1807 venne abolito il regime feudale e a frazionare il territorio di Montegiordano venne un funzionario da Napoli di nome Giovanni Gentile.\nMonumenti e luoghi d'interesse.\nIl castello.\nA Piano delle Rose (localit\u00e0 Castello), che si trova sopra la Marina di Montegiordano, sorge un castello seicentesco, costruito dai Pignone del Carretto, come residenza invernale e di caccia. Il castello \u00e8 dotato di vasti locali, una volta adibiti a stalle e magazzini, disposti attorno ad un bel cortile pavimentato a massicciata, con pozzo centrale. Una scala ed un ampio arco a tutto sesto, danno accesso al piano superiore. Poco pi\u00f9 a valle del castello, sorge quella che una volta era la cappella gentilizia dedicata alla Madonna del Carmine. Questa cappella, abbandonata perch\u00e9 fatiscente, risale al principio del secolo scorso, e fu ricostruita in seguito allo sbancamento di un'altra precedente, la quale ne sostituiva ancora un'altra.\nLe diverse riedificazioni, dovute ai continui smottamenti del terreno, hanno portato a un trapianto topografico radicale per cui l'attuale Cappella del Carmine \u00e8 stata posta molto pi\u00f9 a nord del castello. Nella localit\u00e0 Piano delle Rose, alcuni studiosi, propongono di identificare il monastero di Sant'Anania e il castello di Petra Ceci, nominati in una carta del 1015 relativa ai possessi della chiesa di San Pietro di Brahalla, presso Oriolo: in tale documento Nicone, monaco e il figlio Ursulo, turmarca di Oriolo, donano a Luca, egumeno di Sant'Anania, il suddetto castello, perch\u00e9, in caso di incursioni degli infedeli (incursioni saracene 916-1048), i monaci ed il popolo vi si possano ritirare. Se cos\u00ec fosse, sul Piano delle Rose, gi\u00e0 all'inizio dell'XI secolo, ci sarebbe stato un abitato accentrato attorno a un castello e ad un monastero greco. L'attuale castello seicentesco, quindi, sarebbe stato ricostruito sui resti di quello pi\u00f9 antico.\nNella sua Cronaca (scritta nel 1695), Giorgio Toscano, ricorda che in questa localit\u00e0, vi era \u201cun castello forte e munito di cui oggi non si riconoscono altre vestigia in fuori di alcune mura dirute\u201d. In un altro passo, egli sostiene che il Castello della Marina, dove i Pignone solevano risiedere in alcuni mesi dell'anno per deliziarsi nelle bellissime cacce di fiere selvatiche \u201cera quasi del tutto diruto, ma poi rifatto e ristaurato dai suoi Posteri\u201d. Purtroppo, il Toscano non d\u00e0 datazioni, ma, da quel che scrive si evince chiaramente che il castello, esistente all'epoca sua, era stato ricostruito dai Pignone sui ruderi di uno precedente.\nSiti archeologici.\nIn localit\u00e0 Menzinara (m. 99 s.l.m.), che sorge sulla cima di una collina isolata ai lati da corsi d'acqua e domina un ampio tratto del litorale ionico, negli anni 1980/81 si \u00e8 effettuato un vero e proprio scavo archeologico che ha portato alla luce una fattoria lucana utilizzata per tutta la seconda met\u00e0 del IV secolo a.C. L'edificio scavato aveva forma quadrata di\u00a0m 22 per lato, con sette grandi vani di varia ampiezza disposti attorno ad un cortile centrale scoperto collegato con l'esterno mediante un largo corridoio ad L; l'ingresso era nell'angolo sud-ovest.\nL'edificio \u00e8 costruito con ciottoli di fiume uniti a secco, che compongono lo zoccolo delle pareti; l'alzato era in mattoni crudi; la copertura era di tegole piane e coppi. Sul lato occidentale del cortile le tegole di gronda erano decorate con teste di leone. Sul lato sud-ovest, probabilmente, si elevava un piano rialzato, al quale si accedeva mediante una scala di legno. Per quanto riguarda la destinazione degli ambienti si pu\u00f2 individuare, sul lato orientale, una cantina o vano destinato alla lavorazione e conservazione delle derrate alimentari; vi sono stati ritrovati, infatti, una pressa quadrangolare in arenaria, frammenti di \"pithoi\" fittili e di anfore ad impasto. Sul lato settentrionale era identificabile, nel vano centrale affiancato da due vani minori, la cucina.\n\u00c8, infatti, evidente la presenza di un focolare nell'angolo sud-ovest, oltre ad un'alta percentuale di frammenti di vasellame da mensa ad impasto e a vernice nera, ad utensili in ferro quali alari di camino e lame di coltelli vari. Pesi da telaio (circa 85) e un \"louterion\" fittile con sostegno completavano l'arredo. Nel vano nord-ovest, anch'esso comunicante con la cucina e fornito di focolare, sono state rinvenute, oltre al vasellame alcune statuette fittili (figure femminili in trono). Il vano di forma rettangolare, sul lato sud-ovest, doveva essere un ambiente di \u201crappresentanza\u201d; era, infatti, rivestito di intonaco biancastro e, al suo interno, sono stati ritrovati due \"louteria\" fittili su sostegno decorati ad impressione, frammenti di un cratere a figure rosse, una grande quantit\u00e0 di ceramica a vernice nera (piatti, coppette e \"skyphoi\") e recipienti ad impasto (teglie e bacili). Abbandonato nel cortile, in prossimit\u00e0 della cucina, \u00e8 stato ritrovato un piccolo ripostiglio monetale composto da 12 pezzi (3 argenti di Crotone ed Eraclea e 9 bronzi di Metaponto).\nAll'esterno, inoltre, erano presenti fornaci per la cottura di recipienti ceramici. Sembra evidente che la struttura fosse abitata da una famiglia di agricoltori dediti alla pastorizia e alla filatura (vedi pesi da telaio), la cui appartenenza all'ethnos lucano \u00e8 dimostrata dal nome osco (NOVIOS OPSIOS) graffito in lettere greche sul fondo esterno di due brocche.\nNei primi decenni del III secolo a.C., il sito fu bruscamente e definitivamente abbandonato, presumibilmente, perch\u00e9 si trovava sulla direttrice di marcia delle truppe romane, che, muovendo da Thurii, si scontrarono ad Eraclea con Pirro, alleato dei Lucani (Battaglia di Eraclea, 280 a.C.).\nEconomia.\nArcheologia industriale.\nIl Cementificio \u00e8 una vecchia fabbrica, un opificio che si erge di fianco alla strada statale 106 Jonica, a ridosso, lato monte, di una pineta lussureggiante, che lo avvolge, in parte, nel suo intenso verde, quasi a volerlo nascondere. A ci\u00f2 ha pensato, negli anni, il Consorzio di bonifica di Trebisacce.\nRidotto ad un ammasso di ferraglie e saccheggiato dai ladri del ferro e non solo, l'ex cementificio Zippitelli, \u00e8 rimasto sempre lontano dall'attenzione di tutti.\nLa nascita del cementificio di Montegiordano \u00e8 collegata all'abbondante presenza in loco della pietra marna, roccia calcarea contenente una sensibile quantit\u00e0 di argilla, utilizzata come miscela nella formazione del cemento Portland, previa cottura a circa 1500\u00a0\u00b0C. La produzione giornaliera era di circa 600 quintali. Le cave da cui venivano estratte queste rocce cristalline erano ben conosciute dagli industriali della vicina Puglia, tanto \u00e8 vero che, sin dal 1914 le trasportavano presso i propri cementifici di Bari e Taranto.\nUn ingegnoso industriale di Bari, tale Michele Zippitelli, nel 1927 avvi\u00f2 la costruzione del cementificio. Un complesso industriale di tutto rispetto costruito nella Marina di Montegiordano, poco distante dalle acque del mare Jonio, su un'area di oltre 30/40.000\u00a0m\u00b2.\nLa scelta di quest'area per impiantare lo stabilimento \u00e8 stata senz'altro condizionata dalla presenza di importanti vie di comunicazioni, quali la ferrovia Sibari- Metaponto e la strada statale 106 Jonica, ma anche perch\u00e9 si poteva disporre di un buono quantitativo d'acqua proveniente dal canale Vittoria, attiguo allo stabilimento.\nLa pietra marna estratta dalle cave veniva prelevata e trasportata da una distanza di oltre tre chilometri mediante teleferica azionata da un motore termico.\nCon l'avvento della seconda guerra mondiale il cementificio Zippitelli cess\u00f2 di produrre e solamente nel 1947 riapr\u00ec i battenti. Come riferisce la dottoressa Antonella La Manna che ha studiato da vicino tutte le fasi evolutive di questo cementificio.\nLa sua riapertura diede un vero impulso non solo all'economia montegiordanese ma anche a quella di tutta la zona limitrofa offrendo occasione di lavoro soprattutto per quanti ritornati dalla guerra si trovarono ad essere senza un'occupazione. Tale industria aveva impiegato un numero molto elevato di operai (oltre 120) diventando la fonte di reddito per molte famiglie montegiordanesi nonch\u00e9 per tanta altra gente residente nei paesi vicini. Inoltre, esso aveva dato impulso a diverse attivit\u00e0 marginali che avevano cominciato a sorgere in Montegiordano marina. La pietra marna, infatti, veniva sottoposta ad un altro processo di lavorazione dal quale si ottenevano portali, balconi che venivano utilizzati nella costruzione di abitazioni. Se da un lato, quindi, il cementificio contribuiva pi\u00f9 di ogni altra risorsa a risollevare le condizioni miserabili della popolazione montegiordanese, dall'altro l'esistenza di tale industria non modificava sostanzialmente quella che era la tradizioni agricola-artigianale del paese; tanto \u00e8 vero che accanto al \"popolo dei minatori\", un'altra parte rilevante della popolazione montegiordanese si dedicava alle numerose attivit\u00e0 artigianali nonch\u00e9 all'attivit\u00e0 agricola. I Montegiordanesi, infatti, hanno sempre dimostrato un vivo interesse per la terra e cos\u00ec come sono proprietari di case, che rappresentano il loro primo tipico investimento, sono stati anche proprietari terrieri e coltivatori della loro terra. Una volta ripresa la vita e il lavoro nelle campagne circostanti il paese, l'agricoltura divenne ben presto il settore principale dell'economia locale. Il tipo di agricoltura prevalente era l'agricoltura promiscua, dove la promiscuit\u00e0 era rappresentata dalla presenza contemporanea nelle pi\u00f9 diverse colture, ad esempio, la coltivazione dell'ulivo, considerata la pi\u00f9 importante per l'economia familiare, si alternava con alberi di fico, di melo, di pero e pi\u00f9 frequentemente con spazi di seminato cui una buona parte era riservata al frumento. Un'economia dunque, insieme agricola e pastorale, molto povera e sufficiente appena al consumo familiare alla quale si affiancavano altre attivit\u00e0 quali quelle artigianali. A tutti gli effetti per\u00f2, l'unica fonte di risorsa certa era il lavoro al cementificio.\nLa richiesta pressante della domanda di cemento proveniente da ogni dove, coincidente con la nascita della Cassa per il Mezzogiorno, impegnata nella ricostruzione di strutture vecchie danneggiate dalla guerra e di altre nuove, ha imposto al proprietario del cementificio la ristrutturazione e la sostituzione dei vecchi macchinari con altri nuovi.\nTutto ci\u00f2, ovviamente, richiedeva la riconversione dei macchinari alimentati da energia termica, ovvero combustibile, con altri da alimentare con energia elettrica che aveva meno incidenza sul costo del cemento.\nDa qui la richiesta di una forte fornitura di energia elettrica pi\u00f9 volte invocata e mai soddisfatta, al punto che il proprietario, nei primi mesi del 1955, chiude per sempre i battenti.\nA nulla \u00e8 valsa la delibera del Consiglio comunale di Montegiordano del 21 ottobre 1955 con la quale invitava lo Stato ad intervenire per non mettere sul lastrico oltre cento famiglie e per non disperdere le specializzazioni conseguite nel corso degli anni dagli addetti alla manovra di complicati macchinari. Ogni appello \u00e8 stato disatteso.\nUna vicenda assurda e sconcertante che determin\u00f2 miseria ed emigrazione immediata. Infatti, da 3213 abitanti nel 1951, il massimo picco raggiunto nella storia di questo piccolo paese, si \u00e8 passati a 2.200 abitanti ed oggi ancor di meno.\nTra gli atti parlamentari della Camera dei Deputati, si trovano due interpellanze presentate rispettivamente dall'onorevole Giacomo Mancini in data 13 dicembre 1955 e dall'onorevole Dario Antoniozzi in data 17 dicembre del 1955. Entrambe hanno stesso contenuto che pu\u00f2 riassumersi come di seguito: \u201cIl sottoscritto chiede d'interrogare il ministro dell'industria e del commercio e il ministro presidente del Comitato dei ministri per la Cassa del Mezzogiorno, per sapere se sono informati sulle ragioni che hanno determinato la chiusura del cementificio Zippitelli di Montegiordano (Cosenza) e per sapere quali urgenti provvedimenti intendano adottare nei confronti della societ\u00e0 erogatrice dell'energia elettrica responsabile principale della chiusura del cementificio; che, proprio nel momento in cui si parla di industrializzazione del Mezzogiorno, ha causato un ulteriore impoverimento del settore industriale calabrese e la conseguente dilatazione della disoccupazione. L'interrogante chiede la risposta scritta (17667)\u201d.\nPur nella loro autorevolezza, queste interpellanze non sortirono alcun effetto e cos\u00ec il proprietario Micelle Zippitelli, che per un certo verso aveva cambiato il volto di questo piccolo centro calabrese, inizi\u00f2 a licenziare via via tutti gli operai i quali dovettero emigrare verso il nord Italia.\nInfrastrutture e trasporti.\nLe gallerie di Montegiordano.\nL'apertura delle gallerie \u00e8 sicuramente un evento storico per Montegiordano, positivo o negativo che si voglia.\nIl centro abitato viene distaccato dalla S.S.106 con questa nuova variante che si protrae nelle collinette della frazione costiera per 4,3\u00a0km (dal km 402,400 al km 406,500).\nL'inaugurazione, il 28 febbraio 2011, vede coinvolti il ministro delle Infrastrutture Altero Matteoli, il presidente della Regione Calabria Giuseppe Scopelliti, il presidente dell'A.N.A.S. Piero Ciucci, il presidente della Provincia di Cosenza Gerardo Mario Oliveiro e il sindaco di Montegiordano Francesco La Manna."}
{"id": "1995120", "revid": "1889177", "url": "https://it.wikipedia.org/wiki?curid=1995120", "title": "Monti Aravalli", "text": "I monti Aravalli sono una bassa catena montuosa che attraversa lo Stato indiano del Rajasthan e segue un asse nord-est sud-ovest approssimativamente della regione di Delhi fino al golfo di Cambay. Le altezze sono comprese tra i 300 e i 1.700 metri sul livello del mare, con un picco a 1.720 metri del Guru Sikhara vicino alla citt\u00e0 di Abu. \nDescrizione.\nLa catena \u00e8 formata prevalentemente da vecchie rocce metamorfiche di gneiss, scisto, quarzite bianca e rosa. Nella regione sono presenti anche miniere di oro e argento.\nLo Stato del Rajasthan \u00e8 idealmente diviso in due distinte aree climatiche dalla catena degli Aravalli. A nord \u00e8 presente l'arido deserto di Thar, mentre a sud vi \u00e8 una pianura verde con grandi laghi, che caratterizza ad esempio la regione della citt\u00e0 di Udaipur.\nL'area geografica dei monti Aravalli \u00e8 scarsamente popolata."}
{"id": "1995132", "revid": "78273", "url": "https://it.wikipedia.org/wiki?curid=1995132", "title": "Buddha Sakyamuni", "text": ""}
{"id": "1995133", "revid": "120301382", "url": "https://it.wikipedia.org/wiki?curid=1995133", "title": "Gunja", "text": "Gunja \u00e8 un comune della Croazia di 5.033 abitanti della Regione di Vukovar e della Sirmia."}
{"id": "1995134", "revid": "767487", "url": "https://it.wikipedia.org/wiki?curid=1995134", "title": "Ivankovo", "text": "Ivankovo \u00e8 un comune della Croazia di 8.676 abitanti della Regione di Vukovar e della Sirmia."}
{"id": "1995136", "revid": "767487", "url": "https://it.wikipedia.org/wiki?curid=1995136", "title": "Jarmina", "text": "Jarmina \u00e8 un comune della Croazia di 2.627 abitanti della Regione di Vukovar e della Sirmia."}
{"id": "1995138", "revid": "767487", "url": "https://it.wikipedia.org/wiki?curid=1995138", "title": "Lovas", "text": "Lovas \u00e8 un comune della Croazia di 1.579 abitanti della Regione di Vukovar e della Sirmia."}
{"id": "1995142", "revid": "838137", "url": "https://it.wikipedia.org/wiki?curid=1995142", "title": "Gianantonio Della Beretta", "text": "Biografia.\nDi origine nobiliare (), fu eletto vescovo di Lodi il 14 febbraio 1785.\nNel 1797 dovette subire l'esilio dalla propria diocesi dal momento che si era rifiutato di giurare fedelt\u00e0 alla costituzione della Repubblica Cisalpina, \nGenealogia episcopale.\nLa genealogia episcopale \u00e8:"}
{"id": "1995144", "revid": "110157", "url": "https://it.wikipedia.org/wiki?curid=1995144", "title": "Oratorio di Nostra Signora di Castello", "text": "L'oratorio di Nostra Signora di Castello si trova nel centro storico di Savona e si affaccia su piazza Sisto IV, a fianco del palazzo comunale.\nStoria.\nL'oratorio \u00e8 sede della pi\u00f9 antica confraternita di Savona (1260), qui trasferitasi dopo che gli edifici religiosi sulla collina del Priamar (luogo originario ove risiedevano tutte le confraternite savonesi) vennero demoliti per lasciare posto alla fortezza genovese. In origine l'oratorio fu costruito dietro la cattedrale di Nostra Signora di Castello, da cui deriv\u00f2 l'intitolazione conservata fino ai giorni nostri. L'edificio attuale \u00e8 il rifacimento (databile al 1755) di uno precedente del XVI secolo, distrutto in gran parte da un incendio. L'acquisto del terreno per la prima costruzione fu infatti portato a termine tra il 1544 e il 1563, come ricorda un'iscrizione su ardesia ancora esistente \"in loco\". Tra il 1863 e il 1895 l'oratorio fu inglobato nei nuovi edifici civili, cos\u00ec come lo vediamo oggi.\nLa Confraternita di Nostra Signora di Castello \u00e8 aggregata all'Arciconfraternita di Santa Maria dell'Orto in Roma, come da strumento notarile redatto il 30 aprile dell'anno giubilare 1600 presso la stessa Arciconfraternita.\nOpere d'arte.\nLa struttura \u00e8 a navata unica con volta a botte e presbiterio semicircolare, decorata all'interno da stucchi rococ\u00f2 di Giuseppe Petonti (bergamasco) dal profilo molto semplice e sobrio, restaurati nel 2008. Le pareti laterali e la facciata sono rifasciate internamente dagli stalli lignei su cui siedono i confratelli. L'altare risale al 1920 circa e ha la porta del tabernacolo in argento sbalzato. Ai suoi lati, nelle mura del presbiterio, si aprono due loggette decorate da Agostino Ratti, mentre sopra di esso si impone il grandioso polittico di Vincenzo Foppa e Ludovico Brea del 1490, sopravvissuto alla distruzione dell'antica cattedrale del Priamar. Sono presenti inoltre tre casse processionali portate a spalla durante la tradizionale processione del Venerd\u00ec Santo. La prima \u00e8 \"La piet\u00e0\" di Stefano Murialdo del 1833. La seconda \u00e8 \"La deposizione dalla croce\" di Filippo Martinengo e risale al 1793. \nLa terza \u00e8 \"Il Cristo morto sulla croce\", di scuola romana della met\u00e0 del Cinquecento, donato nel 1728 dai Della Rovere. Vi sono poi due crocefissi processionali: fine XVIII secolo e seconda met\u00e0 XIX secolo con canti in argento del 1838. In controfacciata troviamo una tela della \"Madonna di Misericordia\" di Paolo Gerolamo Brusco e dietro di essa, l'organo a canne Agati di Pistoia del 1863, op. 497, restaurato dal M\u00b0 Graziano Interbartolo nel 2011. Altre tele fanno bella mostra lungo le pareti e risalgono al XVIII secolo e XIX secolo. Non mancano un inginocchiatoio secentesco finemente intagliato, alcuni reliquiari e 6 Mazze Pastorali del priore e vicepriore. Due risalgono al 1920, due sono in argento della prima met\u00e0 del XIX secolo e la terza coppia sono opera di Stefano Brilla e risalgono alla seconda met\u00e0 dell'Ottocento. Da segnalare infine il prezioso \"Reliquiario della Santa Croce\" in argento a tratti dorato, opera degli orafi Giusti di Savona del 1722 e scampato alle depredazioni napoleoniche."}
{"id": "1995145", "revid": "2104788", "url": "https://it.wikipedia.org/wiki?curid=1995145", "title": "Movimento Patriottico Popolare", "text": "Il Movimento Patriottico Popolare (in finlandese \"Is\u00e4nmaallinen kansanliike\", sigla IKL) \u00e8 stato un movimento nazionalista e anticomunista finlandese fondato il 5 giugno 1932, da Herman Gummerus, Erkki R\u00e4ikk\u00f6nen e altri fuoriusciti dal \"Lapuan Liike\" oramai divenuto illegale. La loro divisa era la camicia nera come il fascismo italiano. \u00c8 stato difatti un partito di forte connotazione ideologica fascista. La sua organizzazione giovanile era nota come \"Sinimustat\", diretta da Elias Simojoki.\nPartecip\u00f2 alle elezioni parlamentari del 1933 ottenendo 14 seggi (su 200). Nel 1938 l'allora ministro degli interni Urho Kekkonen prov\u00f2 a bandire il movimento ma il parlamento di Helsinki non ratific\u00f2 il decreto legge.\nUna profonda lacerazione scosse il movimento durante la guerra d'inverno, quando la Germania nazista avall\u00f2 l'annessione della Finlandia all'Unione Sovietica, impedendo il passaggio dei rifornimenti esteri alla Finlandia attraverso il mar Baltico. La componente filo-tedesca venne estromessa da ogni attivit\u00e0 ed il partito prese una linea totalmente filo-italiana. L'entusiasmo nel partito riprese solamente in seguito alla guerra di Continuazione dopo l'attacco tedesco all'URSS.\nIl movimento \u00e8 stato sciolto il 23 settembre 1944 dopo l'armistizio tra la Finlandia e l'Unione Sovietica. Molti membri del partito sono stati pastori, seguaci del movimento pauperista.\nDa notare come nel dopoguerra divennero presidenti della Finlandia i due pi\u00f9 acerrimi oppositori dell'IKL, Juho Kusti Paasikivi e Urho Kekkonen."}
{"id": "1995151", "revid": "287204", "url": "https://it.wikipedia.org/wiki?curid=1995151", "title": "Triangolo della morte", "text": ""}
{"id": "1995156", "revid": "182193", "url": "https://it.wikipedia.org/wiki?curid=1995156", "title": "Stemma del Rhode Island", "text": "Lo stemma del Rhode Island (ufficialmente in inglese Seal of the State of Rhode Island and Providence Plantations, ossia \"Sigillo dello Stato del Rhode Island e della Colonia di Providence\") ha al centro un'ancora, simbolo dello Stato per secoli, ben prima dell'erezione a stato della zona. La parola \"Hope\" (\"Speranza\") si trova sopra l'ancora dal 1644. La banda circolare esterna reca la denominazione dell'emblema e l'anno 1636."}
{"id": "1995157", "revid": "110157", "url": "https://it.wikipedia.org/wiki?curid=1995157", "title": "JD Edwards", "text": "JD Edwards World Solution Company o semplicemente JD Edwards, chiamata anche JDE, era una compagnia software fondata nel marzo 1977 a Denver (Colorado) da Jack Thompson, Dan Gregory e Ed McVaney. L'azienda inizi\u00f2 la propria attivit\u00e0 producendo software di contabilit\u00e0 per i minicomputer IBM, lavorando con i System/34 e /36, focalizzandosi dalla met\u00e0 degli anni '80 sui minicomputer System/38 e passando poi agli AS/400 dopo la loro introduzione sul mercato.\nI primi clienti della societ\u00e0 si occupavano della distribuzione all'ingrosso di macchine utensili, per cui ebbero la necessit\u00e0 di integrare il sistema di contabilit\u00e0 con un software che si occupasse anche della logistica e delle consegne (Distribution). Con l'ingresso della Colorado Highway Department nel portafoglio clienti fu sviluppato il costing e grazie alla Shell Oil Company, societ\u00e0 multinazionale, il sistema multivaluta.\nLa dimensione delle societ\u00e0 clienti, costituito per la quasi totalit\u00e0 da societ\u00e0 di medie dimensioni, ha portato ad implementare sempre nuovi moduli di gestione informatica integrati ai precedenti: dalla contabilit\u00e0 generale (integrata con tutti i moduli aggiuntivi) al costo del personale, dalla gestione dell'inventario alla gestione della produzione ed ai sistemi MRP.\nIl lavoro di McVaney e della sua azienda ha quindi portato allo sviluppato di quello che sarebbe stato chiamato software di enterprise resource planning (ERP) in risposta al proprio modello di business.\nJD Edwards ERP.\nIl prodotto principale offerto su piattaforma AS/400 era il JD Edwards World Software che raggiunse rapidamente una diffusione a livello mondiale. \nNel 1996, la societ\u00e0 lanci\u00f2 il primo sistema client-server, chiamata OneWorld, con una propria interfaccia ed un nuovo modello di funzionamento.\nA partire dal 2001, sempre per la prima volta, fu introdotta una versione web-based, in cui l'utente accede al software JDE per mezzo di un browser.\nQuotazione e acquisizione.\nIl 24 settembre 1997 la societ\u00e0 si quot\u00f2 nel marcato NASDAQ con il simbolo JDEC. \nNel 1998 McVaney decise di ritirarsi, salvo poi tornare a capo della societ\u00e0 per seguire personalmente la soluzione dei problemi di giovent\u00f9 riscontrati dalla versione client-server, ed infine ritirarsi definitivamente nel gennaio 2002.\nNel giugno 2003 il consiglio di amministrazione accett\u00f2 l'offerta di acquisto avanzata dalla PeopleSoft, anch'essa attiva nel mercato degli ERP, concretizzatasi poi nel luglio dello stesso anno.\nSuccessivamente la PeopleSoft, dopo una prima offerta di fine 2003 considerata ostile, \u00e8 stata acquistata da Oracle nel 2005."}
{"id": "1995164", "revid": "298055", "url": "https://it.wikipedia.org/wiki?curid=1995164", "title": "Medical Team", "text": ""}
{"id": "1995165", "revid": "767487", "url": "https://it.wikipedia.org/wiki?curid=1995165", "title": "Ellis Regina", "text": " \nEllis Regina \u00e8 un album della cantante brasiliana Elis Regina, pubblicato nel 1963 dalla Columbia Records.\nIl disco.\n\"Ellis Regina\" fu il terzo album della cantante di Porto Alegre, il primo per la casa discografica Columbia per la quale aveva esordito, nel dicembre del 1962, con un 78 giri contenente \"A Virgen de Macarena\" e \"1, 2, 3, Balan\u00e7ou\", poi inserite nell'album.\nIl repertorio di questo disco \u00e8 simile a quello dei dischi precedenti per la Continental: canzoni melodiche e leggere destinate ad un pubblico di adolescenti.\nTra le esecuzioni di brani stranieri presenti nel disco spiccano \"La Virgen de la Macare\u00f1a\", un classico spagnolo reso famoso, dopo la guerra civile, da alcuni film hollywoodiani degli anni cinquanta come \"L'amante del torero\" e il meno noto \"The Brave Bulls\" con Mel Ferrer, e \"Tango italiano\", cover di una canzone italiana portata al secondo posto al Festival di Sanremo da Milva e Sergio Bruni nel 1962. \"Outra Vez\" non \u00e8 la canzone di Ant\u00f4nio Carlos Jobim, celebre per essere uno dei primi esempi di bossa nova, ma \u00e8 invece una cover di \"Again\", vecchio classico portato al successo da Mel Torm\u00e9 e da Doris Day.\nIl samba ha maggior spazio in questo album rispetto ai precedenti, dimostrando che Elis Regina non era solo una \"gaucha\" adatta a cantare canzoni melodiche e \"boleros\", ma si trovava a proprio agio anche con la musica pi\u00f9 tipicamente \"carioca\". \"Sil\u00eancio\" e \"1, 2, 3, Balan\u00e7ou\" sono due pezzi scatenati e ritmatissimi che anticipano di qualche anno l'atmosfera degli spettacoli televisivi di cui sar\u00e0 protagonista Elis Regina a partire dal 1965. Il primo addirittura \u00e8 un piccolo inno alla bossa nova e alla modernizzazione del samba. \"Dengosa\", \"Formiguinha Triste\" e \"Flertei\" sono samba leggeri e divertenti. \"Tristeza de Carnaval\" \u00e8 forse il primo pezzo di sapore bossa nova registrato da Elis: la presenza della chitarra, la leggerezza dell'arrangiamento e nella voce lo rendono un primo esempio di questo genere nella discografia della cantante.\nGran parte del merito per l'avvicinamento di Elis al samba e alla musica pi\u00f9 tradizionalmente brasiliana si deve all'arrangiatore Astor Silva che all'epoca era il direttore di punta della Columbia brasiliana e che, nello stesso periodo, aveva lanciato i primi dischi di Roberto Carlos.\nCompleta il disco un'intensa versione di \"Tonight\" di Leonard Bernstein da West Side Story.\nAnche in questo disco, come nel precedente e nel successivo per la Columbia Records, il nome della cantante sulla copertina \u00e8 Ellis Regina, scritto con due \"L\".\nTracce.\nNota - La versione su CD del 1999 contiene le stesse canzoni, ma in ordine diverso."}
{"id": "1995167", "revid": "287204", "url": "https://it.wikipedia.org/wiki?curid=1995167", "title": "Ara dell'incendio neroniano", "text": "LAra dell'incendio neroniano \u00e8 un altare romano situato sotto il palazzo Sant'Andrea, in via del Quirinale 30 a Roma. \nAl momento della costruzione del palazzo nel 1888 venne rinvenuto un grande altare di travertino (3,25x6,25x1,26 metri) posto su una piattaforma dello stesso materiale rialzata di due scalini e delimitata da cippi girati frontalmente e distanti tra loro da 2,50 a 3 metri. Il nucleo centrale era rivestito di marmo, come dimostra una cornice ancora conservata sul lato inferiore.\nNel 1640, durante i lavori per la costruzione della chiesa di Sant'Andrea al Quirinale, era stata rinvenuta l'iscrizione che rivelava la natura del monumento: faceva parte di quegli altari eretti da Domiziano in ciascuna \"regio\", indicanti i limiti del grande incendio di Roma di Nerone (64). Ne sono stati rinvenuti altri due, presso San Pietro e alle pendici dell'Aventino.\nSu questi altari il 23 agosto, festa di Vulcano (Volcanalia) si facevano sacrifici per scongiurare gli incendi (\"incendiorum arcendorum causa\")."}
{"id": "1995168", "revid": "21880", "url": "https://it.wikipedia.org/wiki?curid=1995168", "title": "Spirophorida", "text": "Spirophorida \u00e8 un ordine di spugne della classe Demospongiae.\nTassonomia.\nComprende le seguenti famiglie:"}
{"id": "1995171", "revid": "1924342", "url": "https://it.wikipedia.org/wiki?curid=1995171", "title": "Train (Train)", "text": "Train \u00e8 il primo album in studio del gruppo musicale statunitense Train, pubblicato il 24 febbraio 1998 dalla Sony Records.\nL'album \u00e8 stato autoprodotto per dollari e dall'album sono stati estratti tre singoli. Il primo singolo estratto, \"Free\", \u00e8 stato un successo in gran parte della stazioni rock statunitensi. Il secondo, \"Meet Virginia\", \u00e8 stato nella top 20 della Billboard Hot 100, piazzandosi al numero 20. Il terzo singolo pubblicato \u00e8 \"I Am\".\nTracce.\nL'originale pubblicazione indipendente, pubblicata nel 1996, aveva una lista delle tracce diversa."}
{"id": "1995173", "revid": "486946", "url": "https://it.wikipedia.org/wiki?curid=1995173", "title": "Nauglamir", "text": ""}
{"id": "1995177", "revid": "2153076", "url": "https://it.wikipedia.org/wiki?curid=1995177", "title": "Drops of Jupiter", "text": "Drops of Jupiter \u00e8 il secondo album del gruppo rock statunitense Train, pubblicato nel 2001 dalla Columbia Records. Nell'album \u00e8 incluso il celebre brano \"Drops of Jupiter (Tell Me)\", il loro primo singolo, che ha vinto il Grammy Award per la Migliore Canzone Rock.\nL'album contiene elementi di rock, country e indie. Oltre a \"Drops of Jupiter\" sono stati pubblicati altri due singoli estratti dallo stesso album: \"She's on Fire\" e \"Something More\"; entrambi hanno avuto abbastanza successo nella classifica Adult Top 40.\nDal suo debutto alla sesta posizione negli Stati Uniti, \u00e8 stato certificato due volte disco di platino dalla RIAA negli Stati Uniti e due volte disco di platino dalla CRIA in Canada. Questo \u00e8 l'album della band che ha venduto di pi\u00f9 sino a oggi.\nTracce.\nTutte le canzoni sono state scritte e composte da Charlie Colin, Jimmy Stafford, Pat Monahan, Rob Hotchkiss e Scott Underwood"}
{"id": "1995180", "revid": "1924342", "url": "https://it.wikipedia.org/wiki?curid=1995180", "title": "My Private Nation", "text": "My Private Nation \u00e8 il terzo album del gruppo rock statunitense Train, pubblicato nel 2003 dalla Columbia Records. L'album \u00e8 stato pubblicato il 3 giugno 2003 ed \u00e8 stato certificato disco di platino negli Stati Uniti.\nTracce.\nTutti i brani sono stati scritti dai Train, salvo dove diversamente indicato.\nSingoli.\nDa questo album sono stati estratti tre singoli. Il primo, \"Calling All Angels\", ha raggiunto la posizione 19 nella Billboard Hot 100 ed \u00e8 stato un grandissimo successo anche nella classifica Adult Top 40 e nella classifica Adult Contemporary. Anche il secondo singolo, \"When I Look to the Sky\", \u00e8 stato nella Top 100, ed \u00e8 stato un successo anche nella classifica Adult Top 40 e nella classifica Adult Contemporary. Il terzo singolo, \"Get to Me\", \u00e8 stato un successo nella classifica Adult Top 40, e l'intero album \u00e8 stato certificato come disco di platino dalla RIAA.\n\"I'm About to Come Alive\" \u00e8 stata cantata come cover dall'artista di musica country David Nail, che l'ha pubblicata come singolo dal suo omonimo album di debutto."}
{"id": "1995182", "revid": "599013", "url": "https://it.wikipedia.org/wiki?curid=1995182", "title": "Roberto Holsen", "text": "Carriera.\nClub.\nDopo il suo debutto nel campionato di calcio peruviano, avvenuto nel 1995 nelle file dell'Alianza Lima, passa due stagioni in due club minori, il Deportivo Municipal e il Bella Esperanza, prima di tornare al club di partenza. Qui segna 14 reti in 43 partite alla prima stagione, e 15 in 18 gare alla seconda, grazie alle quali viene convocato in nazionale. Nel 1999 passa allo Sporting Cristal, dove non mantiene gli stessi standard realizzativi, con appena 9 reti in due campionati.\nNel 2000 torna nuovamente all'Alianza Lima, dove ricomincia a segnare con continuit\u00e0, guadagnandosi la chiamata per la Copa Am\u00e9rica 2001. Nel 2003 passa al Cienciano, dove segna 4 reti in 11 partite. Dopo la stagione all'Alianza Atl\u00e9tico, viene acquistato dall'Al-Shabab di Riad, dove passa il campionato 2003-2004. Tornato in patria nel 2004, all'Universitario de Deportes, passa all'Universidad C\u00e9sar Vallejo, dove segna solo due volte in due stagioni.\nNel 2007 segna 6 reti in 13 partite al Total Clean di Arequipa, guadagnandosi la chiamata del Juan Aurich in prima divisione.\nNazionale.\nHa partecipato alla Copa Am\u00e9rica 1999 e 2001, segnando in entrambe le competizioni. Con la nazionale di calcio peruviana ha giocato 22 partite segnando 5 gol."}
{"id": "1995183", "revid": "110157", "url": "https://it.wikipedia.org/wiki?curid=1995183", "title": "Alive at Last", "text": "Alive at Last \u00e8 il primo album dal vivo del gruppo rock statunitense Train, pubblicato nel 2004 dalla Columbia Records. L'album \u00e8 stato registrato nel Workplay Theatre a Birmingham, nell'Alabama, per tre notti consecutive, dal 9 giugno all'11 giugno 2004. L'album include molti successi dei Train, compresi alcune rare tracce da lato B e una cover di \"Stay with Me\", un successo dei Faces.\nGli ultimi due brani dell'album, \"Ordinary\" e \"New Sensation\", sono stati inclusi come bonus track registrate in studio. \"Ordinary\" era stata originariamente scritta per il film Spider-Man 2 ed \u00e8 apparsa nella colonna sonora del film. Inoltre \u00e8 stata anche pubblicata come singolo."}
{"id": "1995186", "revid": "36426", "url": "https://it.wikipedia.org/wiki?curid=1995186", "title": "San Pietro (Roma)", "text": ""}
{"id": "1995188", "revid": "767487", "url": "https://it.wikipedia.org/wiki?curid=1995188", "title": "For Me, It's You", "text": "For Me, It's You \u00e8 il quarto album del gruppo rock statunitense Train, pubblicato nel 2006 dalla Columbia Records. Il primo singolo dell'album, \"Cab\", \u00e8 stato pubblicato alla radio nel novembre del 2005. Il secondo e il terzo singolo, \"Give Myself to You\" e \"Am I Reaching You Now\" sono stati pubblicati a met\u00e0 del 2006.\nL'album \u00e8 stato accolto con successo dalla critica, ma ha visto la delusione commerciale. Nonostante il debutto alla decima posizione della Billboard 200, \u00e8 rapidamente calato di posizioni in classifica, ed \u00e8 stato l'unico album della band a non essere caratterizzato da un singolo nella Billboard Hot 100 negli Stati Uniti.\nTracce.\nTutte le canzoni sono state scritte dai Train, salvo dove diversamente indicato.\nClassifiche.\nAlbum\nSingoli"}
{"id": "1995196", "revid": "3791", "url": "https://it.wikipedia.org/wiki?curid=1995196", "title": "Andreas Franz Fr\u00fchwirth", "text": ""}
{"id": "1995198", "revid": "2036605", "url": "https://it.wikipedia.org/wiki?curid=1995198", "title": "Tempio della Gens Flavia", "text": "Il tempio della gens Flavia (in latino \"Templum Gentis Flaviae\") era un tempio dell'antica Roma situato sul colle Quirinale in posizione ancora non del tutto certa.\nStoria e descrizione.\nFu costruito nel 51 da Domiziano, sul sito della casa di suo padre Vespasiano, in cui egli stesso era nato, e consisteva di un mausoleo in cui furono sepolti i membri della famiglia imperiale e in un tempio, inseriti all'interno di un recinto sacro.\nIn passato era stata avanzata l'ipotesi che si trovasse sotto la Caserma dei Corazzieri del palazzo del Quirinale, dove sono stati scavati vari resti: un tratto di Mura serviane, un podio di un tempio e un edificio templare dell'et\u00e0 flavia. Quest'ultimo edificio, dotato di ninfeo con mosaici parietali di quarto stile era forse la casa privata di Vespasiano, mentre il podio potrebbe essere pertinente al tempio della \"gens Flavia\", come sembra avvalorare anche una fistula trovata nelle vicinanze con il nome di Flavio Sabino, fratello di Vespasiano.\nUna pi\u00f9 recente ipotesi, secondo la quale la casa di Vespasiano era prossima ma non identica a quella del fratello, identifica il tempio con resti rinvenuti sotto le terme di Diocleziano (tra l'aula ottagona, un tempo utilizzata come planetario, e la chiesa di San Bernardo alle Terme), eliminati in occasione della costruzione del complesso, ad eccezione dell'edificio centrale, rimasto in vista nel recinto delle stesse terme. I resti permettono di ipotizzare un esteso recinto porticato sui quattro lati, con esedre alternativamente circolari e rettangolari sporgenti dal muro di fondo. Al centro un ampio podio che doveva sorreggere un edificio di forma oggi sconosciuta. Dalla decorazione del complesso provengono una testa colossale di Tito oggi al Museo archeologico nazionale di Napoli, rinvenuta nelle vicinanze, e i frammenti di rilievi del cosiddetto \"dono Hartwig\", rinvenuti durante la costruzione dei portici dell'attuale piazza della Repubblica (che ripetono la pianta della grande esedra delle terme di Diocleziano)."}
{"id": "1995199", "revid": "36426", "url": "https://it.wikipedia.org/wiki?curid=1995199", "title": "Tempio della gens Flavia", "text": ""}
{"id": "1995200", "revid": "1711941", "url": "https://it.wikipedia.org/wiki?curid=1995200", "title": "Lammoth", "text": "Il Lammoth (dal sindarin, \"grande eco\") \u00e8 una regione di Arda, l'universo immaginario fantasy creato dallo scrittore inglese J.R.R. Tolkien.\nDescrizione.\n\u00c8 situata a nord-ovest nella Terra di Mezzo, a nord del Fiordo di Drengist, tra gli Ered L\u00f3min ad est e Belegaer ad ovest. Come gran parte del Beleriand \u00e8 stata devastata e sommersa dal mare dopo la Guerra d'Ira, avvenuta nel 583 della Prima Era degli Anni del Sole.\nSignificato del nome.\nLa regione fu chiamata \"grande eco\" perch\u00e9 dopo l'Oscuramento di Valinor Morgoth e Ungoliant vi combatterono per il possesso dei Silmarilli. Morgoth fu ferito dal ragno ed emise un urlo che echeggi\u00f2 per gran parte della Terra di Mezzo, come viene raccontato nel \"Silmarillion\":\nAltri possibili significati.\nNel capitolo \"Tuor e il suo arrivo a Gondolin\" dei \"Racconti Incompiuti\" il nome della regione viene fatto risalire alle propriet\u00e0 acustiche del luogo e quindi alla eco naturale che viene prodotta."}
{"id": "1995204", "revid": "33689", "url": "https://it.wikipedia.org/wiki?curid=1995204", "title": "Fiordo di Drengist", "text": ""}
{"id": "1995205", "revid": "1226", "url": "https://it.wikipedia.org/wiki?curid=1995205", "title": "Basilica dei Santissimi Felice e Fortunato", "text": ""}
{"id": "1995207", "revid": "767487", "url": "https://it.wikipedia.org/wiki?curid=1995207", "title": "BBC Music Magazine", "text": "Il BBC Music Magazine \u00e8 un magazine pubblicato nel Regno Unito dalla BBC, dedicato principalmente alla musica classica, con sezioni relative al jazz ed alla world music. Dichiara di essere al primo posto in termini di vendite nel mondo. I profitti vengono \"attribuiti alla BBC\"."}
{"id": "1995220", "revid": "729019", "url": "https://it.wikipedia.org/wiki?curid=1995220", "title": "Sahara (casa discografica)", "text": "La Dischi Sahara \u00e8 una casa discografica italiana fondata nel 1957.\nStoria della Dischi Sahara.\nLa Dischi Sahara S.r.l. venne fondata a Milano nel 1957 e cess\u00f2 le attivit\u00e0 nella prima met\u00e0 degli anni '60; la sede era in Galleria del Corso 4.\nPer la distribuzione l'etichetta si appoggiava alla Ri-Fi di Giovan Battista Ansoldi.\nTra gli artisti pi\u00f9 noti della casa discografica ricordiamo il complesso napoletano dei Campanino, il chitarrista Cosimo Di Ceglie, la Rheno Jazz Gang (gruppo che ha alla voce Andrea Mingardi, che debutta da solista proprio con questa etichetta, ed al clarinetto il futuro regista Pupi Avati) e I Mattatori, uno dei primi gruppi in cui suon\u00f2 Lucio Battisti.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci siamo basati sulla numerazione del catalogo, se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1995221", "revid": "767487", "url": "https://it.wikipedia.org/wiki?curid=1995221", "title": "Il piccolo caos", "text": "Il piccolo caos (\"Das kleine Chaos\") \u00e8 il secondo cortometraggio di Rainer Werner Fassbinder diretto nel 1966.\nTrama.\nTre giovani ragazzi con il pretesto di vendere abbonamenti di riviste entrano in appartamenti per rubare. Alla fine riescono a derubare una donna e scappano via con il malloppo."}
{"id": "1995223", "revid": "271907", "url": "https://it.wikipedia.org/wiki?curid=1995223", "title": "Gens flavia", "text": ""}
{"id": "1995227", "revid": "1543377", "url": "https://it.wikipedia.org/wiki?curid=1995227", "title": "Mitreo Barberini", "text": "Il Mitreo Barberini \u00e8 uno dei mitrei meglio conservati di Roma. Si trova tra la facciata posteriore di Palazzo Barberini, in via delle Quattro Fontane, e via San Nicola da Tolentino.\nStoria.\nIn seguito a lavori edilizi nel 1936 furono scoperti sul sito i resti di un edificio del II secolo, la cui parte pi\u00f9 occidentale era stata trasformata in mitreo nel III secolo.\nDescrizione.\nLa sala \u00e8 ampia 11,85 x 6,25 metri, coperta con volta a botte dotata, ai due lati, di due banconi ove i partecipanti al rito stavano sdraiati. L'elemento di maggior interesse del piccolo santuario \u00e8 la pittura sulla parete di fondo simile a quelle del mitreo di Marino e del mitreo di Capua. \nIl riquadro centrale presenta la consueta tauroctonia, cio\u00e8 Mitra che uccide il toro, il cui sangue \u00e8 succhiato da un cane e un serpente, mentre uno scorpione gli punge i testicoli. Ai lati si trovano i due dadofori Cautes e Cautopates, che assistono alla scena recando le fiaccole. In alto due linee curve indicano la volta celeste, entro le quali sono rappresentati i segni zodiacali e, al centro, un dio dalla testa di leone stante sul globo e avvolto dalle spire di un serpente (che rappresentano le spire del tempo, quindi l'eternit\u00e0). In alto, negli angoli a destra e sinistra, sono raffigurati il Sole e la Luna. Ai fianchi della scena centrale si trovano dieci quadretti di dimensioni variabili su due fasce verticali, che raffigurano la storia sacra di Mitra (a sinistra dall'alto in basso e poi a destra dall'alto in basso):\nInsieme al mitreo di Santa Prisca \u00e8 l'unico mitreo dipinto di Roma e fornisce importanti informazioni sulla mitologia e il rituale di culto del mitraismo."}
{"id": "1995233", "revid": "122680964", "url": "https://it.wikipedia.org/wiki?curid=1995233", "title": "Miami (popolo)", "text": "La trib\u00f9 di nativi americani dei Miami \u00e8 una popolazione indigena degli Stati Uniti che abitava prima della colonizzazione inglese nei territori dell'attuale Indiana, del Michigan sud occidentale e dell'Ohio, mentre risiedono attualmente anche nello stato dell'Oklahoma. La maggior parte della loro popolazione era per\u00f2 concentrata lungo le rive sud del lago Michigan.\nIl nome di questa popolazione proviene dal termine in lingua algonchiana \"Myaamia\" (plurale \"Myaamiak\") ovvero \"il popolo del fiume\". Altre fonti sostengono che in realt\u00e0 i Miami si identificassero con il nome \"Twightwee\" o \"Twatwa\", una parola onomatopeica che indica il loro uccello sacro, ovvero la gru canadese, ma gli stessi Miami rifiutano di identificarsi con questo nome in quanto esso \u00e8 il nome in lingua Delaware assegnata e utilizzata dalle altre trib\u00f9 per identificarli. Un altro termine usato nel gergo comune per indicare questa trib\u00f9 \u00e8 \"Mihtohseeniaki\" ovvero \"la gente\", nome che viene utilizzato normalmente anche dagli stessi Miami.\nStoria.\nLa trib\u00f9 Miami \u00e8 identificata dagli antropologi come erede culturale della cultura del Mississippi, una cultura di nativi americani che fior\u00ec nel territorio degli Stati Uniti tra l'800 e il 1500. Nel 1660, insieme al popolo degli Illinois, i Miami si spostarono a ovest del Mississippi per evitare le continue incursioni degli Irochesi. Intorno allo stesso XVII secolo la trib\u00f9 Miami entr\u00f2 in contatto con i primi colonizzatori europei e con i missionari gesuiti francesi, i quali notarono delle forti somiglianze linguistiche e culturali tra i Miami e la popolazione sioux degli Illiniwek.\nPi\u00f9 tardi vennero coinvolti nella guerra per il controllo dei Grandi laghi tra inglesi e francesi. Nel 1680 i Miami si spostarono nuovamente, dirigendosi questa volta nuovamente verso il loro territorio originario del lago Michigan. A partire dal 1750 la maggior parte della popolo Miami si concentr\u00f2 nel territorio dell'avamposto francese di Kekionga, l'attuale Fort Wayne, diventando alleati militari e commerciali della colonia francese, tuttavia, dopo essere stati coinvolti nei conflitti franco-indiani, e con l'aumentare della presenza britannica nel loro territorio, cambiarono alleanze e si avvicinarono agli inglesi.\nQuando le trib\u00f9 Miami si accorsero dell'incessante imposizione della presenza europea nei loro territori, iniziarono ad unirsi creando confederazioni sempre pi\u00f9 grandi, organizzate e guidate dal capo guerriero Piccola Tartaruga, che condusse il suo popolo in una orgogliosa e disperata lotta di opposizione all'espansione europea.\nDurante la Rivoluzione americana il popolo Miami si schier\u00f2 in maniera differenziata con i coloni ribelli. Mentre la trib\u00f9 \"Piankashaw\" si schier\u00f2 apertamente in loro favore, la trib\u00f9 \"Wea\" mantenne una posizione alquanto ambigua e non impegnativa, le trib\u00f9 che vivevano a stretto contatto con il forte ex francese di Fort Ouiatenon restarono fedeli ai loro antichi alleati, mentre le trib\u00f9 insediate nei pressi della loro capitale, Kekionga, restarono neutrali ma generalmente favorevoli agli Inglesi. Tuttavia il governo degli Stati Uniti non riconobbe la loro neutralit\u00e0 e forze statunitensi attaccarono numerose volte gli insediamenti Miami durante la Guerra indiana del Nord-Ovest. \u00c8 a questo periodo che risale una delle pi\u00f9 grandi sconfitte subite dall'esercito americano da parte dei nativi americani, ovvero la battaglia del fiume Wabash.\nA seguito del Trattato di Greenville il 3 agosto 1795, gran parte del territorio dei Miami venne acquistato dal governo degli Stati Uniti, ad esso seguirono altri trattati tra il governo statunitense e il popolo Miami, con i quali, dietro compensi e garanzie di varia natura, i nativi americani vennero costretti ad abbandonare i loro territori originari. Di questa natura \u00e8 il Trattato di Saint Mary, firmato nel 1818, con il quale le trib\u00f9 Miami rinunciavano ai territori lungo il fiume Wabash, ad esso segu\u00ec nel 1826 il Trattato di Mississinwas con il quale i capi Miami accettarono di cedere tutti i territori assegnati loro nel territorio dell'Indiana. Con il Trattato di rimozione degli Indiani del 1830 l'espulsione delle trib\u00f9 Miami dai loro territori nativi fu definitiva. Nonostante una fiera resistenza della popolazione Miami, nell'ottobre del 1846 gran parte degli indiani Miami furono costretti a salire su dei battelli a vapore e trasportati lungo il fiume Ohio per giungere parte in Kansas e parte successivamente nei territori dell'Oklahoma. Questa divisione tra i due insediamenti principali \u00e8 tuttora esistente.\nDal 1846 il governo americano riconobbe la trib\u00f9 Miami dell'Oklahoma o Miami Occidentali, mentre i Miami dell'Indiana, o Miami Orientali, godono di una propria autonomia amministrativa ma non sono riconosciuti dal governo federale statunitense. Il senatore repubblicano Richard Lugar ha proposto una legge per il riconoscimento della trib\u00f9 dei Miami dell'Indiana ma non ha avuto l'appoggio necessario per la sua approvazione e la legge \u00e8 stata ritirata. Il 26 luglio 1993 un giudice federale ha sancito l'illegittimit\u00e0 del governo federale americano nell'aver spogliato dei loro diritti i Miami Orientali, sentenza che tuttavia non ha ancora mutato nulla per questa trib\u00f9 misconosciuta.\nCultura.\nLa popolazione Miami \u00e8 pi\u00f9 una associazione di trib\u00f9 che una vera e propria confederazione. Esistono sei trib\u00f9 principali che sono: \"Atchakangouen\" (o \"Miami maggiori\"), \"Kilatika\", \"Mengkonkia\" (Mengakonia), \"Pepikokia\" (o \"Kithtippecanuck\"),\n\"Piankeshaw\" e \"Wea\" (o \"Ouiatenon\"). La loro forte somiglianza con il linguaggio e la cultura della trib\u00f9 Illinois indusse gran parte dei missionari francesi a confondere le due popolazioni. Nella loro cultura \u00e8 molto forte il rispetto per i capi trib\u00f9, carica che \u00e8 esclusivamente ereditaria, e che ha anche una notevole funzione religiosa. Questa tradizione venne in parte minata con l'avvento del Cristianesimo da parte dei missionari gesuiti, ma \u00e8 tuttavia sopravvissuta fino ai nostri giorni.\nGran parte della loro alimentazione \u00e8 di tipo vegetale, ed i Miami erano annoverati tra le trib\u00f9 dei Grandi Laghi come gli unici capaci di coltivare un tipo di grano di qualit\u00e0 superiore.\nLe loro residenze per il periodo estivo, sono sempre situate lungo i fiumi, dove i terreni sono pi\u00f9 fertili, e sono di solito case lunghe ricoperte con tetti di giunco, ad esse di solito si affianca una capanna pi\u00f9 grande riservata per i consigli e per le cerimonie.\nNella loro cultura \u00e8 molto stimato il tatuaggio rituale, ammesso sia per gli uomini che per le donne, ed \u00e8 pesantemente punito l'adulterio, considerato molto grave e punibile con la morte e il taglio del naso. Tradizionalmente le altre trib\u00f9 li considerano un popolo particolarmente dedito all'igiene, ed all'eccessivo uso di indumenti sfarzosi e rifiniti, soprattutto nel caso dei capi trib\u00f9."}
{"id": "1995235", "revid": "2039709", "url": "https://it.wikipedia.org/wiki?curid=1995235", "title": "Uniti a Sinistra", "text": ""}
{"id": "1995236", "revid": "6923", "url": "https://it.wikipedia.org/wiki?curid=1995236", "title": "FIM Formula 750", "text": ""}
{"id": "1995242", "revid": "439868", "url": "https://it.wikipedia.org/wiki?curid=1995242", "title": "Eric Wieschaus", "text": "Carriera.\nNato a South Bend, in Indiana, frequent\u00f2 la John Carroll Catholic High School di Birmingham, in Alabama, prima di iscriversi alla University of Notre Dame, dove si laure\u00f2 in biologia e all'Universit\u00e0 di Yale, presso la quale consegu\u00ec il dottorato. Nel 1978 inizi\u00f2 a lavorare presso il Laboratorio europeo di biologia molecolare di Heidelberg, in Germania. In seguito, nel 1981, si trasfer\u00ec all'Universit\u00e0 di Princeton. Dal 2005 \u00e8 \"Squibb Professor\" di biologia molecolare presso la medesima universit\u00e0, e professore aggiunto di biochimica presso la University of Medicine and Dentistry of New Jersey.\nStudi.\nGli studi di Wieschaus si concentrano sullo studio dell'embriogenesi della \"Drosophila melanogaster\" (o \"moscerino della frutta\"), in particolar modo nelle sue fasi iniziali. Gran parte del materiale genetico utilizzato dall'embrione a questo stadio \u00e8 gi\u00e0 presente nell'uovo non fertilizzato ed \u00e8 prodotto per trascrizione materna durante l'ovogenesi, mentre la restante parte \u00e8 comunque il prodotto della trascrizione che avviene all'interno dell'embrione stesso. Wieschaus ha studiato in particolare questi geni, nella convinzione che lo schema spaziale e temporale della loro trascrizione fosse in grado di mostrare i meccanismi che controllano la sequenza normale dello sviluppo genetico.\nVita privata.\nWieschaus ha tre figlie ed \u00e8 sposato con la biologa molecolare Gertrud Sch\u00fcpbach, anch'ella insegnante a Princeton."}
{"id": "1995243", "revid": "51323", "url": "https://it.wikipedia.org/wiki?curid=1995243", "title": "Eric F. Wieschaus", "text": ""}
{"id": "1995244", "revid": "51323", "url": "https://it.wikipedia.org/wiki?curid=1995244", "title": "Eric Frank Wieschaus", "text": ""}
{"id": "1995246", "revid": "1745361", "url": "https://it.wikipedia.org/wiki?curid=1995246", "title": "Caradoc", "text": ""}
{"id": "1995250", "revid": "287204", "url": "https://it.wikipedia.org/wiki?curid=1995250", "title": "Societ\u00e0 Sportiva Nervi", "text": "La Sportiva Nervi era una squadra di Genova-Nervi che nella sua storia ha militato anche nel campionato italiano di Serie A1 di pallanuoto; I colori sociali erano il Blu e l'Arancio, il simbolo un gabbiano.\nIl 24 ottobre 2013 la societ\u00e0 della S.Nervi fallisce e viene formata una nuova squadra chiamata Albaro Nervi.\nLa prima squadra della Societ\u00e0 Sportiva Nervi nei suoi 82 anni di storia, pur raggiungendo buoni piazzamenti in classifica, non ha mai conquistato nessun trofeo ufficiale."}
{"id": "1995251", "revid": "767487", "url": "https://it.wikipedia.org/wiki?curid=1995251", "title": "Albert Gemmrich", "text": "Carriera.\nCresciuto nella squadra di Mutzig, Gemmrich fu acquistato nel 1973 dallo Strasburgo in cui militer\u00e0 fino al 1979 vincendo, al suo ultimo anno di militanza con gli alsaziani, il campionato. Nel 1978 Gemmrich fu inoltre convocato per la prima volta in Nazionale esordendo a Napoli contro l'Italia.\nNel 1979, subito dopo la vittoria del campionato con lo Strasburgo, Gemmrich fu ceduto al Bordeaux per far spazio a Carlos Bianchi. Con i girondini Gemmrich rimase fino al 1983 vincendo il primo anno, la Coppa delle Alpi. Dopo una parentesi al Lilla e allo Strasburgo, Gemmrich nel 1984 pass\u00f2 al , dove si ritir\u00f2 due anni dopo.\nDopo il ritiro.\nDopo il ritiro dall'attivit\u00e0 agonistica, Gemmrich svolse per qualche tempo la mansione di allenatore in seconda dello Strasburgo, divenendone tecnico \"ad interim\" nel 1989.\nPass\u00f2 poi all'attivit\u00e0 politica divenendo consigliere municipale della citt\u00e0 di Strasburgo e, in seguito, consigliere territoriale delle attivit\u00e0 sportive della regione Alsazia. Nel settembre del 2008 ha presentato la candidatura alla presidenza della lega calcistica alsaziana."}
{"id": "1995252", "revid": "729019", "url": "https://it.wikipedia.org/wiki?curid=1995252", "title": "Danderyds sjukhus (metropolitana di Stoccolma)", "text": "Danderyds sjukhus \u00e8 una stazione della metropolitana di Stoccolma.\nLa denominazione della fermata prende origine dall'omonimo centro ospedaliero presso cui \u00e8 direttamente collegata. Danderyds sjukhus \u00e8 ubicata sul territorio comunale di Danderyd, a nord della capitale svedese. Sul tracciato della linea rossa T14 della rete metroviaria locale \u00e8 invece posizionata tra le fermate Bergshamra e M\u00f6rby centrum.\nL'apertura ufficiale della stazione della metropolitana avvenne in data 29 gennaio 1978, cos\u00ec come le altre stazioni comprese nel tratto da Universitetet a M\u00f6rby centrum.\nOltre al collegamento diretto con la struttura sanitaria posto sul lato nord, \u00e8 presente anche un altro accesso sul lato sud: entrambi dispongono di una biglietteria distinta. La piattaforma \u00e8 sotterranea, collocata ad una profondit\u00e0 di 7 metri sotto il livello del suolo. La costruzione della stazione fu affidata all'architetto Lars G\u00f6ran Thambert, mentre alcune decorazioni artistiche furono curate da tre artisti: Hertha Hillfon nel 1978, Pierre Olofsson nel 1980 e nel 1992, e Klara K\u00e4llstr\u00f6m nel 2008.\nL'utilizzo medio quotidiano durante un normale giorno feriale \u00e8 pari a 13.500 persone circa.\nNei pressi dell'ingresso sul lato sud \u00e8 inoltre presente un terminal di autobus con servizio diretto verso l'area di Roslagen."}
{"id": "1995256", "revid": "14691", "url": "https://it.wikipedia.org/wiki?curid=1995256", "title": "Miami (Indiani)", "text": ""}
{"id": "1995262", "revid": "1918030", "url": "https://it.wikipedia.org/wiki?curid=1995262", "title": "Fossa dei Leoni", "text": ""}
{"id": "1995271", "revid": "253269", "url": "https://it.wikipedia.org/wiki?curid=1995271", "title": "Sam Bottoms", "text": "Biografia.\nFratello minore degli attori Timothy Bottoms e Joseph Bottoms, \u00e8 famoso soprattutto per l'interpretazione del ruolo di Lance B. Johnson, nel film \"Apocalypse Now\" (1979), diretto da Francis Ford Coppola. Mor\u00ec nel 2008, all'et\u00e0 di 53 anni, a causa di un tumore al cervello."}
{"id": "1995280", "revid": "287204", "url": "https://it.wikipedia.org/wiki?curid=1995280", "title": "Oscar Valdambrini", "text": "Biografia.\nFiglio di Agostino Valdambrini, violinista jazz, fra i pionieri in Italia e I violino dell'orchestra sinfonica della Rai di Torino, Oscar Valdambrini nasce per l'appunto nella citt\u00e0 sabauda nel 1924. Nel 1941 fa il suo esordio in una big band torinese e dal 1954 comincia una lunga collaborazione con Gianni Basso che dar\u00e0 vita ad uno dei gruppi pi\u00f9 noti e prolifici del jazz italiano: prima con il nome di \"\"Sestetto Italiano\" e poi con quello di \"Basso-Valdambrini Quintet\"\". Diventa grande amico di Chet Baker negli anni sessanta, il periodo del maggiore successo del trombettista statunitense. Nel 1967 \u00e8 chiamato da Duke Ellington nella sua orchestra per alcuni concerti in Italia.\nNon si contano le registrazioni effettuate da Valdambrini come leader e session man: ha collaborato con la Duke Ellington Orchestra, con Chet Baker, Dino Piana, Attilio Donadio, Gianni Cazzola, Piero Umiliani, Ennio Morricone, Glauco Masetti, Renato Sellani, Giampiero Boneschi, Bill Conti, Pino Presti, Du\u0161ko Gojkovi\u0107, Puccio Roelens, Giulio Libano, Giorgio Azzolini, Gil Cuppini, Victor Bach ecc.\nDiscografia parziale.\n33 giri.\n1977: oscar valdambrini and the poppy pops \"Intercontinental pop\" etichetta quadrifoglio international stereo vds 268"}
{"id": "1995282", "revid": "1494169", "url": "https://it.wikipedia.org/wiki?curid=1995282", "title": "Hysteria", "text": ""}
{"id": "1995283", "revid": "34060", "url": "https://it.wikipedia.org/wiki?curid=1995283", "title": "Liguilla Pre-Libertadores de Am\u00e9rica", "text": "La Liguilla Pre-Libertadores de Am\u00e9rica (nota semplicemente come Liguilla) \u00e8 stato un torneo disputato tra le migliori squadre della Primera Divisi\u00f3n Profesional de Uruguay, la prima divisione del campionato di calcio dell'Uruguay.\nIstituita nel 1974 con il nome di \"Liguilla Pre-Libertadores de Am\u00e9rica\", venne ribattezzata \"Copa Artigas\" nel 2004, in onore di Jos\u00e9 Gervasio Artigas, eroe nazionale uruguaiano. Nel 2009 le fu restituita la denominazione originaria.\nIl torneo aveva inizio dopo la (eventuale) disputa delle finali per decidere il campione nazionale. Dalla classifica aggregata della Primera Divisi\u00f3n venivano prese le prime sei squadre (quindi il campione nazionale non partecipava necessariamente alla Liguilla, ma vi era ammesso se era una tra queste sei squadre), le quali si affrontavano in un girone all'italiana con partite di sola andata.\nFinalit\u00e0 della Liguilla era quella di decidere quali squadre uruguaiane avrebbero partecipato, nella stagione seguente, alle manifestazioni internazionali organizzate dalla CONMEBOL:\nLa Liguilla faceva riferimento alla Coppa Sudamericana dello stesso anno solare (tale torneo inizia, infatti, in luglio) e alla Coppa Libertadores dell'anno solare successivo (la quale si apre in gennaio). Se la squadra campione nazionale si classificava al terzo o al quarto posto della Liguilla, avrebbe partecipato, oltre che alla Libertadores, anche alla Coppa Sudamericana: data la differente collocazione temporale dei due tornei, non sussistevanno, nel caso, problemi di calendario.\nNelle stagioni 2009-2010 e 2010-2011, la \"Liguilla\" non fu disputata per problemi di calendario, nel primo caso con i mondiali di calcio, nel secondo con la Coppa America.\nDalla stagione 2011-2012 la Liguilla avrebbe dovuto tornare ad essere giocata. Tuttavia, nello stesso 2011, l'AUF ha deciso la soppressione del torneo, disponendo che le qualificazioni alle coppe calcistiche sudamericane vengano determinate sulla base dei piazzamenti nella classifica aggregata (determinata dalla somma dei punti tra torneo di \"Apertura\" e torneo di \"Clausura\")."}
{"id": "1995285", "revid": "110819122", "url": "https://it.wikipedia.org/wiki?curid=1995285", "title": "Riserva naturale integrale Piaie Longhe-Millifret", "text": "La riserva naturale integrale Piaie Longhe-Millifret \u00e8 un'area naturale protetta che \u00e8 situata tra i comuni di Fregona e Farra d'Alpago, all'estremit\u00e0 sud-occidentale del Cansiglio. Culmina con il monte Millifret (1581 m)\nLa zona, caratterizzata da rocce calcaree che favoriscono vari fenomeni carsici, \u00e8 in gran parte boscosa (faggi) e, per quanto riguarda la flora, vanta di numerose specie assai rare se non minacciate. Per quanto riguarda la fauna, essa \u00e8 un punto di passaggio sulle rotte migratorie degli uccelli ma ospita anche diverse specie stanziali, in particolare rapaci e tetraonidi."}
{"id": "1995286", "revid": "297745", "url": "https://it.wikipedia.org/wiki?curid=1995286", "title": "Riserva naturale integrale Piaie Longhe - Millifret", "text": ""}
{"id": "1995288", "revid": "109651", "url": "https://it.wikipedia.org/wiki?curid=1995288", "title": "Ascolto minuto medio", "text": ""}
{"id": "1995290", "revid": "109651", "url": "https://it.wikipedia.org/wiki?curid=1995290", "title": "Audience media", "text": ""}
{"id": "1995293", "revid": "287204", "url": "https://it.wikipedia.org/wiki?curid=1995293", "title": "Kenzo Tange", "text": ""}
{"id": "1995295", "revid": "76963", "url": "https://it.wikipedia.org/wiki?curid=1995295", "title": "Aaron Michael Metchik", "text": "Fratello dell'attore Asher Metchik, ha fatto il suo debutto come attore a 11 anni, partecipando alla serie televisiva \"Un raggio di luna per Dorothy Jane\", nella stagione 1991-1992, ricoprendo il ruolo di Steven Floyd Torkelson.\nNel 1994 ha assunto il ruolo di uno dei piccoli protagonisti del film \"A.A.A. mamma cercasi\".\nSuccessivamente Metchik ha avuto vari ruoli, tra cui il personaggio di Alan Gray nel film del 1995 \"Il club delle baby sitter\", adattamento cinematografico di una popolare serie di libri. Nel 2000 ha vinto un Reel Frontier Award."}
{"id": "1995301", "revid": "161374", "url": "https://it.wikipedia.org/wiki?curid=1995301", "title": "Seconda divisione uruguayana", "text": ""}
{"id": "1995304", "revid": "161374", "url": "https://it.wikipedia.org/wiki?curid=1995304", "title": "Campionato uruguaiano Segunda Divisi\u00f3n", "text": ""}
{"id": "1995308", "revid": "228587", "url": "https://it.wikipedia.org/wiki?curid=1995308", "title": "Kenz\u014d (disambigua)", "text": ""}
{"id": "1995316", "revid": "1186766", "url": "https://it.wikipedia.org/wiki?curid=1995316", "title": "Avati", "text": ""}
{"id": "1995322", "revid": "181699", "url": "https://it.wikipedia.org/wiki?curid=1995322", "title": "Museo del tricolore", "text": "Il Museo del Tricolore \u00e8 uno spazio espositivo situato a Reggio nell'Emilia, all'interno del municipio della citt\u00e0, adiacente alla Sala del Tricolore, la cui collezione \u00e8 formata da cimeli legati alla bandiera italiana.\nStoria.\nIl museo ricostruisce la storia del tricolore italiano, che venne adottato a Reggio nell'Emilia per la prima volta, proprio nella vicina Sala del Tricolore. Il 7 gennaio 1797 venne infatti scelto come vessillo nazionale della Repubblica Cispadana: per la prima volta il tricolore divent\u00f2 bandiera nazionale di uno Stato italiano sovrano. Infatti, in precedenza, il tricolore venne utilizzato come stendardo militare e come simbolo civico di enti locali. Fu ispirato dalla bandiera francese, che all'epoca era un simbolo di libert\u00e0 contro gli stati dell'\"ancien r\u00e9gime\".\nLe esposizioni.\nInaugurato il 7 gennaio 2004, conserva documenti e cimeli che vanno dall'arrivo di Napoleone Bonaparte a Reggio fino alla Restaurazione, tra cui le chiavi della citt\u00e0 donate a Napoleone stesso e il proclama del Senato del 26 agosto 1796 che istitu\u00ec la Repubblica Reggiana, e altri del successivo periodo risorgimentale. La parte del museo che ospita questi ultimi \u00e8 stata inaugurata il 7 gennaio 2006. La datazione dei cimeli conservati arriva fino al 1897, anno del primo centenario della bandiera italiana. Sono anche presenti in gran numero bandiere tricolori degli Stati preunitari italiani.\n\"La pace\".\nSi tratta di pannelli a tempera, vistosamente colorati e dipinti su supporti in tela da Pietro Sogliani, per decorare per gli apparati della Festa patriottica, celebrata a Reggio nell'Emilia il 17 maggio 1801, per la Pace di Luneville siglata tra la Francia e l'Austria. Su Piazza Grande fu eretta una struttura architettonica - ad opera dell'architetto Giovanni Paglia e su disegno di Pietro Ferrarini - che fu adornata di queste tele con allegorie e con scritte celebrative: due carri trionfali portavano la \"Guerra\", \"Vittoria\" e la \"Pace\", preceduti dalla \"Guardia Nazionale\" e seguiti dal carro della \"Speranza\"."}
{"id": "1995323", "revid": "984922", "url": "https://it.wikipedia.org/wiki?curid=1995323", "title": "R\u00e9mi Bresson", "text": "Divenne famoso sia in Francia che all'estero interpretando il ruolo di Guillaume nel mediometraggio \"Juste un peu de r\u00e9confort\"."}
{"id": "1995324", "revid": "486946", "url": "https://it.wikipedia.org/wiki?curid=1995324", "title": "Samuel Eardley", "text": ""}
{"id": "1995328", "revid": "831312", "url": "https://it.wikipedia.org/wiki?curid=1995328", "title": "Mirko Vi\u010devi\u0107", "text": "Con la nazionale jugoslava \u00e8 stato campione olimpico nel 1988, due volte campione mondiale (1986 e 1991) e campione europeo nel 1991.\nDopo il ritiro \u00e8 divenuto allenatore, vincendo il campionato europeo Under-17 con il Montenegro nel 2013."}
{"id": "1995329", "revid": "31886", "url": "https://it.wikipedia.org/wiki?curid=1995329", "title": "Cleopatra Trifena", "text": "Biografia.\nFiglia maggiore di Tolomeo VIII e Cleopatra III, quindi sorella di Tolomeo IX, Tolomeo X, Cleopatra IV e Cleopatra Selene, spos\u00f2 il sovrano seleucide Antioco VIII Gripo. Durante una lotta con il rivale del marito, Antioco IX Eusebe, e dopo la morte di sua moglie, nonch\u00e9 sorella di Trifena, Cleopatra IV, nel 113 a.C., Trifena si suicid\u00f2 quando cadde nelle mani di Antioco IX, nel 112 a.C."}
{"id": "1995330", "revid": "110157", "url": "https://it.wikipedia.org/wiki?curid=1995330", "title": "Krasnoural'sk", "text": "Krasnoural'sk \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul versante orientale degli Urali centrali, sul fiume \"Ku\u0161ajka\", 119\u00a0km a nord del capoluogo Ekaterinburg; dal punto di vista amministrativo, dipende direttamente dalla oblast'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1995332", "revid": "80339", "url": "https://it.wikipedia.org/wiki?curid=1995332", "title": "Krasnouralsk", "text": ""}
{"id": "1995341", "revid": "1318658", "url": "https://it.wikipedia.org/wiki?curid=1995341", "title": "Rari Nantes Imperia", "text": "La Rari Nantes Imperia \u00e8 una societ\u00e0 pallanuotistica di Imperia. \nStoria.\nLa Rari Nantes Imperia nasce nel 1957 da una costola della Giovane Imperia.\nI soci fondatori il 22 febbraio 1957, prendono la decisione di creare la nuova societ\u00e0 e il 9 marzo chiedono l'affiliazione alla Fin. \nNel 1972 la squadra maschile si aggiudica il girone Ligure e a Legnano conquista la promozione alla serie C nazionale ma non avendo piscina non pu\u00f2 iscriversi al campionato.\nIl 1 giugno 1974 viene inagurata la piscina comunale.\nNel 1984 la squadra si iscrive al campionato di serie D e viene promossa il sere C.\nNel 1994 viene inaugurata la Piscina Felice Cascione.\nNel 2006 la squadra vince il campionato di serie B e viene promossa in serie A2\nSquadra Femminile.\nIl settore femminile della Rari Nantes nasce nel 2000.\nNel 2002 le atlete conquistano il terzo posto in serie C. La prima stagione in B \u00e8 nel 2003 mentre nel 2005 la squadra passa in A2. Passano solo 3 anni e l'Imperia \u00e8 in serie A1.\nIl 2 maggio 2012 la squadra femminile, dopo aver battuto la societ\u00e0 sportiva russa dello Yugra Khanty-Mansiysk, ha conquistato la Coppa LEN, l'ottavo titolo per l'Italia dal 1999\nIl 20 dicembre 2012 la squadra femminile conquista anche la Supercoppa LEN battendo nel derby ligure 10-7 il Rapallo, vincitore della Champions Cup.\nNel 2012 la societ\u00e0 \u00e8 stata insignita della Stella d'oro al merito sportivo.\nIl 18 maggio 2014 la squadra femminile diventa Campione d'Italia per la prima volta nella sua storia, dopo aver battuto il Plebiscito Padova.\nL'11 aprile 2015 conquista per la seconda volta la Coppa LEN, battendo nel derby italiano il Plebiscito Padova.\nIl 28 settembre rinuncia all'iscrizione ai campionati 2017/2018 di Serie A1 per la squadra femminile e Serie A2 per la squadra maschile, per problemi finanziari.\nSquadra Maschile.\nIl 14 Luglio 2021,vincendo gara 2 della finale PlayOff di serie B, la squadra maschile viene promossa in serie A2."}
{"id": "1995349", "revid": "984922", "url": "https://it.wikipedia.org/wiki?curid=1995349", "title": "Marvin Benha\u00efm", "text": ""}
{"id": "1995350", "revid": "161374", "url": "https://it.wikipedia.org/wiki?curid=1995350", "title": "Santi Nazario e Celso di Cenate Sotto", "text": ""}
{"id": "1995352", "revid": "599013", "url": "https://it.wikipedia.org/wiki?curid=1995352", "title": "Mart\u00edn Hidalgo", "text": "Carriera.\nClub.\nDopo il periodo nelle giovanili dello Sporting Cristal, debutta in prima divisione peruviana nel 1995.\nNel 1997 si trasferisce in Europa, all'UD Las Palmas, dove gioca la maggior parte della stagione. Nel 1999 torna in Per\u00f9, nuovamente allo Sporting Cristal, dove gioca due stagioni.\nNel 2001 passa agli argentini del V\u00e9lez S\u00e1rsfield, dove gioca fino al 2003.\nDopo la stagione 2003 passata al Col\u00f3n de Santa Fe, torna in Europa, al in Russia. Dopo 20 presenze nel campionato russo di calcio viene mandato in prestito all'Alianza Lima per la stagione 2004.\nNel 2005 torna in Russia, giusto in tempo per giocare tre partite di campionato, e viene ceduto ai paraguaiani del Club Libertad.\nVinto il titolo nazionale del 2006, viene mandato in prestito in Brasile, prima all'Internacional, poi ai rivali del Gr\u00eamio.\nNel 2008 torna in patria, all'Alianza Lima, quindi nel 2010 passa al Cienciano.\nNazionale.\nCon la nazionale di calcio peruviana ha giocato 38 partite, segnando 3 reti. Ha partecipato alla Copa Am\u00e9rica 1997, 2001 e 2004."}
{"id": "1995366", "revid": "367445", "url": "https://it.wikipedia.org/wiki?curid=1995366", "title": "Maurizio Moretti", "text": "Carriera.\nCresce calcisticamente nel Rivignano, dove viene scoperto da Paolo Mazza che lo porta a Ferrara nella nel 1962. Affidato alle cure di Giovan Battista Fabbri, nel 1965 vince il campionato Primavera avendo come compagni di squadra, tra gli altri, Fabio Capello, Luigi Pasetti, Edoardo Reja, Gianfranco De Bernardi, Arturo Bertuccioli, Adriano Zanier e Franco Pezzato.\nEsordisce nella SPAL in Serie B ventenne il 2 maggio 1965 contro il Brescia mettendosi subito in luce come uno dei migliori stopper del momento e prendendo il posto dell'acciaccato Riva. L'anno successivo \u00e8 in Serie A e Francesco Petagna lo fa esordire il 3 ottobre 1965 contro il a Ferrara. Da quel momento Moretti \u00e8 lanciato verso una radiosa carriera che lo vede progressivamente punto fisso al centro della difesa con Bagnoli e Colombo prima e successivamente con Bertuccioli e Pasetti che furono suoi compagni di squadra fra i Primavera della SPAL. Purtroppo il sogno e le ambizioni di Moretti si interrompono proprio contro il Milan, il 16 aprile 1967, quando in uno scontro di gioco si infortuna seriamente.\nResta fermo un anno per tornare in campo in Serie B il 13 ottobre 1968 sempre con la SPAL contro la ma non convince n\u00e9 Mazza n\u00e9 Fabbri, nel frattempo tornato alla guida dei biancoazzurri. Ceduto a novembre alla Del Duca Ascoli in prestito, approda cos\u00ec fra i bianconeri allenati dall'ex spallino Carlo Mazzone in Serie C assieme al suo coetaneo De Bernardi.\nTorna a Ferrara nel 1969 per giocare altri due campionati di Serie C senza infamia e senza lode, incappando per\u00f2, il 22 febbraio 1970, nella sfortunato episodio di due autogol segnati in una gara interna contro l'. Passa infine al nel 1971 e dopo altri due campionati di C torna in Friuli chiudendo cos\u00ec la sua carriera.\nPer una strana coincidenza, Moretti era nato il 3 marzo come Eugenio Bruschini, altro calciatore della SPAL che ebbe la carriera compromessa a seguito di una serie di infortuni.\nCessata l'attivit\u00e0 agonistica ha a lungo gestito una locanda sita in Pannellia di Sedegliano insieme alla moglie e alla figlia Daniela.\n\u00c8 morto nel marzo 2021 all'et\u00e0 di 76 anni, vittima della COVID-19."}
{"id": "1995372", "revid": "834", "url": "https://it.wikipedia.org/wiki?curid=1995372", "title": "Yeah!", "text": ""}
{"id": "1995376", "revid": "287204", "url": "https://it.wikipedia.org/wiki?curid=1995376", "title": "Yeah! (brano musicale)", "text": ""}
{"id": "1995377", "revid": "1745361", "url": "https://it.wikipedia.org/wiki?curid=1995377", "title": "Monti Vindhya", "text": "I monti Vindhya sono una catena montuosa delle regioni centrali dell'India che geograficamente separa il subcontinente indiano tra India settentrionale e India meridionale, a nord la pianura Indo-Gangetica, a sud l'Altopiano del Deccan.\nI monti sono costituiti principalmente di arenaria e rocce basaltiche, e sono contenuti in quote che vanno dai 460 ai 1.100 metri sul livello del mare.\nI monti Vindhya si estendono per una lunghezza di quasi mille chilometri, immediatamente a nord del corso del fiume Narmada, andando dalla frontiera orientale dello Stato del Gujarat, dirigendosi verso nord-est lungo il Madhya Pradesh e incontrando il fiume Gange nelle vicinanze della citt\u00e0 di Mirzapur. \nLungo le sue pendici meridionali scorrono gli affluenti del Narmada, che scorre verso ovest all'interno di una valle compresa tra i monti Vindhya a nord e i monti Satura a sud, prima di sfociare nel Mar Arabico. Altri fiumi delle sue pendici settentrionali, come il Kalisindh e il Betws, alimentano il Gange.\nL'altopiano dei Vindhya \u00e8 situato a nord della parte centrale della catena e domina la pianura gangetica. Qui si trova la citt\u00e0 di Bhopal, la capitale del Madhya Pradesh, e la citt\u00e0 di Indore.\nSecondo la leggenda, il rishi Agastya, costrinse i monti Vindhya a inginocchiarsi al suo cospetto, permettendo al sole di riprendere il suo regolare corso, dapprima interrotto da una crescita abnorme di queste montagne, e aprendo un passaggio verso il sud dell'India, dove invent\u00f2 il tamil ed estese le dottrine brahmaniche. \nIl Parco Nazionale di Bandhavgarh \u00e8 situato sui Vindhya."}
{"id": "1995379", "revid": "2005419", "url": "https://it.wikipedia.org/wiki?curid=1995379", "title": "Kefiran", "text": "Il kefiran (o kefran, o grani di kefir) \u00e8 il complesso di polisaccaridi prodotti dai batteri e lieviti del kefir.\nI granuli utilizzati per la produzione del kefir, analizzati al microscopio, si rivelano costituiti principalmente da proteine insolubili e mucopolisaccaridi neutri. La composizione in percentuale di peso secco di questi granuli \u00e8: grasso 4,4%, mucopolisaccaridi 45,7%, proteine totali 34,3% delle quali insolubili 27,0% solubili 1,6% amminoacidi liberi 5,6%. Sono stati osservati anche tracce di ferro in forma cristallina e amorfa sulla superficie dei granuli. \nIl principale di questi componenti \u00e8 il kefiran che ne costituisce circa il 45%. Attualmente, il meccanismo con cui i granuli di kefir si formano e crescono non \u00e8 ancora stato completamente studiato.\nIl kefiran \u00e8 composto da due monosaccaridi, il D-glucosio e il D-galattosio pi\u00f9 o meno in eguali proporzioni. La struttura del kefiran non \u00e8 ancora completamente chiara.\nIl kefiran \u00e8 prodotto nella parte interna dei grani e si suppone che questo avvenga fondamentalmente ad opera dei lattobacilli \"kefiranofaciens\" e \"kefiri\".\nEsperimenti condotti in Giappone su ratti da laboratorio hanno dimostrato che il kefiran ha propriet\u00e0 antitumorali e che nei ratti nutriti con kefiran si osservavano riduzioni del tumore della vescica. Altri esperimenti hanno dimostrato che il kefiran ha anche propriet\u00e0 antinfiammatorie e che contribuisce alla guarigione delle coliti ulcerose."}
{"id": "1995380", "revid": "287204", "url": "https://it.wikipedia.org/wiki?curid=1995380", "title": "Kothagudem", "text": "Kothagudem (o Kottagudem) \u00e8 una suddivisione dell'India, classificata come \"municipality\", di 79.727 abitanti, situata nel distretto di Khammam, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 17\u00b0 33' 0 N e 80\u00b0 37' 60 E e ha un'altitudine di 89 .\nSociet\u00e0.\nEvoluzione demografica.\nAl censimento del 2001 la popolazione di Kothagudem assommava a 79.727 persone, delle quali 39.504 maschi e 40.223 femmine. I bambini di et\u00e0 inferiore o uguale ai sei anni assommavano a 8.192, dei quali 4.146 maschi e 4.046 femmine. Infine, coloro che erano in grado di saper almeno leggere e scrivere erano 55.683, dei quali 30.429 maschi e 25.254 femmine."}
{"id": "1995384", "revid": "486946", "url": "https://it.wikipedia.org/wiki?curid=1995384", "title": "Elvis il re del rock", "text": ""}
{"id": "1995389", "revid": "287204", "url": "https://it.wikipedia.org/wiki?curid=1995389", "title": "Kothavalasa", "text": "Kothavalasa \u00e8 una suddivisione dell'India, classificata come \"census town\", di 12.298 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 17\u00b0 53' 60 N e 83\u00b0 12' 0 E e ha un'altitudine di 209 .\nSociet\u00e0.\nEvoluzione demografica.\nAl censimento del 2001 la popolazione di Kothavalasa assommava a 12.298 persone, delle quali 6.123 maschi e 6.175 femmine. I bambini di et\u00e0 inferiore o uguale ai sei anni assommavano a 1.419, dei quali 728 maschi e 691 femmine. Infine, coloro che erano in grado di saper almeno leggere e scrivere erano 8.480, dei quali 4.678 maschi e 3.802 femmine."}
{"id": "1995390", "revid": "339392", "url": "https://it.wikipedia.org/wiki?curid=1995390", "title": "Bulls (rugby)", "text": ""}
{"id": "1995397", "revid": "574302", "url": "https://it.wikipedia.org/wiki?curid=1995397", "title": "Golden Globe per il miglior speciale TV", "text": "Il Golden Globe per il miglior speciale \u00e8 stato assegnato nel 1973 e nel 1982 al miglior speciale TV dalla HFPA (\"Hollywood Foreign Press Association\").\nVincitori e candidati.\nL'elenco mostra il vincitore seguito dagli speciali che hanno ricevuto una candidatura. Per ogni speciale viene indicato il titolo originale."}
{"id": "1995399", "revid": "599013", "url": "https://it.wikipedia.org/wiki?curid=1995399", "title": "Bernadette Zurbriggen", "text": "Biografia.\nStagioni 1972-1975.\nPrincipalmente discesista, ma in grado di farsi valere in tutte le specialit\u00e0, Bernadette Zurbriggen ottenne i primi piazzamenti internazionali di rilievo agli XI Giochi olimpici invernali di , dove si piazz\u00f2 7\u00aa nella discesa libera, 18\u00aa nello slalom gigante e non complet\u00f2 lo slalom speciale. Il 25 febbraio dello stesso anno ottenne a Crystal Mountain in discesa libera il suo primo piazzamento in Coppa del Mondo, chiudendo al 4\u00ba posto.\nIl 2 marzo 1973 a Mont-Sainte-Anne sal\u00ec per la prima volta sul podio in Coppa del Mondo giungendo 2\u00aa in slalom gigante alle spalle della fuoriclasse Annemarie Moser-Pr\u00f6ll; pochi giorni dopo, il 7 marzo ad Anchorage, ottenne nella medesima specialit\u00e0 la sua prima vittoria nel circuito. Nella stagione 1973-1974 partecip\u00f2 ai Mondiali di Sankt Moritz classificandosi 11\u00aa nella discesa libera, mentre nella stagione 1974-1975 in Coppa del Mondo, dopo aver conquistato quattro podi con due vittorie, chiuse al 2\u00ba posto nella classifica di discesa libera, superata dalla Moser-Pr\u00f6ll di quattro punti.\nStagioni 1976-1980.\nConvocata per i XII Giochi olimpici invernali di , si piazz\u00f2 7\u00aa nella discesa libera, 12\u00aa nello slalom speciale e non termin\u00f2 lo slalom gigante. Anche quell'anno in Coppa del Mondo fu 2\u00aa nella classifica di discesa libera, superata dalla vincitrice Brigitte Totschnig di 19 punti; i suoi podi furono sette (tre le vittorie). Nel 1977 vinse la sua ultima gara di Coppa del Mondo, la discesa libera di Schruns del 18 gennaio, e nel 1978 prese parte ai Mondiali di Garmisch-Partenkirchen, piazzandosi 11\u00aa nella medesima specialit\u00e0.\nIl 2 marzo 1979 conquist\u00f2 l'ultimo podio in Coppa del Mondo con il 3\u00ba posto ottenuto nella discesa libera pre-olimpica di Lake Placid, ancora dietro ad Annemarie Moser-Pr\u00f6ll e a Marie-Th\u00e9r\u00e8se Nadig; concluse la stagione, per la terza volta in carriera, al 2\u00ba posto nella Coppa del Mondo di discesa libera, staccata di 35 dalla Moser-Pr\u00f6ll. Nel 1980 ottenne il suo ultimo risultato in Coppa del Mondo, l'8\u00ba posto nella discesa libera di Arosa del 15 gennaio, e l'ultimo piazzamento in carriera, l'11\u00ba posto posto nella discesa libera dei XIII Giochi olimpici invernali di .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nKB = combinata"}
{"id": "1995400", "revid": "767487", "url": "https://it.wikipedia.org/wiki?curid=1995400", "title": "Marku\u0161ica", "text": "Marku\u0161ica \u00e8 un comune della Croazia di 3.053 abitanti della Regione di Vukovar e della Sirmia."}
{"id": "1995404", "revid": "123158351", "url": "https://it.wikipedia.org/wiki?curid=1995404", "title": "Huri", "text": "Le Huri (), pl. di \"\u1e25awr\u0101\" (), masch. \"a\u1e25w\u0101r\" (), , in italiano uri o ur\u00ec, secondo la tradizione islamica sono delle giovani donne (la cui natura sarebbe quella dello zafferano, del muschio, della canfora o dell'ambra) che attendono per disposizione divina nel paradiso quanti, in base al decreto di Allah nel Giorno del Giudizio, vi saranno destinati.&lt;br&gt;In numerosi passaggi coranici, le Huri sarebbero giovani ragazze, con \"occhi bellissimi\", mentre la leggenda s'\u00e8 impadronita di loro, descrivendone fantasiosamente la pelle, talmente delicata da essere addirittura diafana, oltre che perennemente vergini, destinate come mogli al beato, allietandone il soggiorno eterno in paradiso. Sempre secondo la tradizione leggendaria, le giovani non sarebbero soggette al ciclo mestruale e non avrebbero la capacit\u00e0 di concepire e generare. \nSempre secondo il sentimento islamico, certificato dal Corano e dai \"\u1e25ad\u012bth\" pi\u00f9 autorevoli, esse vivrebbero in bellissimi e sontuosi padiglioni o palazzi, accudite da ancelle, e indosserebbero ricchi gioielli e varie pietre preziose e avrebbero perennemente 33 anni \u2013 la medesima et\u00e0 del profeta \u02bf\u012as\u0101 quando apparentemente mor\u00ec \u2013 esattamente come i loro mariti umani.\nContrariamente a credenze diffuse, nel Corano non viene rivelato il numero di Huri che attende chi sar\u00e0 destinato al paradiso.\nSecondo lo stesso Corano, nel paradiso esistono anche esseri di sesso maschile: i \"ghilm\u0101n\" (\"Cor.\" LII:24))."}
{"id": "1995407", "revid": "310967", "url": "https://it.wikipedia.org/wiki?curid=1995407", "title": "Hominini", "text": "Hominini (Gray, 1825) \u00e8 una trib\u00f9 di ominidi a cui appartengono l'uomo, lo scimpanz\u00e9 comune, il bonobo e numerosi generi estinti, considerabili come i nostri antenati.\nLa trib\u00f9 fa parte della sottofamiglia degli Homininae (con cui non va confusa), comprendente anche i gorilla, i quali formano la trib\u00f9 a s\u00e9 stante dei Gorillini.\nL'istituzione della trib\u00f9 deriv\u00f2 dall'idea che, pur ammettendo una forte parentela fra i tre generi viventi della sottofamiglia Homininae (\"Homo\", \"Gorilla\" e \"Pan\"), l'uomo e lo scimpanz\u00e9 fossero pi\u00f9 strettamente imparentati fra loro di quanto non lo fossero coi gorilla: i ritrovamenti fossili confermarono questa teoria, datando la separazione completa fra queste due linee evolutive fra i 6 ed i 5,5 milioni di anni fa, dopo un processo di speciazione durato circa quattro milioni di anni. Per poter dividere i generi \"Homo\" e \"Pan\", bisogna infatti scendere al rango di sottotrib\u00f9.\nTassonomia:\n\u00c8 interessante notare che nessuno dei fossili ritrovati finora viene ascritto alla sottotrib\u00f9 dei Panina, di cui fanno parte unicamente le due specie di scimpanz\u00e9 attualmente viventi, mentre tutti i fossili di ominidi preistorici vengono generalmente classificati nella sottotrib\u00f9 degli Hominina. Il confine fra le due sottotrib\u00f9 \u00e8 per\u00f2 assai labile e dettato principalmente da ragion di etica, tanto che molti studiosi propenderebbero per una riclassificazione dell'uomo come appartenente al genere \"Pan\" o, viceversa, per un accorpamento di \"Pan\" a \"Homo\".\nFra gli appartenenti alla sottotrib\u00f9 Hominina, \"Orrorin\" e \"Sahelanthropus\" sono considerate forme assai ancestrali di Hominini, tanto pi\u00f9 che vissero durante il periodo di separazione fra le due sottotrib\u00f9 attuali: "}
{"id": "1995408", "revid": "1305772", "url": "https://it.wikipedia.org/wiki?curid=1995408", "title": "Yeah", "text": ""}
{"id": "1995409", "revid": "287204", "url": "https://it.wikipedia.org/wiki?curid=1995409", "title": "Kovurpalle", "text": "Kovurpalle \u00e8 una suddivisione dell'India, classificata come \"census town\", di 8.534 abitanti, situata nel distretto di Nellore, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 14\u00b0 46' 0 N e 80\u00b0 0' 0 E e ha un'altitudine di 17 .\nSociet\u00e0.\nEvoluzione demografica.\nAl censimento del 2001 la popolazione di Kovurpalle assommava a 8.534 persone, delle quali 4.222 maschi e 4.312 femmine. I bambini di et\u00e0 inferiore o uguale ai sei anni assommavano a 737, dei quali 377 maschi e 360 femmine. Infine, coloro che erano in grado di saper almeno leggere e scrivere erano 6.449, dei quali 3.446 maschi e 3.003 femmine."}
{"id": "1995410", "revid": "767487", "url": "https://it.wikipedia.org/wiki?curid=1995410", "title": "Combahee River Collective", "text": "Il Combahee River Collective \u00e8 un collettivo di femministe e lesbiche nere nato negli Stati Uniti nei primi anni 1970 per iniziativa di Barbara Smith.\nStoria.\nNel 1973, dopo aver partecipato al primo incontro del National Black Feminist Organisation a New York, Smith decide di crearne una sezione a Boston. Dopo alcune riunioni organizzative con altre donne (tra le quali Demita Frazier), agli inizi del 1974 viene fondato il Combahee River Collective, che prende il nome da un avvenimento storico legato alla lotta degli afroamericani e a una leggendaria figura di donna, Harriet Tubman, che nel 1863 aveva liberato circa 750 schiavi nella Carolina del Sud.\nTra le militanti del Combahee River Collective, oltre alle gi\u00e0 citate Barbara Smith e Demita Frazier, vanno ricordate: Audre Lorde, Lorraine Bethel, Margo Okizawa Rey, Gloria Hull, Cheryl Clarke, Sharon Page Richie.\nNel 1977 il Combahee River Collective scrive il suo Manifesto."}
{"id": "1995411", "revid": "574302", "url": "https://it.wikipedia.org/wiki?curid=1995411", "title": "Henrietta Award", "text": "L'Henrietta Award \u00e8 stato assegnato al migliore attore e alla migliore attrice del mondo dalla HFPA (\"Hollywood Foreign Press Association\") dal 1951 al 1980.\nAlbo d'oro.\nL'elenco mostra i vincitori di ogni anno, seguiti dagli attori che hanno ricevuto una candidatura."}
{"id": "1995412", "revid": "22475", "url": "https://it.wikipedia.org/wiki?curid=1995412", "title": "Decalogo di Knox", "text": "Il cosiddetto Decalogo di Knox \u00e8 un insieme di regole per il \"giallo\" \"deduttivo\" compilato da Ronald A. Knox nel 1929 e pubblicato per la prima volta nell'introduzione curata dallo stesso Knox alla raccolta \"The Best Detective Stories of 1928-29\". Il decalogo contiene le dieci regole che ogni romanzo poliziesco di tipo deduttivo dovrebbe rispettare per consentire anche al lettore di arrivare alla soluzione dell'enigma proposto.\nCome altri autori della sua generazione, Knox era convinto che il genere giallo fosse una sorta di gioco o una sfida ludica, da giocare ad armi pari tra lo scrittore e il lettore. Secondo Knox infatti un racconto giallo:\nOltre a Ronald Knox, anche S.S. Van Dine ha compilato un suo insieme di regole intitolato \"Twenty Rules for Writing Detective Stories\"."}
{"id": "1995413", "revid": "767487", "url": "https://it.wikipedia.org/wiki?curid=1995413", "title": "Dei della peste", "text": "Dei della peste (\"G\u00f6tter der Pest\") \u00e8 un film del 1970 diretto da Rainer Werner Fassbinder. Il film, per molti aspetti, pu\u00f2 considerarsi un sequel del film d'esordio del regista \"L'amore \u00e8 pi\u00f9 freddo della morte\".\nTrama.\nFranz esce dal carcere e lascia la sua compagna Joanna per Margarethe, meno possessiva nei suoi confronti. Stringe amicizia con G\u00fcnther detto \"Gorilla\" nonostante quasi gli abbia ucciso il fratello colpevole di una spiata. I due contattano Jo e progettano di fare una rapina al supermercato. Il colpo verr\u00e0 denunciato da Joanna informata da Carla. Margarethe informer\u00e0 a sua volta la polizia per salvare Franz. Durante il colpo Franz sar\u00e0 ucciso dalla polizia e G\u00fcnther uccider\u00e0 Carla. Alla fine Joanna e Margarethe si ritroveranno entrambe sulla tomba di Franz."}
{"id": "1995414", "revid": "205250", "url": "https://it.wikipedia.org/wiki?curid=1995414", "title": "Valle Ellero", "text": ""}
{"id": "1995418", "revid": "709565", "url": "https://it.wikipedia.org/wiki?curid=1995418", "title": "Caschetto da baseball", "text": "Il caschetto \u00e8 un indumento protettivo obbligatorio utilizzato dai battitori nel gioco del baseball e del softball. Nel gioco infatti c'\u00e8 il rischio di essere colpiti dalla palla lanciata del lanciatore e, se non ci fosse il caschetto, si rischierebbero gravi danni alla testa.\nStruttura e dimensioni.\nIl caschetto ricopre interamente il capo e la fronte; inoltre garantisce protezione delle orecchie. Nel campionato italiano di baseball in tutte le categorie la protezione di entrambe le orecchie \u00e8 obbligatoria, mentre in altri campionati come la MLB \u00e8 protetto solamente l'orecchio esposto verso il lanciatore durante la fase di battuta (\u00e8 denominato para-orecchie).\nLa regione esterna \u00e8 costituita da una plastica estremamente dura, ma allo stesso tempo flessibile e maneggevole per consentire di eseguire al meglio i gesti atletici; spesso presenta delle aperture che consentono il passaggio dell'aria.\nLa regione interna presenta due strati di composizione differente di natura gommosa, che hanno lo scopo principale di attutire l'urto.\nStoria.\nIl primo caschetto da baseball fu ideato nel 1907 da Roger Bresnahan il quale decise di utilizzarlo dopo che era stato colpito al capo durante il gioco. Da allora l'uso dei caschetti si diffuse rapidamente, anche se in fasi altalenanti: molti battitori infatti, tra cui Babe Ruth e Ty Cobb, battevano senza caschetto.\nNegli anni cinquanta e sessanta molti battitori utilizzarono pezzi di plastica da inserire dentro il cappellino a scopo protettivo, pur di non indossare il caschetto. Molti giocatori negli anni settanta, tra i quali Bob Montgomery e Norm Cash, andarono a battere senza caschetto fino alla fine della loro carriera. L'ultimo fu proprio Montgomery nel 1979.\nLe varie tipologie di caschetto.\nNelle categorie giovanili anche in Italia, al caschetto pu\u00f2 essere incorporata un'ulteriore protezione che ricopre il viso: mento, bocca e naso.\nNella Italian Baseball League e nella Major League Baseball, il caschetto \u00e8 obbligatorio per i \"bat-boys/batgirls\" e \"ballboys/ballgirls\" (ragazzini il cui compito \u00e8 quello di recuperare palle e mazze durante lo svolgimento di una partita di baseball).\nIl caschetto senza il para-orecchie \u00e8 facoltativo durante il gioco per gli allenatori posti ai lati del diamante, zona del campo nella quale \u00e8 elevato il numero di battute."}
{"id": "1995421", "revid": "287204", "url": "https://it.wikipedia.org/wiki?curid=1995421", "title": "Kovvur", "text": "Kovvur \u00e8 una suddivisione dell'India, classificata come \"nagar panchayat\", di 39.193 abitanti, situata nel distretto del Godavari Occidentale, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 1' 0 N e 81\u00b0 43' 60 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Kovvur assommava a 39.193 persone, delle quali 19.524 maschi e 19.669 femmine. I bambini di et\u00e0 inferiore o uguale ai sei anni assommavano a 4.131, dei quali 2.134 maschi e 1.997 femmine. Infine, coloro che erano in grado di saper almeno leggere e scrivere erano 27.536, dei quali 14.522 maschi e 13.014 femmine."}
{"id": "1995422", "revid": "15756", "url": "https://it.wikipedia.org/wiki?curid=1995422", "title": "Rapallo Pallanuoto", "text": "La S.S.D. Rapallo Nuoto \u00e8 una societ\u00e0 sportiva affiliata alla Federazione Italiana Nuoto, attiva dal 1971 ad oggi, di Rapallo, nella citt\u00e0 metropolitana di Genova.\nSono attivi tre settori: nuoto, pallanuoto e master. La squadra gioca le proprie partite casalinghe nella piscina olimpionica comunale di San Pietro di Novella. Attualmente la squadra di pallanuoto femminile milita in Serie A2; quella maschile, dopo la promozione nel 2013, \u00e8 invece iscritta nel campionato di Serie B.\nI colori sociali sono il giallo e azzurro, il simbolo un pesce.\nStoria.\nLa prima societ\u00e0 (A.S.D. Rapallo Nuoto) \u00e8 stata fondata a Rapallo il 30 novembre del 1971. Nei primissimi anni, a causa dell'assenza di un impianto natatorio nella cittadina rapallese, la squadra fu costretta ad \"emigrare\" nei vicini impianti di Camogli, Recco, Bogliasco e Genova e a svolgere i necessari allenamenti in mare, nel periodo estivo, o in palestra nelle stagioni autunnale-invernale.\nIl trasloco nelle altre piscine comunali si interruppe nel 1975 quando la nuova piscina olimpionica di Rapallo (ubicata nella frazione di San Pietro di Novella) fu portata a compimento e consegnata alla societ\u00e0 Rapallo Nuoto, gestione che tuttora mantiene.\nTra gli atleti che hanno militato nella pallanuoto maschile e femminile rapallese vi sono stati Marco Formentini e le campionesse mondiali olimpiche Francesca Cristiana Conti e Cinzia Ragusa.\nNel 1994 il Comitato olimpico nazionale italiano ha conferito alla societ\u00e0 la \"Stella di Bronzo al Merito Sportivo\" e negli anni 1995-1997-1998-1999-2004-2007 il titolo di \"Societ\u00e0 dell'anno\" dalla locale sezione cittadina del Panathlon International.\nLa squadra di pallanuoto femminile ha militato, dopo la promozione nel 2006, conquistata con i playoff contro la squadra Serapo di Gaeta, nel campionato Serie A1. Nella stagione 2010-2011 la squadra femminile dopo aver battuto la societ\u00e0 sportiva olandese della Fysius Het Ravijn ha conquistato la Coppa LEN femminile, il primo titolo nella sua storia e il settimo titolo per l'Italia dal 1999.\nNell'estate del 2011 viene ufficializzato il passaggio della stessa squadra nelle file della Pro Recco diventando, di fatto, la nuova \"rosa\" della societ\u00e0 recchelina. Il \"trasferimento\" dell'ex societ\u00e0 rapallese a Recco \u00e8 durato per\u00f2 soltanto un campionato in quanto, nell'estate del 2012, a seguito delle dimissioni alla presidenza recchelina di Gabriele Volpi e famiglia, la squadra e il titolo femminile sono ritornate a Rapallo.\nL'11 agosto 2012 viene quindi rifondata la societ\u00e0 rapallese di pallanuoto - con il nome di Rapallo Pallanuoto - erede della storica Rapallo Nuoto e continuativa della seppur breve parentesi della Pro Recco femminile. Militante nel campionato di Serie A1, la nuova presidenza \u00e8 presieduta da Enrico Antonucci e Mario Sinatra nel ruolo di allenatore e collaboratore. Nella stagione 2012-2013 la squadra femminile \u00e8 Campione d'Italia, il primo titolo nella sua storia.\nIl settore maschile della societ\u00e0, dopo anni di militanza nei campionati di Serie B, con la vittoria sul Bergamo Alta si aggiudica nel giugno 2013 la promozione in Serie A2.\nNell'agosto 2014 la formazione Under 19 della Rapallo Pallanuoto \u00e8 Campione d'Italia dopo una finale vittoriosa contro la SIS Roma."}
{"id": "1995426", "revid": "647919", "url": "https://it.wikipedia.org/wiki?curid=1995426", "title": "Rapallo Nuoto", "text": ""}
{"id": "1995428", "revid": "6923", "url": "https://it.wikipedia.org/wiki?curid=1995428", "title": "Demolitore", "text": "Il demolitore, o impresa demolitrice, \u00e8 l'impresa che ricopre la funzione di demolizione in un determinato ambito.\nNelle costruzioni.\nIn ambito civile tali imprese sono addette all'abbattimento dei edifici, in modo da poter essere sostituiti da altri edifici o adibire una nuova funzione al lotto.\nNei trasporti.\nIn questo ambito viene definito come Centro di Raccolta Veicoli Fuori Uso, il quale ritira e smaltisce i mezzi stradali non pi\u00f9 circolanti e in fase di rottamazione (autoveicoli, motociclette, camion, ecc. ma in taluni casi anche elettrodomestici) a seguito di radiazione dal Pubblico registro automobilistico.\nAl riguardo, la normativa principale in Italia \u00e8 il decreto legislativo n. 209 del 24 giugno 2003 \"Attuazione della direttiva 2000/53/CE relativa ai veicoli fuori uso\" che disciplina le modalit\u00e0 con cui debbono essere trattati i veicoli fuori uso.\nFunzione.\nI veicoli ritirati vengono spogliati delle parti riutilizzabili (cerchi, cruscotti, sedili e altro), ripuliti dagli oli non riciclabili e dalle batterie per il necessario smaltimento a norma di legge e quindi pressati e rivenduti a peso ad aziende operanti nel settore della siderurgia. Non di rado per\u00f2 i lamierati e le scocche nude ancora integre vengono stoccate e quindi vendute a uso ricambio di carrozzeria.\nRequisiti per la demolizione.\nPer accedere alla fase di rottamazione ed essere successivamente demolito, il veicolo non dev'essere pi\u00f9 registrato presso il P.R.A., \u00e8 detto perci\u00f2 \"radiato\"."}
{"id": "1995429", "revid": "122326744", "url": "https://it.wikipedia.org/wiki?curid=1995429", "title": "Barbara Smith", "text": "Femminista lesbica afroamericana, \u00e8 tra le maggiori esponenti della corrente del \"Black Feminism\".\n\u00c8 tra le fondatrici del collettivo \"Combahee River Collective\" e, insieme a Audre Lorde di \"Kitchen Table: Women of Color Press\", una casa editrice specializzata nelle pubblicazioni scritte da donne di colore, ed \u00e8 una delle prime saggiste a definire il concetto della simultaneit\u00e0 delle oppressioni che subiscono le donne nere.\nLa Smith si definisce \"una femminista nera, una donna nera, una lesbica nera\", soggetta pertanto a sistemi di oppressione tra loro interconnessi, relativi a razza, classe, genere, preferenza sessuale. \nIl suo lavoro critico ed editoriale negli anni settanta e ottanta ha contribuito a valorizzare la tradizione letteraria delle donne afroamericane ed a definire il femminismo nero."}
{"id": "1995430", "revid": "287204", "url": "https://it.wikipedia.org/wiki?curid=1995430", "title": "Salvatore Andreani", "text": "Biografia.\nSalvatore Andreani nacque a Milano da una nobile famiglia del patriziato milanese, intraprendendo ancora giovane la carriera ecclesiastica ed entrando nell'ordine dei chierici regolari di San Paolo.\nVenne eletto vescovo di Lodi il 22 aprile 1765.\nGenealogia episcopale.\nLa genealogia episcopale \u00e8:"}
{"id": "1995431", "revid": "1305772", "url": "https://it.wikipedia.org/wiki?curid=1995431", "title": "B-Sides &amp; Rarities", "text": ""}
{"id": "1995433", "revid": "122315", "url": "https://it.wikipedia.org/wiki?curid=1995433", "title": "Proconsulidae", "text": ""}
{"id": "1995434", "revid": "122315", "url": "https://it.wikipedia.org/wiki?curid=1995434", "title": "Proconsulinae", "text": ""}
{"id": "1995437", "revid": "1522738", "url": "https://it.wikipedia.org/wiki?curid=1995437", "title": "Personaggi di Wario", "text": "Questa \u00e8 una lista dei personaggi secondari della serie di videogiochi di Wario. La lista comprende sia la serie di \"Wario Land\" che quella di \"WarioWare\".\nSerie di Wario Land.\nWario.\n fu creato come antagonista di Mario e apparve per la prima volta nel videogioco a piattaforme del 1992, \"\", come antagonista principale e boss finale. Da allora Wario si \u00e8 evoluto in protagonista e antieroe di una serie di videogiochi incentrata su di lui, ricca di titoli per console casalinghe e portatili. Il doppiatore Charles Martinet gli presta la voce.\nCapitan Melassa.\n (in inglese \"Captain Maple Syrup\") \u00e8 una piratessa, capitano dei Black Sugar Pirates. Essendo molto avida, \u00e8 rivale dell'avidissimo Wario. La sua base operativa \u00e8 la Kitchen Island, e la sua nave pirata \u00e8 chiamata SS Tea cup. Apparve per la prima volta in ', e riapparve nel seguito \"Wario Land II\" e in ', abbandonando il ruolo di antagonista di quest'ultimo.\nNel suo debutto in \"Super Mario Land 3: Wario Land\", il protagonista, Wario, dopo aver subito una sconfitta da Mario e aver perso il suo castello, si avventura alla ricerca di nuovi tesori. Il tesoro in questione \u00e8 una gigantesca statua d'oro della Principessa Peach, che lui ha intenzione di rivendere a Mario in cambio di un'enorme cifra di denaro. Wario viene a sapere dei Brown Sugar Pirates, che hanno rubato migliaia di tesori da differenti paesi nel passato, e uno di essi \u00e8 la statua in questione. Wario si batte contro i membri dei Brown Sugar Pirates durante la sua avventura nella Kitchen Island, rubando ogni tesoro che poteva. Alla fine, Wario decise di entrare anche nel castello di Melassa, colmo di tesori. Quando Wario arriva al castello per rubare i tesori, rimane sorpreso scoprendo che Melassa \u00e8 una donna. Dopodich\u00e9, la piratessa evoca un genio da una lampada magica, salta sulle sue spalle e insieme volano a mezz'aria, lanciando palle di fuoco a Wario. In seguito, Wario riesce a sconfiggere il genio, ma Capitan Melassa riesce a fuggire, al costo di far saltare in aria il suo stesso castello. La piratessa giura infine vendetta. Wario riesce a fuggire dal castello e trova la statua dorata della Principessa Peach. Nonostante ci\u00f2, Mario arriva e prende la statua. Wario, comunque soddisfatto dalla sua avventura e dai tesori guadagnati, riesce a chiedere un nuovo castello al genio in cambio di tutto il denaro guadagnato.\nCapitan Melassa ritorna in \"Wario Land II\". In questo gioco, Melassa forma un'altra banda di pirati, e li rinomina Black Sugar Pirates. Melassa e i suoi pirati invasero il castello di Wario, e rubarono tutte le sue ricchezze. Cos\u00ec, Wario torna alla Kitchen Island per riprendersi tutti i suoi tesori. Wario affronta Melassa varie volte durante la sua avventura. Nelle battaglie, la piratessa lancia bombe e cavalca dei mostri. Wario riesce per\u00f2 a batterla e riprendersi tutti i suoi tesori. Dopo questa sconfitta, Melassa sparisce dalle scene per un lungo periodo di tempo.\nIn \"Wario Land: The Shake Dimension\", Capitan Melassa consegna a Wario l'Antica Sfera, uno strano manufatto che \u00e8 in grado di teletrasportare chiunque dentro una dimensione parallela, la Shake Dimension. In realt\u00e0, Melassa vuole far ottenere a Wario un tesoro chiamato \"Sacco senza fondo\", per poi rubarglielo. Durante il gioco, Melassa aiuta Wario vendendogli oggetti utili nel suo negozio, l'Emporio del Pirata.\nWanda.\n \u00e8 una fata buona, apparsa per la prima volta nel gioco giapponese per Super Famicom \"Mario &amp; Wario\". In questo gioco, il giocatore controlla Wanda utilizzando il mouse in dotazione per la console. Spostando Wanda e cliccando nel punto desiderato, il giocatore indica la direzione da seguire ai personaggi Mario, Peach e Yoshi, che non possono vedere a causa di un secchio che copre la loro testa messo su di loro da Wario.\nAnche se il suo gioco di debutto non usc\u00ec fuori dal Giappone, Wanda riapparve in un altro gioco pubblicato internazionalmente, \"Wario's Woods\", gioco rompicapo con protagonista Toad. In questo gioco, Wanda aiuta Toad ad eliminare le creature invadenti fornendogli delle bombe.\nRegina Merelda.\nLa \u00e8 un personaggio di \"\". Come suggerisce il nome, \u00e8 la regina della Dimensione Shake. Merelda e i suoi fedeli servitori, i Merpini, vengono imprigionati dal malvagio Shake King e dalla sua ciurma di pirati, nel loro tentativo di impossessarsi del \"Sacco senza fondo\". Nonostante tutto, uno dei Merpini di Merelda riesce a scappare ed arrivare nel mondo di Wario, dove lo incontra e gli chiede di liberare la Dimensione Shake e la Regina.\nRudy the Clown.\nRudy the Clown \u00e8 il principale antagonista di \"Wario Land 3\". Come il nome suggerisce, Rudy \u00e8 un clown malvagio dalle dimensioni esagerate, con due mani fluttuanti che usa per attaccare. Wario venne attirato da Rudy nel mondo di Music Box, dicendogli di essere il dio di quel mondo. Inoltre convinse Wario a distruggere il sigillo che le creature del mondo avevano usato per imprigionarlo, promettendogli un sacco di tesori. Dopo aver spezzato il sigillo, Rudy apparve a Wario, attaccandolo e rivelando la sua vera natura. Wario ebbe la meglio e la maledizione del clown scomparve per sempre dal mondo di Music Box. Rudy ritorna come antagonista in \"Dr. Mario 64\", dove lui e lo scienziato Mad Scienstein decidono di rubare le \"Megavitamine\" di Dr. Mario per curare la sua febbre.\nPrincipessa Shokora.\nLa \u00e8 una principessa leggendaria che appare in \"Wario Land 4\". Porta con s\u00e9 una maledizione che la costringe ad avere l'aspetto di un gatto nero mutaforma. Durante il gioco, aiuta Wario vendendogli strumenti prima delle battaglie con i boss. Dopo la sconfitta della Golden Diva da parte di Wario, la maledizione su di lei scompare, e riassume il suo aspetto originale, che cambia in base al numero di tesori raccolti da Wario durante le sfide con i boss.\nGolden Diva.\nLa Golden Diva \u00e8 l'antagonista principale di \"Wario Land 4\". \u00c8 una gigantesca, fluttuante donna dorata, maledetta dalla sua stessa avidit\u00e0, che l'ha trasformata in un orribile mostro. Indossa una maschera che nasconde il suo vero aspetto. \u00c8 lei ad aver trasformato la Principessa Shokora in un gatto e ad avergli rubato il tesoro.\nGioiello Oscuro.\nIl Gioiello Oscuro \u00e8 l'antagonista principale \"Wario World\". \u00c8 un malvagio diamante fluttuante di colore nero, con dei tentacoli e un singolo occhio che spunta dal centro. Il Gioiello \u00e8 animato dall'avidit\u00e0. Quando Wario trova il gioiello, ignaro di tutto, lo deposita insieme agli altri tesori nei sotterranei del suo castello. Il Gioiello per\u00f2 si anima, distrugge il castello e trasforma tutti i suoi tesori in mostri. Durante la sua battaglia contro Wario, il Gioiello attacca lanciando raggi laser. Wario ha la meglio, e viene aiutato dai folletti durante la battaglia.\nGraziano.\nGraziano, conosciuto come Goodstyle in inglese e come in giapponese, \u00e8 l'alleato principale di Wario in \"\". \u00c8 una bacchetta animata che Wario ruba al Conte Cannoli. Graziano aiuta Wario dandogli dei consigli, consentendogli di trasformarsi con diversi travestimenti e accompagnandolo per l'intera avventura. Durante il gioco, si copre che Graziano fu il primo membro della famiglia Cannoli e nacque in sicilia, che imprigion\u00f2 la malefica Terrormis\u00f9 dentro la \"Pietra del Desio\". Dopodich\u00e9 trasform\u00f2 s\u00e9 stesso in una potente bacchetta per assistere i guerrieri intenzionati a sconfiggere Terrormis\u00f9. Dopo che Wario riassembla i pezzi della Pietra del Desio e sconfigge Terrormis\u00f9, Graziano dona a Wario tutti i suoi tesori come ringraziamento.\nConte Cannoli.\nIl Conte Cannoli, chiamato in Giappone, \u00e8 uno degli antagonisti di \"\". Originario della Sicilia, si \u00e8 auto proclamato re dei ladri, ma nonostante tutto non \u00e8 molto esperto, in quanto la sua abilit\u00e0 deriva dalla bacchetta Graziano. Grazie ai poteri della bacchetta ha assunto un'altra identit\u00e0, chiamata \"Zefiro Argentato\". Dopo aver perso la sua bacchetta, Cannoli utilizza dei macchinari sviluppati da lui per attaccare. Quando scopre che Wario vuole riunire i pezzi della Pietra del Desio, Cannoli si ricorda che \u00e8 compito della sua famiglia tenere i pezzi separati, e comincia cos\u00ec a dare la caccia a Wario, cercando di tenere lontani i pezzi da lui. Alla fine, \u00e8 costretto ad allearsi col suo eterno rivale e nemico, Carpaccio, nel tentativo di fermare Wario.\nCarpaccio.\n \u00e8 uno degli antagonisti di \"Wario: Master of Disguise\". Carpaccio \u00e8 un brillante alchimista che usa le sue doti per fare del male, diventando cos\u00ec uno dei ladri pi\u00f9 esperti del mondo, aiutato dalla sua mente geniale e dalla sua ricchezza. I Carpaccio, avendo lavorato con la famiglia Cannoli per generazioni, hanno come loro il compito di evitare che la Pietra del Desio si ricomponga. Proprio per questo si allea col suo rivale Conte Cannoli per fermare Wario nel suo intento. Probabilmente muore dopo essere stato colpito da un fulmine scaturito da Terrormis\u00f9.\nTerrormis\u00f9.\nTerrormis\u00f9, conosciuta come in Giappone, \u00e8 un demone malvagio nato dal cuore malvagio di Blasone il faraone. Terrormis\u00f9 venne imprigionata nella Pietra del Desio da Graziano molto tempo prima degli eventi di \"\". Quando Wario colleziona tutti i frammenti della Pietra, Terrormis\u00f9 si libera e assume una forma gigantesca che ricorda la Principessa Peach. Durante la battaglia, indossa tre maschere diverse, che rappresentano diverse emozioni. Quando Wario sta per sconfiggerla, assume una forma pi\u00f9 imponente e spaventosa. Dopo aver recuperato tutti i pezzi della Pietra del Desio, Terrormis\u00f9 rivela la sua vera forma demoniaca. Nonostante tutto, Wario riesce a sconfiggerla una volta per tutte.\nBlasone il faraone.\nBlasone il faraone, \u00e8 un antico faraone che con il suo cuore malvagio e consumato dall'avidit\u00e0 cre\u00f2 Terrormis\u00f9. Con lei fece un patto: lei gli disse che se avrebbe fatto morire di fame il suo popolo lei avrebbe esaudito il suo pi\u00f9 grande desiderio, il faraone acconsent\u00ec, volendo l'immortalit\u00e0. Il suo popolo fu sterminato dalla fame ma Terrormis\u00f9 non mantenne il patto: il palazzo divenne una piramide che sprofond\u00f2 nella sabbia. Il faraone continu\u00f2 a vivere laggi\u00f9, senza pi\u00f9 anima in compagnia di uno spirito invisibile. Viene distrutto da Wario nella missione 5, \"Quello spaccone del Faraone\".\nSerie di WarioWare.\n9-Volt.\n \u00e8 un giovane fanatico della Nintendo. I minigiochi di 9-Volt sono tutti basati su videogiochi della Nintendo. Vive in una casa insieme a sua madre, 5-Volt, e il suo animaletto Fronk.\n18-Volt.\n \u00e8 il migliore amico di 9-Volt, anch'esso grande fan dei videogiochi. 18-Volt \u00e8 altissimo e imponente, ma nonostante il suo aspetto ha solo due anni in pi\u00f9 di 9-Volt e va ancora alla scuola elementare di Diamond City insieme a lui.\n5-Volt.\n \u00e8 la madre di 9-volt. Appare per la prima volta in , anche se non ne viene dato un vero ritratto. Ella \u00e8 sempre severa con il figlio e non tollera molte volte che questi giochi ai videogames a letto. Difatti in Game &amp; Wario il minigioco Gamer consiste nel giocare a letto un titolo senza farsi vedere dalla mamma.\n13-Amp.\n13-Amp \u00e8 una DJ e rapper adolescente con i capelli bianchi, che esordi\u00f2 in WarioWare Gold. Quando 18-Volt la incontr\u00f2, si sfidarono in una gara tra rapper professionisti perch\u00e9 aveva rubato i giochi di un bambino, da cui lei perde. \u00c8 molto fenomenale e determinata, e, come Jimmy, frequenta le discoteche, soprattutto se la ingaggiano come DJ.\nAshley.\n \u00e8 una streghetta che vive in una tetra magione infestata dai fantasmi a Citt\u00e0 Diamante insieme al simpatico diavoletto Red, apparsa per la prima volta in '. Raramente sorride, in quanto ha una faccia inespressiva, e sembra nascondere un lato molto dolce e malinconico di s\u00e9 sotto una spessa corazza di antipatia rendendola una tsundere a tutti gli effetti. Le uniche attivit\u00e0 che le interessano sono la magia e il mescolare pozioni. Ha un'et\u00e0 imprecisata (intorno ai 9 anni per molti fan, 15 secondo le versioni internazionali dei giochi o addirittura 500 secondo il sito di '), ha la caratteristica di far diventare i suoi capelli bianchi quando arrabbiata e dimostra spesso di essere molto minacciosa e pericolosa con le persone che la fanno arrabbiare. Red \u00e8 invece tutto il contrario di lei: nonostante l'aspetto demoniaco \u00e8 molto pacifico e amichevole, e i suoi passatempi preferiti sono andare alla ricerca di ingredienti per le pozioni di Ashley e punzecchiare la gente con il suo forcone. Le persone comuni lo chiamano semplicemente \"tipo rosso\", non comprendendo la sua natura demoniaca. Ha inoltre il potere di trasformarsi in oggetti inanimati come bacchette magiche o scope volanti, spesso utilizzati dalla padrona.\nAshley possiede un tema musicale cantato, divenuto cos\u00ec famoso da apparire perfino in \"Super Smash Bros. Brawl\" sia in inglese che in giapponese. La versione giapponese \u00e8 quella inglese della canzone hanno una grande differenza: se la prima versione vuole mostrare quanto Ashley sia dolce, famosa e amichevole, la seconda vuole solo avvertire i giocatori di quanto lei sia pericolosa e malvagia.\nCompare inoltre come assistente e trofeo in \"Super Smash Bros. for Nintendo 3DS e Wii U\" ed \"Ultimate\".\nUna curiosit\u00e0: il primo di aprile del 2017 fu annunciato, nella versione giapponese di Nintendo Badge Arcade, uno spin-off di Warioware con protagonista una Ashley adolescente insieme a vari nuovi personaggi di nome Crazy Galaxy. Come si pu\u00f2 supporre dalla data di annuncio, non era che un mero pesce d'aprile. Del gioco, a parte alcuni dettagli della trama e sui personaggi, non si sa nulla.\nDark Lord Hum Gree.\nIl Dark Lord Hum Gree, \u00e8 un gigantesco e bruttissimo demone, con una appetito insaziabile comparso in \"WarioWare Gold\". \u00c8 l'antagonista dello stage di Ashley, che lo sconfigge per nutrire il suo \"animaletto demoniaco\". Non ha avuto il doppiaggio nel gioco, e il nome \u00e8 un gioco di parole, della parola inglese \"hungry\" cio\u00e8 \"fame\".\nDoris 1.\nDoris 1, \u00e8 una robot femmina casalinga creata dal Dr. Crygor che viene poi scartata, quando creer\u00e0 Mike in \"Touched\". Esordita in WarioWare Gold, viene poi ritrovata casualmente in una foresta dello stage di Crygor mentre lui e Mike raccoglievano funghi. Riconoscendo Crygor Doris lo insegue infuriata per averla rimpiazzata con un altro robot, ma successivamente viene perdonata e utilizzata come \"secondo\" robot casalingo.\nDribble and Spitz.\n e sono due autisti di un taxi, sviluppato per loro dal Dr. Crygor, che ha l'abilit\u00e0 di andare ovunque. Dribble \u00e8 un imponente bulldog antropomorfo con i capelli rossi, ma nonostante il suo aspetto intimidatorio \u00e8 molto amichevole. Spitz \u00e8 un gatto giallo antropomorfo che indossa degli occhialoni e una tuta da meccanico, e al contrario di Dribble \u00e8 molto basso. Molto spesso finiscono per scortare a destinazione esseri come sirene o alieni, che dimenticano puntualmente di pagare la corsa.\nDr. Crygor.\n \u00e8 un bizzarro scienziato cyborg che produce svariate invenzioni, come la sua tuta criogenica, Mike, il robot karaoke che elimina la sporcizia, e una macchina per la dieta conosciuta come Kelorimetro. Ha cento anni, ed \u00e8 il nonno di Penny Crygor. In \"WarioWare: Touched\", finisce per sbaglio dentro la sua ultima invenzione e si fonde con una mela, che raddoppia le sue parti bioniche (2 braccia e 2 gambe robotiche invece che una sola, protesi facciale aggiunta sull'altro lato della testa) e le ricolora di rosa, rendendolo pi\u00f9 potente e funzionale di prima. Questo cambiamento rimane anche in , per poi venire ridisegnato pi\u00f9 tardi in WarioWare D.I.Y. modificando il colore delle protesi da rosa a grigio e verde.\nFronk.\nFronk \u00e8 una strana specie, di colore giallo e dai tratti squadrati. Diverse creature di questa specie compaiono costantemente in alcuni minigiochi e scene di intermezzo dei giochi della serie di WarioWare. 9-Volt ne possiede uno di nome \"Shaggy\" come animaletto da compagnia. Oltre alla veriet\u00e0 gialla di Fronk, c'\u00e8 anche la variet\u00e0 blu e rossa. Le loro facce cambiano da individuo a individuo. Sono anche molto piccoli, e sono spesso raffigurati mentre vengono calpestati, mangiati o calciati. Sono pi\u00f9 piccoli di un penny.\nJimmy T..\n \u00e8 un uomo con un grande parrucca afro di colore blu, fanatico della disco music a tal punto che esegue delle danze involontariamente nei momenti meno adatti. Jimmy frequenta sempre i locali notturni di Diamond City, come il Club Sugar. Da \"\" in poi, Jimmy viene visto frequentare i club insieme ai membri della sua famiglia, che condividono tutti la passione per la disco. In \"WarioWare: Smooth Moves\", \u00e8 raffigurato come una persona gentile e amante degli animali, in quanto cede il suo ombrello a un gattino durante la pioggia.\nKat and Ana.\n &amp; sono delle piccole gemelle ninja che vanno all'asilo. Kat ha i capelli viola con una coda di cavallo, mentre Ana ha i capelli arancioni con due codine. Ana \u00e8 timida, mentre Kat \u00e8 pi\u00f9 coraggiosa ed \u00e8 la sorella dominante, e si prende cura di lei. Le due vivono in una casa in stile giapponese antico, nel bel mezzo di una foresta e discendono dal clan ninja Iga. Hanno quattro animali da compagnia: Don il fagiano, Shadow il cane, Shuriken il falco e Nunchuck la scimmia. Kat &amp; Ana fanno un'apparizione come Assistente e Trofeo in \"Super Smash Bros. Brawl\". Il loro nome deriva dall'arma katana.\nLulu.\nLulu \u00e8 una bambina di 4 anni originaria di Luxeville, comparsa per la prima volta in WarioWare Gold per Nintendo 3DS. Lei odia Wario pi\u00f9 di qualunque altra cosa al mondo, per questo lo ostacola di continuo durante la modalit\u00e0 Storia. Vuole vendicarsi di lui, perch\u00e9 ha rubato, senza sapere niente, un vaso molto prezioso nelle sue parti che gli abitanti non riuscivano pi\u00f9 a trovare, ma alla fine, ha fatto tutto questo per niente, perch\u00e9 loro le avevano gi\u00e0 comprato un vasino pi\u00f9 moderno dell'altro. Usa come arma una pistola ad acqua, \u00e8 una gran dormigliona ed \u00e8 un'abile arciere, nonostante la sua et\u00e0.\nMike.\n \u00e8 un personaggi introdotto in \"\" In questo gioco, i suoi minigiochi sono tutti incentrati all'uso del microfono del Nintendo DS. Mike \u00e8 un robot karaoke creato dal Dr. Crygor con lo scopo di effettuare le pulizie di casa. Alla fine, la sua programmazione come robot karaoke prende il sopravvento su quella di robot pulitore. Come Ashley, Mike possiede un tema musicale cantato, che appare in \"Super Smash Bros. Brawl\".\nMona.\n \u00e8 una liceale con un lavoro part-time differente in ogni gioco. Sembra avere un'attrazione verso Wario, che crede sia cool. Mona ha la cattiva abitudine di essere sempre in ritardo, e per arrivare in fretta al lavoro utilizza il suo scooter ad alta velocit\u00e0. Come lavori ha fatto la gelataia, la pizzaiola, la bassista, la \"cheerleader\", la cuoca di fagottini e la reporter (a partire da Game &amp; Wario). Il tema di Mona, \"Mona Pizza\", tratto da \"WarioWare: Twisted\", appare in \"Super Smash Bros. Brawl\". Come visto in un trailer di WarioWare Gold sembra che da giovane sia stata compagna di allenamento di Young Cricket, per poi lasciare la strada delle arti marziali durante l'adolescenza.\nOrbulon.\nOrbulon \u00e8 un alieno bianco di 2003 anni, con gli occhiali da sole, un ciuffo, il QI superiore a 500, dei pattini a rotelle e una navicella che ricorda un maiale, che \u00e8 comparso in quasi tutti i giochi della serie dal in poi. In tutte le sue comparse, \u00e8 stato una vittima di incidenti o malintesi, successi a causa della sua sfortuna con la nave, o con altro. In , viene considerato da Ashley &amp; Red un ingrediente per la zuppa che stava preparando la streghetta. Nello stesso gioco, compare anche come cameo nello schermo del titolo.\nPenny Crygor.\nPenny \u00e8 una giovane liceale, nipote del Dr. Crygor, introdotta in . \u00c8 molto intelligente e ha intenzione di seguire le orme del nonno, dimostrando spesso di riuscire a batterlo intellettualmente avendo vinto una gara di invenzioni contro di lui. \u00c8 caratterizzata da un paio di occhiali enormi e da un camice bianco, sostituito poi da una felpa rosa. In WarioWare DIY ha un ruolo pi\u00f9 ampliato, introducendo il giocatore alla creazione di giochi, musica e fumetti, e si scopre inoltre che non sa disegnare.\nVanessa.\nVanessa \u00e8 una cantante pop, coi capelli tinti di verde e i vestiti color porpora, rivale di Mona, comparsa esclusivamente in \". In passato, lei vinse tantissime volte un premio per la miglior cantante di Diamond City, finch\u00e9, sapendo di essere stata battuta dal gruppo di Mona, viene accecata dalla gelosia e cominci\u00f2 a darle la caccia. Alla fine dello stage, in uno dei concerti della rivale, ella scapp\u00f2 essendosi accorta di mandare delle pizze. In quel momento, Vanessa ebbe l'idea di travestirsi da Mona, in modo che torni ad avere popolarit\u00e0, ma viene riconosciuta, e alla fine, insultata dal pubblico e cacciata dalle guardie della sicurezza.\nYoung Cricket.\n \u00e8 un personaggio introdotto in \". \u00c8 un giovane karateka praticante arti marziali allenato dal suo allenatore Master Mantis. Nonostante sia molto abile alle prove a cui viene sottoposto, sin dal suo debutto ha mostrato un'inconfondibile passione per i fagottini. Young Cricket appare in Super Smash Bros. Brawl come adesivo collezionabile e fa una breve comparsa in WarioWare D.I.Y. nella palestra di montaggio assieme al maestro, per poi tornare giocabile in Game &amp; Wario e WarioWare Gold. Sembra sia stato un amico e compagno di allenamento di Mona da giovane.\nWario-Man.\n \u00e8 l'alter-ego che Wario assume dopo essere stato per sbaglio scaraventato nella macchina gravitazionale del Dr. Crygor. Si trasforma nuovamente in \"\" dopo aver mangiato dell'aglio marcio nella speranza di curare la sua febbre. Wario-Man \u00e8 anche lo Smash Finale di Wario in \"Super Smash Bros. Brawl\", durante il quale i suoi attacchi vengono potenziati in modi diversi. Wario-Man indossa una tuta viola con delle teste d'aglio disegnate sopra, una maschera che gli copre met\u00e0 della faccia e un mantello rosa."}
{"id": "1995438", "revid": "200154", "url": "https://it.wikipedia.org/wiki?curid=1995438", "title": "Ascalon", "text": ""}
{"id": "1995439", "revid": "287204", "url": "https://it.wikipedia.org/wiki?curid=1995439", "title": "Kukatpally", "text": " \nKukatpally \u00e8 una suddivisione dell'India, classificata come \"municipality\", di 290.591 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Kukatpally assommava a 290.591 persone, delle quali 152.159 maschi e 138.432 femmine. I bambini di et\u00e0 inferiore o uguale ai sei anni assommavano a 33.286, dei quali 17.265 maschi e 16.021 femmine. Infine, coloro che erano in grado di saper almeno leggere e scrivere erano 218.911, dei quali 121.788 maschi e 97.123 femmine."}
{"id": "1995440", "revid": "264444", "url": "https://it.wikipedia.org/wiki?curid=1995440", "title": "Silmarilli", "text": ""}
{"id": "1995441", "revid": "6923", "url": "https://it.wikipedia.org/wiki?curid=1995441", "title": "Arco 'Ndriano", "text": "L'Arco 'Ndriano o Porta San Nicola \u00e8 la pi\u00f9 grande porta della citt\u00e0 di Atessa. Si trova lungo Corso Vittorio Emanuele, il corso del passeggio, delle attivit\u00e0 commerciali e delle manifestazioni.\n\u00c8 realizzato in laterizio con alcuni inserimanti in pietra.\nDescrizione.\nLa porta faceva parte della cinta muraria di Atessa. Esso avviava alla strada per la piazza della chiesa di San Rocco. La porta \u00e8 costituita da due blocchi che si uniscono ad un architrave di pietra grezza. L'arco che si ricava \u00e8 in stile classico.\nLa parte superiore alla fessura \u00e8 stata riutilizzata oggi come abitazione privata. In passato il corridoio soprastante era usato come dimora delle guardie.\nStoria.\nL'origine della porta risale all'anno mille.\nNel 1268 Pietro De Rubeis fece costruire a sue spese l'ospedale civile di San Nicola nei pressi della porta.\nNel 1616 la porta era ancora esistente. Nello stesso anno nello Statuto della citt\u00e0 di Atessa \u00e8 citata come luogo oltre il quale \u00e8 possibile depositare macchine ed attrezzi agricoli.\nNella seconda met\u00e0 del settecento in conseguenza ad un totale stato di abbandono la porta fu abbattuta.\nFonti documentarie attestano che nel 1761 la porta era gi\u00e0 stata abbattuta.\nSecondo lo storico locale Bartoletti, nel 1768 venne inoltrata la richiesta di costruire una nuova porta monumentale al posto di quella demolita dal Mastro Giurato Alessandro Forchetti.\nLa nuova porta neoclassica fu terminata il 21 settembre 1780. Successivamente perse la funzione di difesa e fu utilizzato per rappresentanza, a cui consegu\u00ec la sostituzione del nome da Porta San Nicola ad Arco 'Ndriano. Il nome ha suscitato dibattiti, su leggende riguardanti la realizzazione dell'opera da parte dello stesso imperatore Adriano, mentre in realt\u00e0 il toponimo corretto \u00e8 porta nuova di San Nicola, che prende il nome dalla demolita chiesa omonima che era lungo la via.\nNel 1780 fu deliberato il permesso di costruire sull'arco il loggiato, a condizione che esso fosse chiuso per non arrecare danni alla porta.\nAgli inizi degli anni Ottanta vennero sopraelevati gli edifici a ridosso dell'arco.\nFonti.\nSangroaventino: Arco'Ndriano o Porta San Nicola"}
{"id": "1995442", "revid": "303128", "url": "https://it.wikipedia.org/wiki?curid=1995442", "title": "Spino di Giuda", "text": ""}
{"id": "1995443", "revid": "51535", "url": "https://it.wikipedia.org/wiki?curid=1995443", "title": "Capitan Melassa", "text": ""}
{"id": "1995452", "revid": "1494169", "url": "https://it.wikipedia.org/wiki?curid=1995452", "title": "Avanti c'\u00e8 posto (saggio)", "text": "Avanti c'\u00e8 posto. Storie e progetti del trasporto pubblico a Roma, raccoglie una serie di saggi di Walter Tocci, Italo Insolera e Domitilla Morandi sul trasporto pubblico a Roma e sulle proposte e sui progetti studiati a partire dagli anni novanta del XX secolo per il rilancio del tram.\nContenuti.\nIl libro ripercorre gli studi e i provvedimenti maturati al Comune di Roma\nnegli anni 1993-2001 quando Walter Tocci era vicesindaco e assessore alla mobilit\u00e0 e Italo Insolera e Domitilla Morandi erano consulenti del Comune.\nWalter Tocci ricostruisce la storia del tram a Roma, con particolare riferimento agli anni novanta, analizzando le relazioni del trasporto pubblico con i caratteri urbanistici, sociali e culturali della capitale.\nItalo Insolera e Domitilla Morandi prendono in esame, con l'ausilio di una ricchissima documentazione fotografica, i progetti che interessarono la stazione Termini, i Lungotevere, l'Archeotram, l'acquedotto Alessandrino.\nL'intento \u00e8 di dimostrare che a Roma, e non solo, il traffico non esiste come problema settoriale, ma come epifenomeno della politica urbanistica seguita per oltre un secolo, nonch\u00e9 come conseguenza di una cultura urbana rimasta estranea alle grandi innovazioni europee pur nel tentativo di riconquistare il prestigio di capitale nazionale e mondiale. Come strumento concreto per avanzare in questa prospettiva il libro propone il rilancio del tram, secondo una tendenza ormai affermata pienamente in Europa. "}
{"id": "1995453", "revid": "838137", "url": "https://it.wikipedia.org/wiki?curid=1995453", "title": "Giuseppe Gallarati", "text": "Biografia.\nNato da una famiglia aristocratica, essendo ultimogenito di Giantommaso Gallarati, marchese di Cerano, e di Maria Lucrezia Archinto, sorella dell'arcivescovo di Milano cardinale Giuseppe Archinto.\nSi laure\u00f2 in utroque iure a Pavia. Fu nominato canonico di Santa Maria alla Scala il 6 agosto 1725 e arcidiacono dello stesso capitolo il 2 maggio 1737. Fu nominato vicario generale dell'esercito di Milano il 14 dicembre 1729 e infine il 18 aprile 1742 venne eletto vescovo di Lodi dove promosse la diffusione della Confederazione dell'oratorio di San Filippo Neri.\nNel 1755 indisse il sinodo diocesano, il settimo dal Concilio di Trento.\nIl 31 ottobre 1764 riconsacr\u00f2 la cattedrale di Lodi dopo che fu restaurata. Il suo episcopato fu contrassegnato da accesi contrasti con il clero diocesano.\nIl 1\u00ba maggio 1765 rinunci\u00f2 alla diocesi di Lodi e si ritir\u00f2 a Milano, dove mor\u00ec nel 1767.\nFu anche abate commendatario del monastero di Santa Marta di Fiesco.\nGenealogia episcopale.\nLa genealogia episcopale \u00e8:"}
{"id": "1995458", "revid": "740411", "url": "https://it.wikipedia.org/wiki?curid=1995458", "title": "Municipalit\u00e0 locale di Musina", "text": "Musina \u00e8 una municipalit\u00e0 locale (in inglese Musina Local Municipality) appartenente alla municipalit\u00e0 distrettuale di Vhembe della provincia del Limpopo in Sudafrica.\nIl suo territorio si estende su una superficie di ed \u00e8 suddiviso in 6 circoscrizioni elettorali (\"wards\"). Il suo codice di distretto \u00e8 LIM341.\nIn base al censimento del 2001, la popolazione dell'area metropolitana della citt\u00e0 di Musina risultava pari a circa 25000 persone, mentre la popolazione di tutta la localit\u00e0 municipale risultava pari a circa 40826.\nTemperatura Media Estiva - Min: 18\u00a0\u00b0C Max: 33\u00a0\u00b0C.\nTemperatura Media Invernale - Min: 6\u00a0\u00b0C Max: 25\u00a0\u00b0C.\nGeografia fisica.\nConfini.\nLa municipalit\u00e0 locale di Musina confina a ovest con quella di Lephalale (Waterberg), a sudovest con quella di Blouberg (Capricorn), a sud con quella di Makado, a est con quella di Mutale, a est con l'Area della Gestione del Distretto LIMDMA33 e a nord con lo Zimbabwe."}
{"id": "1995459", "revid": "1573940", "url": "https://it.wikipedia.org/wiki?curid=1995459", "title": "Chiesa di Santa Lucia (Savona)", "text": "La chiesa di Santa Lucia \u00e8 un piccolo edificio religioso che sorge, a Savona, su uno sperone di roccia un tempo a picco sul mare, lungo la vecchia strada di collegamento con Albissola Marina. Vi risiede la \"Confraternita dei SS. Agostino e Monica\".\nCaratteristiche.\nLa piccola chiesa a navata unica e presbiterio quadrato \u00e8 forse il rifacimento seicentesco di un pi\u00f9 arcaico edificio di epoca imprecisata di cui si vede ancora il profilo nell'attuale sacrestia con terrazzino semicircolare che ricalca l'antico abside. In una bella stampa del Settecento ci appare gi\u00e0 nelle forme attuali. Sia l'interno che l'esterno sono semplici e lineari e privi di decorazioni sfarzose. Un dipinto in facciata e una tela all'interno dietro l'unico altare, riproducono l'immagine di Santa Lucia a cui il luogo di culto \u00e8 dedicato. Sono qui conservate due \"casse\" per la Processione del Venerd\u00ec Santo di Savona. Si tratta de L'incoronazione di spine di Anton Maria Maragliano del 1710 e de Il bacio di Giuda di Giuseppe Runggaldier del 1926. La chiesa \u00e8 meta di devozione e pellegrinaggio da parte dei savonesi il giorno 13 dicembre, data in cui si tiene la fiera di Santa Lucia in \"via Paleocapa\", l'arteria principale della citt\u00e0. Prima che venisse costruito negli anni trenta il sottostante viadotto della Via Aurelia, la chiesa si trovava a picco sul mare e salutava sia chi entrava a Savona via terra che via mare. Per tali motivi spesso vi si recava per trovarvi ispirazione il poeta Gabriello Chiabrera, a cui il luogo fu sempre molto caro."}
{"id": "1995460", "revid": "287204", "url": "https://it.wikipedia.org/wiki?curid=1995460", "title": "Kuppam", "text": "Kuppam \u00e8 una suddivisione dell'India, classificata come \"census town\", di 18.803 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 45' 0 N e 78\u00b0 22' 0 E e ha un'altitudine di 666 .\nSociet\u00e0.\nEvoluzione demografica.\nAl censimento del 2001 la popolazione di Kuppam assommava a 18.803 persone, delle quali 9.675 maschi e 9.128 femmine. I bambini di et\u00e0 inferiore o uguale ai sei anni assommavano a 2.541, dei quali 1.348 maschi e 1.193 femmine. Infine, coloro che erano in grado di saper almeno leggere e scrivere erano 12.934, dei quali 7.259 maschi e 5.675 femmine."}
{"id": "1995465", "revid": "228587", "url": "https://it.wikipedia.org/wiki?curid=1995465", "title": "Benson &amp; Hedges", "text": " \nBenson &amp; Hedges \u00e8 un marchio di sigarette inglesi della Gallaher Group, prodotte a Lisnafillan, Ballymena, in Irlanda del Nord per il mercato britannico e irlandese, e dalla British American Tobacco a Weybridge, in Inghilterra. .\nStoria.\nLa Benson &amp; Hedges fu fondata nel 1873 da Richard Benson e William Hedges come Benson &amp; Hedges Ltd. Coi primi anni del Novecento la Benson &amp; Hedges apr\u00ec degli stabilimenti negli Stati Uniti ed in Canada, e cos\u00ec si apr\u00ec il mercato statunitense di questo marchio. Nel 1928 la sede americana divent\u00f2 indipendente, e nel 1958 fu comprata dalla Philip Morris, che nel 1960 compr\u00f2 anche la sede canadese. Nel Regno Unito invece la Benson &amp; Hedges fu acquistata dalla Gallaher Limited (ora Gallaher Group) nel 1955.\nAttualmente fa parte del portfolio della JTI - Japan Tobacco International che, con una quota di mercato globale pari a 11% e una capitalizzazione di mercato di circa 32 miliardi di dollari, \u00e8 la terza compagnia pi\u00f9 grande del settore a livello mondiale\nBenson &amp; Hedges fu lo sponsor della scuderia di Formula 1 \"Jordan Grand Prix\" dal 1996 sino al 2005. In alcune gare, a causa delle leggi che vietano la pubblicizzazione di marchi di tabacco, si decise di \"mascherare\" il logo con scritte che richiamavano comunque il nome del marchio (si leggeva BE ON EDGE, BITTEN&amp;HEROES, BUZZIN&amp;HORNETS, BITTEN&amp;HISSUES, o il cognome del pilota, per esempio: Brundle's).\nMercati.\nNegli anni trenta, al fine di gestire meglio il commercio internazionale del marchio, Abraham Wix fond\u00f2 la Benson &amp; Hedges (Overseas) Ltd. L'azienda fu poi acquisita nel 1956 dalla British American Tobacco che ancora oggi controlla la produzione e la commercializzazione delle Benson &amp; Hedges in Asia e nella zona del Pacifico, inclusi paesi come l'Australia e la Nuova Zelanda ma con l'esclusione di Taiwan e Filippine, dove il marchio \u00e8 gestito dalla Japan Tobacco International. Il mercato canadese del marchio \u00e8 invece di propriet\u00e0 della Philip Morris International, mentre negli Stati Uniti d'America le Benson &amp; Hedges sono di propriet\u00e0 della Philip Morris USA, azienda sussidiaria di Altria Group. Il mercato britannico ed europeo, infine, \u00e8 ancora gestito dal Gallaher Group, e quindi dalla Japan Tobacco che ha acquisito il gruppo nel 2007."}
{"id": "1995466", "revid": "287204", "url": "https://it.wikipedia.org/wiki?curid=1995466", "title": "Kyathampalle", "text": " \nKyathampalle \u00e8 una suddivisione dell'India, classificata come \"census town\", di 42.275 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Kyathampalle assommava a 42.275 persone, delle quali 21.642 maschi e 20.633 femmine. I bambini di et\u00e0 inferiore o uguale ai sei anni assommavano a 4.487, dei quali 2.302 maschi e 2.185 femmine. Infine, coloro che erano in grado di saper almeno leggere e scrivere erano 25.065, dei quali 14.555 maschi e 10.510 femmine."}
{"id": "1995468", "revid": "80652042", "url": "https://it.wikipedia.org/wiki?curid=1995468", "title": "Sofia Maria d'Assia-Darmstadt", "text": "Biografia.\nEra figlia di Luigi VI d'Assia-Darmstadt, langravio d'Assia-Darmstadt dal 1661 al 1678, e della prima moglie Maria Elisabetta di Holstein-Gottorp.\nVenne data in sposa a Cristiano di Sassonia-Eisenberg, figlio del duca Ernesto di Sassonia-Gotha e vedovo nel 1679 di Cristina di Sassonia-Merseburg, che gli aveva dato una figlia\nAlla morte del padre, avvenuta a Gotha il 26 marzo 1675, Cristiano si era spartito con i fratelli i domini paterni divenendo duca di Sassonia-Eisenberg, titolo che avrebbe eventualmente trasmesso ai propri discendenti.\nIl matrimonio venne celebrato a Darmstadt il 9 febbraio 1681 e confer\u00ec a Sofia Maria il titolo di duchessa di Sassonia-Eisenberg, che ebbe fino alla morte del marito avvenuta a Eisenberg il 28 aprile 1707.\nPer poter continuare la linea dei Wettin governanti la Sassonia-Eisenberg da lui creata, era quindi di vitale importanza per Cristiano che Sofia Maria desse alla luce almeno un figlio maschio, compito che alla prima moglie non era riuscito.\nAnche Sofia Maria per\u00f2 fall\u00ec nell'intento non riuscendo a generare alcun erede e ci\u00f2 decret\u00f2 l'estinzione del ramo. Tra i fratelli del defunto ed i suoi eredi s'apr\u00ec allora una disputa sul ducato.\nSofia Maria venne descritta come una casalinga molto laboriosa, con una particolare predilezione per la filatura. Travestita da donna comune, era solita rifornire i commercianti locali con lana e filati."}
{"id": "1995473", "revid": "4175", "url": "https://it.wikipedia.org/wiki?curid=1995473", "title": "Highlanders", "text": "Gli Highlanders (in precedenza noti come Otago Highlanders) sono una \"franchise\" professionistica neozelandese di rugby a 15 che rappresenta le regioni di Otago e Southland; la sede della \"franchise\" \u00e8 a Dunedin.\nIstituita nel 1996 con il passaggio al professionismo del rugby a 15, gli Highlanders sono espressione delle federazioni rugbistiche provinciali di Southland, Otago e North Otago, cui afferiscono tutti i club dei rispettivi territori e che costituiscono il serbatoio della squadra.\nLa \"franchise\" partecipa al Super Rugby, competizione interconfederale che vede in gara quindici squadre di club provenienti da Nuova Zelanda, Australia, Sudafrica, Argentina e Giappone.\nLa squadra disputa i suoi incontri interni al Forsyth Barr Stadium di Dunedin.\nStoria.\nOrigine del nome.\nIl nome Highlanders deriva dai primi coloni della parte meridionale dell'Isola del Sud, in gran parte di origine scozzese, che fondarono Dunedin, detta l'\"Edimburgo dell'emisfero Sud\". I colori sociali derivano da una fusione di quelli delle tre province di Otago, North Otago e Southland, ovvero blu, giallo e marrone. Il blu \u00e8 inoltre il colore principale della bandiera scozzese.\nGli inizi: 1996 e 1997.\nLa squadra fu formata nel 1995 tra le tre unioni provinciali dell'estremo Sud della Nuova Zelanda per disputare il neonato Super 12 a partire dall'anno seguente, col nome di Otago Highlanders, contemporaneamente alla nascita delle altre franchigie neozelandesi.\nNella stagione inaugurale gli Highlanders, guidati dall'allenatore Gordon Hunter e capitanati da John Leslie, iniziarono col piede giusto, diventando la prima capolista solitaria della storia del torneo dopo tre giornate, ma in seguito persero quasi tutte le partite rimanenti chiudendo all'ottavo posto, al terzo considerando solo le squadre neozelandesi.\nLa stagione 1997, terminata all'ultimo posto con solo tre vittorie in tutto l'anno, fu insieme a quella del 2013 la peggiore di tutta la storia della franchigia, nonostante un tour di preparazione della squadra in Inghilterra e Scozia avesse visto gli Highlanders vincere sette partite su sette. Esempio di questa stagione fallimentare \u00e8 la sconfitta 75-43 per mano dei Natal Sharks a Durban, in cui Lawless stabil\u00ec il record di punti segnati da un singolo giocatore in una partita (50).\n1998-2002: quattro partecipazioni alle finali in cinque anni.\nIl 1998 si apr\u00ec con un cambio in panchina, con ora Tony Gilbert a guidare la franchigia. Gli Highlanders furono la rivelazione di quella stagione. Una loro vittoria del titolo era data 1 a 100 dagli scommettitori, ma alcune vittorie, tra cui spiccano tutte le partite contro le squadre sudafricane, permisero agli Highlanders di qualificarsi a spese dei Queensland Reds. La semifinale contro gli Auckland Blues campioni in carica era pero un compito troppo arduo e ,in una partita carica di molte polemiche, fu la franchigia di Auckland a spuntarla col punteggio di 37-31.\nNel 1999 gli Highlanders si migliorarono ancora, sulla scia del successo di Otago nel National Provinces Championship. Dunedin fu a lungo capolista solitaria, ma una sconfitta 21-19 a Wellington all'ultima giornata la releg\u00f2 al terzo posto, forzandola a viaggiare prima a Citt\u00e0 del Capo, dove batte gli Stormers 33-18, per poi tornare a Carlsbrook per giocarsi la finalissima contro i campioni in carica dei Crusaders. La partita, in uno stadio tutto esaurito, vide i padroni di casa avanti 14-9 all'intervallo, ma una meta di Jeff Wilson gli neg\u00f2 uno storico primo titolo. Fin\u00ec cos\u00ec 24-19.\nNel primo anno del nuovo millennio Tony Gilbert, diventato coach degli avanti degli All Blacks, lasci\u00f2 la guida della squadra a Peter Sloane. Un'annata caratterizzata da risultati molto discontinui che vide per\u00f2 gli Highlanders imbattuti in casa per tutta la stagione gli permise ancora di qualificarsi alle finali col terzo posto. La trasferta di Christchurch in semifinale premi\u00f2 per\u00f2 gli avversari, lanciati verso uno storico terzo titolo consecutivo, col punteggio di 37-15.\nL'anno seguente gli Highlanders continuarono la serie di imbattibilit\u00e0 fra le mura di Carlsbrook, infliggendo inoltre una sconfitta 39-20 ai New South Wales Waratahs, il primo passivo ricevuto da una squadra del Nuovo Galles del Sud nell'Otago da esattamente un secolo (nel 1901 il risultato fu di 5-0 a favore della selezione \"kiwi\"). La squadra di Dunedin non riusc\u00ec ad accedere per\u00f2 alla post-season, chiudendo al quinto posto in classifica nonostante fosse la migliore tra le neozelandesi: fatale la sconfitta 33-22 di Brisbane alla penultima giornata.\nDopo il trasferimento di Sloane agli Auckland Blues il nuovo allenatore per il 2002 fu individuato in Laurie Mains, gi\u00e0 coach della selezione provinciale dell'Otago. Nel campionato che vide l'introduzione del Gordon Hunter Memorial Trophy (in memoria dell'allenatore che allen\u00f2 entrambe le squadre prima della sua morte per un cancro) alla vincitrice della partita tra i giallo-blu e gli Auckland Blues la franchigia batt\u00e9 tutte le squadre sudafricane, Grande Slam che non gli riusciva dal 1998. Gli Highlanders si aggiudicarono il neonato trofeo, chiudendo la regular season al quarto posto e qualificandosi per la semifinale di Christchurch contro i Canterbury Crusaders. Crusaders che si confermano la bestia nera dei giallo-blu, uscendo dalla competizione con un 34-23. Sar\u00e0 la loro ultima partecipazione alla post-season fino al 2014.\nUn periodo negativo: 2003-2012.\nL'anno dei mondiali in Australia part\u00ec col piede giusto, visto il 29-16 rifilato ai Waikato Chiefs ad Hamilton e il record di punizioni calciate con successo in un singolo incontro di Super 12 conquistato da Willie Walker, che mise fra i pali 8 piazzati. Dopo una prima sconfitta a Johannesburg contro i Cats un passivo di 17-16 a Carlsbrook contro i Crusaders chiuse una striscia di imbattibilit\u00e0 casalinga che durava dalla finale del torneo del 1999, anch'essa persa coi Canterbury Crusaders, e durata tre anni, per un totale di 16 incontri. In seguito conservarono il Gordon Hunter Memorial Trophy infliggendo agli Auckland Blues l'unica sconfitta di tutta la loro stagione trionfale. Ad aprile per\u00f2 emersero malumori nello spogliatoio tra l'allenatore Laurie Mains e alcuni dei giocatori. In un clima divenuto ostile la squadra vince solo una delle ultime quattro giornate, mancando di solo 2 punti i playoff e chiudendo al settimo posto. Decisive in particolare furono le sconfitte contro i New South Wales Waratahs e gli ACT Brumbies.\nPer il 2004 Mains lasci\u00f2 subito il posto al suo vice, Greg Cooper, sotto la cui guida la squadra divenne molto pi\u00f9 offensiva, segnando dodici mete in pi\u00f9, ma subendone nove in pi\u00f9 che nel 2003. La rivoluzione all'interno della squadra fu segnata anche da 13 nuovi giocatori e da un nuovo capitano, Anton Oliver. Gli Highlanders finirono noni, un risultato incredibilmente basso rispetto alle aspettative, a 7 punti dal quarto posto occupato dai Waikato Chiefs.\nAnno nuovo, vita nuova, o almeno cos\u00ec sembra. Dopo l'iniziale sconfitta casalinga contro gli Auckland Blues i giallo-blu vincono sei partite consecutive, nuovo record per loro, restando imbattuti per otto settimane e occupando i piani alti della classifica a tre settimane dalla fine della regular season. Le tre sconfitte di fila nelle ultime tre giornate per\u00f2 li fanno precipitare all'ottavo posto, un vero peccato.\nIl 2006, la prima stagione del neonato Super 14 dopo l'allargamento della competizione alla Western Force di Perth e ai Central Cheetahs di Bloemfontein, vide risultati discontinui e altisonanti per la franchigia dell'Otago, che alterna continuamente vittorie e sconfitte e, complici anche molti infortuni (tra cui quelli di Nick Evans e James Ryan) chiude al nono posto, ultima fra le squadre \"kiwi\". Fu la prima edizione in cui fu tagliata la denominazione regionale da tutte le squadre neozelandesi, con gli Otago Highlanders che quindi divennero solo Highlanders.\nLa stagione 2007 and\u00f2 pi\u00f9 o meno come quella precedente, e infatti si chiuse con la stessa posizione in classifica per i giallo-blu. Coach Greg Cooper lasci\u00f2 quindi la squadra per recarsi ad Auckland, e Glenn Moore divenne il nuovo allenatore.\nA seguito dei risultati deludenti degli ultimi anni molti giocatori lasciarono Dunedin dopo la Coppa del Mondo di Francia, tra cui l'intera prima linea degli All Blacks, formata da Hayman, Oliver e Dermody, trasferitisi in Europa, mentre Nick Evans si trasfer\u00ec ai Blues e la seconda linea James Ryan lasci\u00f2 il rugby giocato all'et\u00e0 di 25 anni per un infortunio al ginocchio. Moore si trov\u00f2 cos\u00ec una squadra giovane e inesperta. Il campionato del 2008 fu molto difficile per gli Highlanders, che non riuscirono a vincere nessuna delle prime sette partite, ottenendo per\u00f2 molti punti bonus difensivi. Le tre vittorie e le dieci sconfitte racimolate valsero il nono posto nella classifica generale e l'ultimo contando solo le franchigie neozelandesi.\nIl 2009 fu molto simile al 2008, con solo quattro vittorie in tredici partite, tra cui una vittoria 6-0 ai danni dei Crusaders, la partita, al 2017, con meno punti della storia del Super Rugby, e un'altra contro i futuri campioni dei Bulls.\nLa stagione 2010 riusc\u00ec ad andare ancora peggio: solo tre vittorie, a fronte di ben dieci sconfitte. Dopo sole dieci vittorie degli Highlanders su trentanove partite spalmate tra 2008, 2009 e 2010 Moore fu sostituito dall'allenatore della franchigia provinciale di Wellington, Jamie Joseph, gi\u00e0 giocatore di Otago tra il 1989 e il 1995, nonch\u00e9 ex All Blacks.\nCon l'ulteriore ampliamento della competizione a quindici squadre e l'ammissione dei Melbourne Rebels il Super 14 diventa Super Rugby. La prima annata col nuovo formato, diviso in \"conference,\" fu positiva, almeno rispetto a quelle del recente passato della franchigia, sempre in lotta per la qualificazione alle finali. Per la prima volta dal 2005 la squadra riusc\u00ec a terminare il torneo con un saldo neutro tra vittorie e sconfitte, terminando all'ottavo posto e al terzo nella conference neozelandese, anche se staccata di dodici punti dal sesto posto che avrebbe permesso l'accesso alla fase finale della competizione.\nLa stagione seguente fu nel segno della continuit\u00e0 con quella appena passata. Gli Highlanders si ritrovarono in vetta alla classifica dopo le prime quattro partite, ma i successivi risultati negativi vanificarono le chances della franchigia di accedere alla post-season. Finirono al nono posto.\nNel 2013 per\u00f2 tutto quanto di buono era stato fatto sembrava naufragato. I giallo-blu vinsero solo tre partite, finendo penultimi, davanti ai soli Southern Kings, esordienti nella competizione.\nLa strada per la rinascita e uno storico titolo: 2014 e 2015.\nLa stagione 2014 fu considerata da molti l'anno della svolta.\nStadi.\nLo stadio principale degli Highlanders \u00e8 il Forsyth Barr Stadium di Dunedin, per\u00f2 la squadra gioca anche in altri stadi. Prima della costruzione del Forsyth Barr la squadra giocava a Carlsbrook."}
{"id": "1995480", "revid": "767487", "url": "https://it.wikipedia.org/wiki?curid=1995480", "title": "Tapti", "text": "Il fiume Tapti (anche Tapi) \u00e8 un fiume dell'India centrale. \u00c8 uno dei pi\u00f9 grandi fiumi della penisola indiana con una lunghezza di circa 724\u00a0km. \u00c8 uno dei tre grandi fiumi - gli altri sono il Narmada e il Mahi - che scorrono da est verso ovest.\nIl fiume sorge nella parte orientale del versante meridionale dei monti Satpura nello Stato del Madhya Pradesh, e nel suo corso verso ovest raccoglie le acque delle regioni meridionali del Madhya Pradesh, delle regioni settentrionali del Maharashtra e delle sud-orientali del Gujarat, prima di sfociare nel Mar Arabico nel Golfo di Khambhat, nel distretto di Surat (Gujarat). Il fiume, assieme al Narmada che scorre parallelamente a nord, forma il confine geografico tra il Nord e il Sud dell'India. I Ghati occidentali iniziano immediatamente a sud del corso del fiume Tapti, vicino al confine tra Gujarat e Maharashtra.\nBacino idrografico.\nIl suo bacino idrografico copre una superficie di 65.145\u00a0km\u00b2, di cui 51.504\u00a0km\u00b2 in Maharashtra, 9.804\u00a0km\u00b2 in Madhya Pradesh e 3.837\u00a0km\u00b2 in Gujarat. I principali affluenti del fiume Tapti sono i fiumi Purna, Girna, Panzara, Waghur, Bori e Aner."}
{"id": "1995481", "revid": "339392", "url": "https://it.wikipedia.org/wiki?curid=1995481", "title": "Flemish National Union", "text": ""}
{"id": "1995484", "revid": "767487", "url": "https://it.wikipedia.org/wiki?curid=1995484", "title": "Ipertonia", "text": " \nL'ipertonia \u00e8 un aumento abnorme del tono del muscolo, caratteristica di varie patologie tra cui il Parkinson o l'emiparesi progressiva, dove troviamo una tensione spasmodica dei muscoli, facilmente visibile o riconoscibile al tatto. Inoltre, con lo stesso termine si intende anche un'eccessiva pressione.\nPatologie associate.\nLa si ritrova in malattie genetiche a carattere ereditario, come la trisomia 18.\nTipologia.\nPer quanto riguarda la pressione anomala, tipico \u00e8 il caso della pressione intraoculare intercorrente nel glaucoma\nManifestazioni.\nL'ingrossamento si esprime soprattutto al livello delle estremit\u00e0 degli arti, come le mani e i piedi."}
{"id": "1995486", "revid": "51535", "url": "https://it.wikipedia.org/wiki?curid=1995486", "title": "Conte Cannoli", "text": ""}
{"id": "1995487", "revid": "745179", "url": "https://it.wikipedia.org/wiki?curid=1995487", "title": "Terrormisu", "text": ""}
{"id": "1995489", "revid": "51535", "url": "https://it.wikipedia.org/wiki?curid=1995489", "title": "Wario-Man", "text": ""}
{"id": "1995490", "revid": "1543377", "url": "https://it.wikipedia.org/wiki?curid=1995490", "title": "Complesso archeologico di Sa Figu", "text": "Il complesso di Sa Figu \u00e8 un sito archeologico situato in comune di Ittiri, provincia di Sassari, nella Sardegna settentrionale. Il complesso \u00e8 ubicato all'estremit\u00e0 meridionale dell'altopiano del Coros, sub regione storica del Logudoro, a circa un chilometro dall'omonima chiesa medievale; la posizione particolarmente elevata (circa 450 m s.l.m.) permette un ampio dominio su un buon tratto della valle del Rio Mannu.\nL'area \u00e8 particolarmente ricca di elementi e tracce che vanno dal periodo posto a cavallo tra le fasi conclusive del neolitico e l'inizio dell'eneolitico, fino alla pi\u00f9 antica fase dell'et\u00e0 del bronzo (dal IV millennio a.C. al principio del secondo).\nIl complesso, segnalato per la prima volta nel 1961 dall'archeologo Ercole Contu, \u00e8 composto da una necropoli, un circolo megalitico e i resti di un nuraghe.\nLa necropoli.\nLa necropoli \u00e8 formata da undici \"domus de janas\" sia mono che pluricellulari. La pi\u00f9 ampia era in origine composta da cinque camere, ora unico vano per l'abbattimento delle pareti divisorie. Essa si caratterizza per la presenza di due distinte fasi di utilizzo: la prima del neolitico e la seconda della Media Et\u00e0 del Bronzo (1700 a.C.-1300 a.C.), quando almeno tre ipogei vennero trasformati in \"domus a prospetto architettonico\".\nIl recinto megalitico.\nIl recinto megalitico \u00e8 costituito da dieci (pi\u00f9 un undicesimo che giace riverso al centro dell'area) megaliti di forma irregolarmente parallelepipeda accostati fra loro, che disegnano un semicerchio di 9/10 metri di diametro. Grazie al rinvenimento di alcuni frammenti ceramici assimilabili alla Cultura di Monte Claro, si ipotizza che il recinto appartenga all'eneolitico. I raffronti con strutture analoghe come Sa Sedda de Biriai a Oliena e alla muraglia di Monte Baranta a Olmedo, confermano la possibile appartenenza alla stessa epoca, tuttavia ognuno di questi monumenti \u00e8 unico nel suo genere e fa caso a s\u00e9.\nAl momento sul recinto megalitico di sa Figu, l'unica teoria \u00e8 quella proposta dall'archeologo Giacobbe Manca il quale interpreta il monumento come torre del silenzio ossia \"luogo per la scarnificazione dei cadaveri\" che venivano esposti alla voracit\u00e0 degli avvoltoi, appartenente al mondo funerario di un'epoca molto antica (dal neolitico antico in poi), come documentato nella citt\u00e0 neolitica di \u00c7atal H\u00fcy\u00fck nell'attuale Turchia.\nQueste pratiche sono tuttavia ancora in uso, presso il popolo dei Parsi, stanziati in Iran ed in India.\nA breve distanza dal circolo megalitico sono presenti i resti basali di un semplice nuraghe circolare, di epoca nuragica avanzata, e poco pi\u00f9 a valle le \"domus de janas\" di Ochila, alcune delle quali riccamente decorate con elementi simbolici e architettonici in rilievo."}
{"id": "1995491", "revid": "1005847", "url": "https://it.wikipedia.org/wiki?curid=1995491", "title": "Unione Nazionale Fiamminga", "text": "L'Unione Nazionale Fiamminga (in fiammingo \"Vlaamsch Nationaal Verbond\", VNV) \u00e8 stato un partito politico nazionalista e fascista fiammingo del Belgio, fondato da Staf De Clercq l'8 ottobre 1933. De Clercq era definito \"den Leider\" (\"la Guida\").\nCreazione.\nIl VNV era legata all'idea di unire in un unico movimento tutti i partiti fiamminghi che esistevano alla fine degli anni venti in Belgio, un obiettivo finalmente raggiunto con la creazione di questo partito, dopo il quale hanno iniziato a sostenere la creazione di uno Stato \"pan-olandese\", da chiamare \"Dietsland\", e che avrebbe incluso sia le Fiandre che il Regno dei Paesi Bassi. Il suo slogan era \"Autorit\u00e0, disciplina, Dietsland\".\nIl nuovo partito divenne pi\u00f9 autoritario, in dottrina, e divenne rapidamente un movimento fascista, prendendo spunto da questo per i suoi programmi politico-sociali, nonostante comprendesse un folto gruppo di elementi democratici.\nCollaborazione.\nQuando la Germania nazista invase il Belgio nel 1940, De Clerq immediatamente si rivolse ad essa, contrariamente alle sue precedenti dichiarazioni contro il collaborare in una situazione analoga. Adolf Hitler difatti scelse di non installare un governo civile, come nel caso olandese, ma un governo militare guidato dal generale Alexander von Falkenhausen della Wehrmacht. Questo spiazz\u00f2 il VNV dalla vita politica del paese, e lo spinse ad intensificare la loro attivit\u00e0 propagandistica, allo scopo di acquisire influenza. Hitler e il leader delle SS Heinrich Himmler beneficiarono della situazione, aumentando la concorrenza tra i vari gruppi politici per stabilire un rapporto privilegiato nella loro collaborazione, formando la 6. SS-Freiwilligen-Sturmbrigade Langemarck e DeVlag, la Comunit\u00e0 dei lavoratori tedesco-fiamminghi.\nDe Clercq, mor\u00ec improvvisamente nel mese di ottobre 1942, e fu sostituito da Hendrik Elias, di pi\u00f9 moderata tendenza. Elias continu\u00f2 la collaborazione, ma cercando di raggiungere accordi con il governo militare, al fine di impedire l'insediamento di un governo civile che sarebbe stato inevitabilmente dominato dagli elementi fiamminghi pi\u00f9 filo-tedeschi. Elias riusc\u00ec ad impedire che Hitler dichiarasse l'annessione della regione fiamminga alla Germania, ed anzi ottenne la promessa che a guerra finita il Belgio sarebbe stato dichiarato sciolto e suddiviso tra Francia (parte francofona) e Paesi Bassi (parte fiamminga).\nIl VNV \u00e8 stato bandito dopo la guerra ed Elias \u00e8 stato incarcerato fino al 1959."}
{"id": "1995493", "revid": "28592", "url": "https://it.wikipedia.org/wiki?curid=1995493", "title": "Sportivi", "text": ""}
{"id": "1995497", "revid": "300883", "url": "https://it.wikipedia.org/wiki?curid=1995497", "title": "Salama di Ferrara", "text": ""}
{"id": "1995501", "revid": "1559888", "url": "https://it.wikipedia.org/wiki?curid=1995501", "title": "Disciplina sportiva", "text": ""}
{"id": "1995504", "revid": "125223522", "url": "https://it.wikipedia.org/wiki?curid=1995504", "title": "Carlo Ambrogio Mezzabarba", "text": "Biografia.\nCarlo Ambrogio Mezzabarba nacque a Pavia il 30 aprile 1685 da una famiglia della nobilt\u00e0 locale.\nIl 18 settembre 1719 venne nominato da Clemente XI patriarca titolare di Alessandria. Il pontefice lo invi\u00f2 in Cina con poteri di legato \"a latere\". Avrebbe dovuto definire la delicata questione dei riti cinesi, mediando tra l'imperatore Kangxi da un lato e i missionari gesuiti dall'altro. Un altro compito assegnatogli fu di promulgare ufficialmente la costituzione apostolica \"Ex Illa Die\". Emanata nel marzo 1715, la sua pubblicazione aveva ricevuto fredda accoglienza, se non decisi ostacoli, da parte dei missionari gesuiti.\nMezzabarba fu il successore di Carlo Tommaso Maillard de Tournon (legato dal 1703 al 1707), il quale non era riuscito pienamente nel suo intento. Giunse nell'ottobre del 1720 a Canton e nel dicembre seguente a Pechino. Mezzabarba fu ricevuto in diverse udienze dall'imperatore, tra il dicembre 1720 ed il marzo 1721, in una delle quali (14 gennaio) sembr\u00f2 che Kangxi avesse concesso al legato le cose che chiedeva, fondamentalmente la libert\u00e0 per i cinesi che si erano fatti cristiani e il rispetto dei decreti del papa sui riti controversi. Ma nel momento in cui si volle mettere per iscritto in una relazione cronologica (il cosiddetto \"Diario dei Mandarini\"), tutto il trascorso della legazione, i missionari di Propaganda Fide (domenicani) ed i gesuiti non si trovarono d'accordo; cos\u00ec le ultime possibilit\u00e0 di una conciliazione svanirono.\nQuando fu chiaro l'insuccesso della missione, che pure era iniziata con grandi speranze, il patriarca chiese congedo all'imperatore e decise di ripartire. Dopo una sosta di sette mesi a Macao, ove promulg\u00f2 le cosiddette \"otto permissioni\" in riferimento alla questione dei riti, salp\u00f2 per l'Europa nel dicembre 1721, portando con s\u00e9 la salma del suo predecessore Carlo Tommaso Maillard de Tournon, morto a Macao nel 1710, giungendo a Roma nell'aprile del 1723.\nIl 23 luglio 1725 venne nominato vescovo di Lodi.\nNel 1732, a Pavia, fece ricostruire la residenza di famiglia, riadattandola in uno splendido palazzo barocco (Palazzo Mezzabarba) ancora oggi ammirato per la bellezza del progetto e degli affreschi interni e che oggi ospita il municipio della citt\u00e0. A Lodi fece ricostruire il palazzo vescovile.\nMor\u00ec a Lodi il 7 dicembre 1741.\nNel luglio 1742 papa Benedetto XIV eman\u00f2 la bolla \"Ex Quo Singulari\" con cui, dopo aver abolito le otto permissioni concesse da Mezzabarba nel 1721, si impose obbedienza alle direttive papali a tutti i missionari e si pretese un giuramento in tal senso. La bolla ebbe come conseguenza l'accantonamento della controversia sui riti per circa centocinquanta anni.\nGenealogia episcopale.\nLa genealogia episcopale \u00e8:"}
{"id": "1995505", "revid": "28592", "url": "https://it.wikipedia.org/wiki?curid=1995505", "title": "Epigrammista", "text": ""}
{"id": "1995513", "revid": "287204", "url": "https://it.wikipedia.org/wiki?curid=1995513", "title": "Macherla", "text": "Macherla \u00e8 una suddivisione dell'India, classificata come \"municipality\", di 49.113 abitanti, situata nel distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 28' 60 N e 79\u00b0 25' 60 E e ha un'altitudine di 135 .\nSociet\u00e0.\nEvoluzione demografica.\nAl censimento del 2001 la popolazione di Macherla assommava a 49.113 persone, delle quali 24.744 maschi e 24.369 femmine. I bambini di et\u00e0 inferiore o uguale ai sei anni assommavano a 6.252, dei quali 3.227 maschi e 3.025 femmine. Infine, coloro che erano in grado di saper almeno leggere e scrivere erano 28.739, dei quali 16.805 maschi e 11.934 femmine."}
{"id": "1995515", "revid": "287204", "url": "https://it.wikipedia.org/wiki?curid=1995515", "title": "Indianapolis Olympians", "text": "Gli Indianapolis Olympians furono una franchigia di pallacanestro che parteciparono al campionato NBA dal 1949 fino al fallimento avvenuto nel 1953. Il loro stadio fu l'Hinkle Fieldhouse\nStoria della franchigia.\nGli Indianapolis Olympians furono fondati nel 1949 per rimpiazzare gli Indianapolis Jets. Gli Olympians furono guidati da due alunni della University of Kentucky, Alex Groza e Ralph Beard, protagonisti dalla vittoria della squadra statunitense di basket alle Olimpiadi estive del 1948.\nDopo la stagione 1950-51, Groza e Beard furono squalificati a vita dal commissario NBA del tempo, Maurice Podoloff, quando i due giocatori ammisero di aver truccato alcune partite durante la loro carriera al college. Gli Olympians finirono la stagione 1952-53 con un record di 28-43 e fallirono subito dopo. Conclusero l'esperienza NBA con un record di 132-137 in quattro stagioni."}
{"id": "1995518", "revid": "767487", "url": "https://it.wikipedia.org/wiki?curid=1995518", "title": "Negoslavci", "text": "Negoslavci \u00e8 un comune della Croazia di 1.466 abitanti della Regione di Vukovar e della Sirmia."}
{"id": "1995519", "revid": "1305772", "url": "https://it.wikipedia.org/wiki?curid=1995519", "title": "Have Mercy on the Criminal", "text": "Have Mercy on the Criminal \u00e8 un brano scritto ed interpretato dall'artista britannico Elton John; il testo \u00e8 di Bernie Taupin.\nProveniente dall'album del 1972 \"Don't Shoot Me I'm Only the Piano Player\" (del quale \u00e8 la sesta traccia) si presenta come un'opera magniloquente, tra le linee classicheggianti di \"Burn Down the Mission\" dell'LP \"Tumbleweed Connection\", con un riff simile a quello utilizzato nella \"Layla\" di Eric Clapton.\nIl testo di Taupin si sviluppa in due parti: nella prima parte viene descritta la disperata situazione di un evaso braccato dalla polizia, la seconda parte \u00e8 invece una preghiera recitata dal criminale in questione. Il titolo del brano infatti in italiano suonerebbe \"Abbiate piet\u00e0 per il criminale\". Eseguito anche nel \"Live In Australia\" del 1987, \u00e8 decisamente uno dei pezzi pi\u00f9 sofisticati dell'album originario di provenienza."}
{"id": "1995521", "revid": "767487", "url": "https://it.wikipedia.org/wiki?curid=1995521", "title": "Nijemci", "text": "Nijemci \u00e8 un comune della Croazia di 5.998 abitanti della Regione di Vukovar e della Sirmia."}
{"id": "1995522", "revid": "767487", "url": "https://it.wikipedia.org/wiki?curid=1995522", "title": "Nu\u0161tar", "text": "Nu\u0161tar \u00e8 un comune della Croazia di 5.862 abitanti della Regione di Vukovar e della Sirmia."}
{"id": "1995524", "revid": "767487", "url": "https://it.wikipedia.org/wiki?curid=1995524", "title": "Privlaka (Regione di Vukovar e della Sirmia)", "text": "Privlaka \u00e8 un comune della Croazia di 3.776 abitanti della Regione di Vukovar e della Sirmia."}
{"id": "1995526", "revid": "269477", "url": "https://it.wikipedia.org/wiki?curid=1995526", "title": "Urbano Bolzani", "text": ""}
{"id": "1995531", "revid": "1924342", "url": "https://it.wikipedia.org/wiki?curid=1995531", "title": "Drops of Jupiter (Tell Me)", "text": "Drops of Jupiter (Tell Me) \u00e8 un singolo del gruppo musicale statunitense Train, pubblicato il 23 luglio 2001 come primo estratto dal secondo album in studio \"Drops of Jupiter\".\nDescrizione.\nA causa del suo testo enigmatico e particolare, il significato di \"Drops of Jupiter\" \u00e8 stato oggetto di speculazioni sin dalla sua prima pubblicazione. Il frontman dei Train, Pat Monahan ha dichiarato che la canzone \u00e8 stata ispirata dalla morte di cancro di sua madre, e che il primo verso del brano gli \u00e8 venuto durante un sogno. La canzone, che comincia parlando della madre di Monahan, si evolve poi in una canzone d'amore, secondo quanto affermato dal cantante.\nVideo musicale.\nPer la canzone sono stati pubblicati due video musicali. Il primo mostra la band che suona su un palco, con un grande striscione che riporta la scritta \"TRAIN\" su uno sfondo verde. In varie parti della canzone sono state inserite clip di una donna che compie diverse azioni in vari contesti relativi al testo della canzone.\nIl secondo e pi\u00f9 ricordato video mostra Pat Monahan che esegue la canzone su un palco, accompagnato dalla band e da un gruppo di suonatori di strumenti a corda. Mentre il video prosegue, arriva della gente per guardare lo spettacolo. Il video \u00e8 stato diretto da Nigel Dick e girato nella Union Station a Los Angeles.\nAccoglienza.\nChuck Taylor della rivista Billboard ha dato della canzone una recensione favorevole, dicendo che essa \"dimostra una predisposizione testuale molto artistica che merita l'accoglimento immediato di questa credibile e stimolante canzone rock\" (\"demonstrates a truly artistic lyrical bent that merits instant acceptance of this credible rock-edged song\"). Egli riassume la recensione dicendo \"aggiungi un piano, uno splendido sottofondo di un'orchestra e una voce scintillante a passione e personalit\u00e0, e ci\u00f2 che ottieni \u00e8 una traccia travolgente per i Train\" (\"add piano, a splendid orchestral backdrop, and a vocal shimmering with passion and personality, and this is a runaway track for Train\").\nCover.\nNel 2004 una cover di \"Drops of Jupiter\" \u00e8 stata registrata da Sebastian. Il 29 marzo 2005, Judy Collins ha pubblicato una cover del brano sull'album \"Portrait of an American Girl\". Per il 2008 era prevista una nuova cover del brano nell'album di K!d B. Taylor Swift ha pubblicato una cover della canzone nel suo album del 2011 Speak Now World Tour Live.\nSuccesso commerciale.\nIl singolo ottenne un notevole successo internazionale, riuscendo ad arrivare alla quinta posizione della \"Billboard Hot 100\", rimase per oltre 100 settimane nella \"Adult Contemporary charts\", dove invece arriv\u00f2 fino alla vetta.\nBench\u00e9 il brano sia stato pubblicato anni prima che si diffondesse il formato digitale, l'MP3 del brano ha ricevuto oltre 100.000 download, ottenendo un disco d'oro dalla RIAA, e arrivando alla vetta della classifica dei singoli pi\u00f9 \"scaricati\" anni dopo la sua effettiva pubblicazione.\nLa canzone ha vinto due Grammy Award nelle categorie \"migliore canzone rock\" e \"miglior arrangiamento\"."}
{"id": "1995533", "revid": "22475", "url": "https://it.wikipedia.org/wiki?curid=1995533", "title": "Attrezzatura e vestiario da baseball", "text": "Questa voce contiene le principali attrezzature e i capi di vestiario per giocare a baseball.\nAttrezzatura e vestiario.\nBase.\nOgni angolo della regione interna del campo da baseball \u00e8 occupato da una base, nell'ordine: prima base, seconda base, terza base e casa base.\nI \"sacchetti\" (cos\u00ec sono chiamate le basi dalla prima alla terza) sono quadrati, mentre il \"piatto\" di casa base \u00e8 pentagonale.\nCappellino.\n\u00c8 obbligatorio per ogni giocatore in fase difensiva, e garantisce una minore illuminazione agli occhi durante il gioco.\nCaschetto.\n\u00c8 l'oggetto che garantisce protezione sul capo del battitore e dei corridori in fase di attacco (della quale fa parte la battuta).\nDivisa.\n\u00c8 specifica per ogni giocatore, nella Italian Baseball League e nella MLB il numero \u00e8 obbligatorio.\nGuanto.\n\u00c8 lo strumento grazie al quale i giocatori in difesa possono prendere le battute, ne esistono varie tipologie e grandezze in base al ruolo.\nGuanto da prima base.\n\u00c8 il guanto specifico per il giocatore difensivo in prima base, \u00e8 pi\u00f9 grande del normale.\nGuanto del ricevitore.\n\u00c8 il guanto specifico per il ricevitore, presenta un'evidente imbottitura che garantisce protezione alla mano che lo usa.\nGuantini da battuta.\nSono i guanti utilizzati dai giocatori in fase di battuta.\nMazza.\n\u00c8 un bastone cilindrico, \u00e8 sia in legno sia in alluminio. Le leghe maggiori come Italian Baseball League (IBL) e Major League Baseball (MLB) utilizzano esclusivamente mazze in legno.\nPalla.\n\u00c8 una sfera con una circonferenza che varia tra i 22,9\u00a0cm e i 23,5\u00a0cm, presenta un centro di gomma, una regione intermedia costituita da numeroso spago arrotolato e una regione esterna in pelle.\nProtezioni del ricevitore.\nSono tre in totale:\nSospensorio.\n\u00c8 in plastica e garantisce la protezione della regione inguinale.\nSpikes.\nSpeciali tacchetti utilizzati nelle scarpe da baseball.\nNero per gli occhi.\nStrato di grasso applicato sotto gli occhi per ridurre i riflessi."}
{"id": "1995534", "revid": "287204", "url": "https://it.wikipedia.org/wiki?curid=1995534", "title": "Madanapalle", "text": "Madanapalle \u00e8 una suddivisione dell'India, classificata come \"municipality\", di 97.964 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 13\u00b0 33' 0 N e 78\u00b0 30' 0 E e ha un'altitudine di 694 .\nSociet\u00e0.\nEvoluzione demografica.\nAl censimento del 2001 la popolazione di Madanapalle assommava a 97.964 persone, delle quali 49.689 maschi e 48.275 femmine. I bambini di et\u00e0 inferiore o uguale ai sei anni assommavano a 11.579, dei quali 5.962 maschi e 5.617 femmine. Infine, coloro che erano in grado di saper almeno leggere e scrivere erano 66.801, dei quali 37.249 maschi e 29.552 femmine.\nCuriosit\u00e0.\nNella citt\u00e0 di Madanapalle il 12 maggio 1895 nacque il filosofo apolide Jiddu Krishnamurti."}
{"id": "1995541", "revid": "110157", "url": "https://it.wikipedia.org/wiki?curid=1995541", "title": "Lega Generale Fascista Olandese", "text": "La Lega Generale Fascista Olandese (, ANFB) fu un piccolo partito politico fascista dei Paesi Bassi fondato nel 1932.\nIl partito cerc\u00f2 di creare un \"volksfascisme\", ed anche se non riusc\u00ec a compiere questo obiettivo, si considerava pi\u00f9 vicino al Benito Mussolini che a Adolf Hitler, nonostante la retorica tipicamente hitleriana. Sosteneva la formazione di uno Stato pan-olandese, da chiamare \"Dietsland\" comprendente le Fiandre e il Lussemburgo.\nIl partito non ottenne un buon risultato nelle elezioni legislative del 1933 (0,46% dei voti e zero seggi) e spar\u00ec quindi dalla scena politica. Il gruppo conflu\u00ec nella \"Corporatieve Concentratie\" (\"Concentrazione Corporativista\") assieme ai seguaci di Alfred Haighton e all'Unione Nazionale, ma il leader Jan Baars non trov\u00f2 comunanza con le idee di Carel Gerretson, il leader di questo nuovo gruppo, e quindi nel 1934 sciolse l\u2019\"ANFB\". I suoi militanti confluirono principalmente nel Partito Nazionalsocialista Olandese dei Lavoratori."}
{"id": "1995544", "revid": "287204", "url": "https://it.wikipedia.org/wiki?curid=1995544", "title": "Insediamento musulmano di Lucera", "text": "L'insediamento musulmano di Lucera fu il risultato della precisa volont\u00e0 di Federico II di deportare circa dei sudditi musulmani rimasti in Sicilia nella citt\u00e0 pugliese di Lucera (nelle fonti arabe \"L\u016bsh\u012bra\" o \"L\u016b\u01e7\u0101rah\"). L'insediamento ebbe grande sviluppo per circa un settantennio, prima di essere distrutto nell'anno 1300.\nNascita dell'insediamento.\nLo sbarco dei cristiani Normanni (1061), capitanati da Ruggero d'Altavilla, nella Sicilia araba porta alla successiva nascita del Regno di Sicilia (1130), con la difficile convivenza di varie etnie e diverse fedi religiose.\nI domini siciliani, ereditati da sua madre Costanza d'Altavilla, portarono Federico II a esercitare la propria autorit\u00e0 non solo sulla maggioranza cristiana dell'isola, ma anche su aliquote significative di greci, ebrei e arabi musulmani, ivi compreso un pi\u00f9 che discreto numero di convertiti in quasi 250 anni di diretta dominazione islamica dapprima (827-1072) e normanna poi (1072-1198).\nL'accesso al trono di Federico non comport\u00f2 la pace sociale e religiosa in Sicilia. La configurazione del territorio dell'isola favoriva infatti l'azione di gruppi di resistenza islamica, speranzosi di ripristinare il dominio dell'Islam in quella che in arabo era stata inizialmente chiamata \"al-ar\u1e0d al-kab\u012bra\", \"La Terra Grande \" (cio\u00e8 il Meridione peninsulare) e, poi, direttamente in Siqilliyya.\nI gruppi pi\u00f9 difficili da portare all'obbedienza della corona avevano trovato luoghi di resistenza nelle regioni centrali e occidentali, a Iato come a Entella (dove l'azione era stata anzi guidata da una donna, ricordata dalle cronache cristiane dell'epoca come \"la Virago d'Entella\"), tanto che Federico s'era infine deciso, nel 1220, a espellere i musulmani restati in Sicilia (la massima parte era tornata in Nordafrica), o almeno i gruppi meno docili tra cui principalmente la rimanente leadership della comunit\u00e0 islamica, e reinsediarli nell'Italia continentale.\nPer il reinsediamento, in un primo momento, furono scelte, oltre la citt\u00e0 di Lucera, le localit\u00e0 di Girifalco (Calabria) e Acerenza (Lucania). Gruppi minori di musulmani di Sicilia vennero anche deportati nelle localit\u00e0 di Stornara, Casal Monte Saraceno e Castel Saraceno.\nTuttavia, i musulmani non accettarono di buon grado la nuova condizione loro imposta, e gi\u00e0 nel 1224 a Lucera alcuni di loro si ribellarono, venendo prontamente sottomessi. Nel 1226, una nuova rivolta costrinse l\u02b9esercito imperiale a porre l\u02b9assedio intorno alla citt\u00e0, risoltosi ancora una volta in un successo.\nTuttavia i Saraceni continuarono a fuoriuscire dai confini ad essi imposti, tentando di abbandonare la penisola e di tornare in Sicilia, spingendosi fino allo Stretto di Messina e cercando di passare sull'altra sponda. L'ultima notizia di ribellioni e relativa deportazione si ha nel 1246 quando Federico II, proprio da Lucera, scrivendo a Ezzelino da Romano affermava che le rivolte in Sicilia erano state sedate e che tutti i saraceni venivano trasferiti in Capitanata nel centro dauno.\nIn un primo momento Federico II si limit\u00f2 a raccomandare alle autorit\u00e0 del posto la massima sorveglianza; poi il 25 dicembre 1239 eman\u00f2 un decreto, in base al quale tutti i Saraceni del continente dovevano essere rigorosamente confinati nella sola citt\u00e0 di Lucera. Le colonie minori come \"Girifarcum\" (oggi Girifalco) e Acerenza furono abbandonate.\nLa popolazione totale della comunit\u00e0 musulmana continentale al suo massimo storico \u00e8 stata stimato da vari studiosi attorno ai 60.000 individui, in grado di fornire un contingente militare teorico attorno ai 14-15.000 uomini di cui 7-10.000, come riportato dalle varie cronache contemporanee, effettivamente impiegabili sul campo di battaglia. Federico II impieg\u00f2 consistenti numeri di musulmani di Lucera (circa 7.000-10.000 frombolieri e arcieri erano presenti nella battaglia di Cortenuova del 1237), mentre circa 3.000 arcieri costituirono uno dei reparti di \"\u00e9lite\" di Manfredi nella battaglia di Benevento del 1266.\nGli insediamenti al di fuori della Puglia (ovvero quelli di Calabria, Basilicata e Campania) furono ridimensionati a partire dal 1240 ma mai interamente svuotati. Vi fu effettivamente una concentrazione della popolazione musulmana in Puglia ma non esclusivamente a Lucera. I dati, stimati, relativi alla distribuzione della popolazione musulmana nel Regno, per il periodo dopo il 1240, sono i seguenti: \nA Lucera, di fatto capitale politica e culturale della comunit\u00e0 islamica e sede di una residenza reale dei sovrani Svevi, 20.000 siciliani di religione musulmana vissero per circa 80 anni, fino al 1300, allorch\u00e9 l'insediamento fu smantellato per ordine del sovrano angioino che allora regnava in Sicilia: Carlo II d'Angi\u00f2.\nCaratteristiche dell'insediamento.\nEsperti agricoltori, i musulmani furono autorizzati a lavorare i campi anche a \"L\u016b\u01e7\u0101rah\". Furono autorizzate loro acquisizioni di terreni agricoli e perfino di abitazioni, dentro la citt\u00e0 e nei suoi immediati dintorni. Altra attivit\u00e0 loro consentita era il commercio, l'arte medica e l'artigianato. In linea di massima le imposte dovute dai musulmani produttori di reddito di Lucera si aggirava intorno al 10% dei loro proventi.\nNon mancarono, com'\u00e8 intuibile, frizioni con l'elemento cristiano, che talvolta si lament\u00f2 con l'imperatore per pretese disparit\u00e0 di trattamento ricevute, e ci\u00f2 a dispetto che Federico si fregiasse della suprema dignit\u00e0 del \"Sacro\" Romano Impero.\nUn tentativo dei musulmani, esperito nel 1239, di tornare in Sicilia fu impedito con la forza dalle autorit\u00e0 imperiali, che rispedirono a Lucera quanti erano riusciti a sbarcare nella loro isola nat\u00eca.\nLa colonia musulmana fu percorsa dai frati domenicani che, su autorizzazione fredericiana avvenuta nel Dicembre del 1233, si dedicarono alla predicazione e al tentativo di convertire \"gli infedeli\" e gli israeliti presenti nella cittadina. I risultati furono decisamente deludenti, malgrado la Chiesa nel 1215 avesse cercato di effettuare pressioni fortemente discriminatorie chiedendo, nel suo IV Concilio Ecumenico Lateranense, che musulmani ed ebrei (definiti \"servi camerae\", cio\u00e8 propriet\u00e0 personale della Corona) indossassero vestiti che ne consentissero un'immediata identificazione. Ci\u00f2 si accompagnava tuttavia al permesso dell'imperatore che gli israeliti di Trani, particolarmente numerosi a quell'epoca, edificassero per i propri culti una sinagoga.\nLa comunit\u00e0 islamica di Lucera aveva piena facolt\u00e0 di praticare i propri culti. Fruiva di una moschea-cattedrale (\"j\u0101mi\u02bf\"), di scuole coraniche (\"Agarenorum gymnasia\"), di un istituto scientifico (\"D\u0101r al-'Ilm\") testimoniato da un ambasciatore musulmano presso Manfredi nel 1261 e di un \"qadi\", in grado di dirimere le controversie che fossero insorte fra i musulmani, col libero ricorso ai dettami della \"shari'a\".\nL'attivit\u00e0 principale dei musulmani era per\u00f2 il servizio militare agli ordini dell'imperatore. Particolarmente apprezzati erano i loro arcieri, che combatterono per gli Svevi in Italia settentrionale contro i Comuni, e per gli Angioini di Carlo I in Sicilia, Romania e Albania. L'equipaggiamento difensivo del fante saraceno si componeva di imbottiture per il busto e la testa, un piccolo elmo a calotta per la testa in metallo e una rotella, un piccolo scudo che permetteva movimenti veloci. A seconda dell'inquadramento negli schieramenti l'ausiliare poteva avere una spada e un pugnale a punta accompagnati o da un arco composito, di cui erano provetti artigiani, o da una balestra o da una lancia.\nIl loro soldo poteva essere accompagnato, in caso di comportamento particolarmente apprezzato, dall'esenzione dell'imposta.\nEpilogo.\nDopo la Battaglia di Benevento che vide Carlo I d'Angi\u00f2 vincitore di Manfredi, gli abitanti di Lucera si sottomisero al nuovo Re. Ma alle notizie della discesa di Corradino nella penisola nel 1267 la colonia diede inizio ad una lunga ribellione che divamp\u00f2 per tutto il Regno a partire dal 2 febbraio 1268. Dal 20 maggio 1268 Carlo giunse personalmente a condurre l'assedio alla citt\u00e0, lasciandolo poco dopo per preparare le difese contro il giovane nipote di Federico II che puntava proprio a ricongiungersi con i fedeli musulmani per riconquistare il Regno di Sicilia. Dopo la famosa Battaglia di Tagliacozzo, Carlo I d'Angi\u00f2 torn\u00f2 sui suoi passi e prese per fame \u2013 al termine di un durissimo e impegnativo assedio \u2013 la citt\u00e0, che si arrese definitivamente il 27 agosto 1269. Carlo I d'Angi\u00f2 conserv\u00f2 la colonia musulmana, confermandola in tutti i suoi precedenti privilegi, in cambio del pagamento da parte loro d'un oneroso tributo. Una nota di particolare interesse \u00e8 che a capo della ribellione e della citt\u00e0 musulmana ci fosse un cristiano, Guglielmo de Parisio a quel tempo feudatario di diverse terre di Capitanata, che alla notizia della sconfitta di Corradino fugg\u00ec verso sud ma fu catturato e poi condannato alla pena capitale.\nTutta questa moderazione era in qualche modo connessa anche all'imminente organizzazione dell'VIII Crociata, condotta dal fratello di Carlo, Luigi IX di Francia, che in effetti si mosse nel 1270 alla volta di Tunisi, al suo totale fallimento e alla conseguente morte del re-santo.\nCarlo I fece tuttavia rafforzare le difese del Castello Svevo e costruire una fortezza che potesse ospitare un numero di soldati sufficiente al controllo della citt\u00e0. Cerc\u00f2 poi di dar vita in Lucera a una colonia provenzale, assicurando ai coloni esenzione completa dalle tasse e concedendo gratuitamente terra, casa, soldi e animali. L'iniziativa si risolse in un sostanziale insuccesso: delle 240 famiglie richieste dal re soltanto 100 raccolsero l\u02b9appello; e successivamente i coloni, insoddisfatti del clima e dell'ambiente, preferirono emigrare in Valmaggiore.\nAlla morte di Carlo I la situazione cambi\u00f2 drasticamente. Il figlio e successore, Carlo II, nel 1289 aveva gi\u00e0 provveduto a espellere gli ebrei dai suoi domini dell'Angi\u00f2 e del Maine e a organizzare la strage della comunit\u00e0 ebraica di Napoli (tutti gli ebrei presenti in citt\u00e0 erano stati massacrati e i loro corpi ammucchiati nel vicolo, detto da quel momento \"Scannagiudei\"). Nel 1300 un'identica soluzione finale fu da lui presa nei confronti dei musulmani di Lucera e la distruzione, per ulteriore misura, della citt\u00e0. A quanto sembra gli espropri che ne derivarono servirono all'angioino per saldare vari suoi debiti coi banchieri fiorentini.\nIl francescano Beato Raimondo Lullo si rec\u00f2 a L\u016b\u01e7\u0101rah nel 1294 per cercare di evangelizzare i saraceni, ma fall\u00ec nella sua missione.\nCon il beneplacito di papa Bonifacio VIII, nell'anno del primo Giubileo, l'assalto fu condotto dal conte di Altamura, Giovanni Pipino. Poche famiglie abbienti di musulmani optarono per una rapida, quanto opportuna, conversione al Cristianesimo, tutte le altre furono massacrate; tuttavia, anche coloro che prima di essere arrestati erano divenuti cristiani furono trasportati nei centri di mercato per essere venduti come schiavi. Durante i trasferimenti, gruppi di campagnoli assalivano le colonne uccidendo chiunque e impossessandosi dei loro beni. A tale atteggiamento ostile contribuiva, oltre al fanatismo religioso e al desiderio di un cospicuo bottino, il timore che l\u02b9afflusso di altri lavoratori nelle terre demaniali potesse nuocere ai vecchi abitanti. Complessivamente, secondo Pietro Egidi, vennero venduti circa diecimila musulmani.\nBibliografia.\n\"Oltre alle fonti citate nel lemma si vedano:\""}
{"id": "1995548", "revid": "287204", "url": "https://it.wikipedia.org/wiki?curid=1995548", "title": "Madaram", "text": " \nMadaram \u00e8 una suddivisione dell'India, classificata come \"census town\", di 6.691 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Madaram assommava a 6.691 persone, delle quali 3.380 maschi e 3.311 femmine. I bambini di et\u00e0 inferiore o uguale ai sei anni assommavano a 618, dei quali 318 maschi e 300 femmine. Infine, coloro che erano in grado di saper almeno leggere e scrivere erano 4.206, dei quali 2.420 maschi e 1.786 femmine."}
{"id": "1995560", "revid": "128245", "url": "https://it.wikipedia.org/wiki?curid=1995560", "title": "Coxsone Dodd", "text": "Fu fondatore e gestore della leggendaria etichetta discografica Studio One.\nBiografia.\n\u00c8 stato un produttore discografico molto influente nello sviluppo della musica ska, rocksteady e reggae sin dagli anni cinquanta. Ebbe il soprannome, \"Coxsone\", quando era adolescente, a scuola, a causa del suo talento come giocatore di cricket: i suoi amici lo confrontarono a Alec Coxon, membro della \"Yorkshire County Cricket Club\", famosa squadra di cricket degli anni quaranta.\nSound system.\nDodd era solito suonare dischi ai clienti del negozio dei suoi genitori. Durante un periodo passato nel sud degli Stati Uniti acquis\u00ec dimestichezza con la musica rhythm and blues, molto popolare all'epoca.\nNel 1954, tornato in Giamaica, costru\u00ec il suo Sound system: \"Downbeat\", con un amplificatore, un giradischi e alcuni dischi portati da New Orleans e Miami. Con il grande successo del suo sound system ed in ambiente altamente competitivo, Dodd fece molti viaggi negli USA alla ricerca di nuovi dischi per attrarre il pubblico giamaicano.\nDodd fond\u00f2 cinque sound system, suonando ogni notte. Per far funzionare i suoi sound system, Dodd assunse gente come Lee \"Scratch\" Perry, braccio destro di Dodd durante i primi anni della sua carriera nell'industria discografica, U-Roy e Prince Buster.\nCarriera da produttore.\nQuando la mania del Rhythm and blues si concluse negli Stati Uniti, Dodd ed i suoi rivali, per rispondere all'esigenza locale di nuova musica, furono costretti a cominciare a registrare la loro musica. Inizialmente queste registrazioni erano esclusive per i sound system ma la registrazione di dischi si svilupp\u00f2 molto rapidamente in una vera e propria industria. Nel 1959 Dodd fond\u00f2 un'azienda discografica chiamata \"World Disc\". Nel 1963 apr\u00ec lo studio di registrazione Studio One a Brentford Road, a Kingston: era il primo studio di registrazione nero in Giamaica.\nNormalmente Coxsone Dodd la domenica sera teneva audizioni alla ricerca di nuovi talenti ed \u00e8 in una di queste che scopr\u00ec Bob Marley, cantante dei The Wailing Wailers. Fece al gruppo un contratto esclusivo quinquennale, pagando loro 20 sterline ogni canzone registrata.\nLa canzone \"Simmer down\", una produzione di Dodd, raggiunse il primo posto nelle classifiche giamaicane nel febbraio del 1964.\nDurante la fine degli anni sessanta e l'inizio degli anni settanta, il \"suono dello Studio One\" era sinonimo di ska e rocksteady e durante questo periodo Dodd attrasse alla sua scuderia molti dei migliori talenti giamaicani, compresi leggende quali Burning Spear, Ras Michael, Delroy Wilson, Horace Andy e Sugar Minott.\nDodd ha continuato ad essere attivo nell'industria musicale durante gli anni settanta.\n\u00c8 morto improvvisamente di un attacco di cuore nel 2004.\nOnorificenze.\nIl 15 ottobre 2007 Dodd ha ricevuto l'Ordine di Distinzione (\"Order of Distinction\") postumo, come Commendatore \"(CD)\", per il servizio reso all'industria musicale della Giamaica."}
{"id": "1995561", "revid": "287204", "url": "https://it.wikipedia.org/wiki?curid=1995561", "title": "Mandamarri", "text": " \nMandamarri \u00e8 una suddivisione dell'India, classificata come \"municipality\", di 66.176 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Mandamarri assommava a 66.176 persone, delle quali 33.77 maschi e 32.398 femmine. I bambini di et\u00e0 inferiore o uguale ai sei anni assommavano a 6.929, dei quali 3.484 maschi e 3.445 femmine. Infine, coloro che erano in grado di saper almeno leggere e scrivere erano 40.333, dei quali 23.507 maschi e 16.826 femmine."}
{"id": "1995563", "revid": "128245", "url": "https://it.wikipedia.org/wiki?curid=1995563", "title": "Clement &quot;Coxsone&quot; Dodd", "text": ""}
{"id": "1995568", "revid": "1812835", "url": "https://it.wikipedia.org/wiki?curid=1995568", "title": "Proconsul africanus", "text": "Il Proconsul africanus \u00e8 una specie estinta di primate del genere \"Proconsul\", vissuto in Africa nel Miocene inferiore e medio (tra 23 e 14 milioni di anni fa).\nIl nome \"Proconsul\" (che significa \"prima del Consul\"), dato nel 1933 dal suo scopritore Arthur Hopwood, fa riferimento a uno scimpanz\u00e9 allora famoso a Londra di nome \"Consul\".\nRitrovamenti.\nSi tratta della prima delle specie di Proconsul scoperta e per alcuni decenni comprese anche le altre attualmente ascritte al genere. All'inverso la specie \"Xenopithecus koruensis\", scoperta nel 1951 dallo stesso Hopwood, fu riclassificata da Louis Leakey e LeGros Clark come \"Proconsul africanus\".\nQuesti primati vissero durante il Miocene in Africa centro-meridionale: si trattava di animali che presentavano analogie sia con le catarrine che con gli ominidi. Lo stesso Leakey, grande paleontologo e pioniere delle teorie dell'evoluzione umana, disse:\nMorfologia.\nQuesti animali possedevano un cranio di medie dimensioni, con cervello leggermente pi\u00f9 grande di quanto ci si aspetterebbe per un primate di quella taglia (167\u00a0cm\u00b3), la cui la superficie doveva essere simile a quella dei gibboni o dei cercopitechi. Gli zigomi erano assai pronunciati, mentre il muso era allungato in avanti. La regione infraorbitale era piuttosto larga, anche se i seni etmoidi erano di ridotte dimensioni. Il canale auditivo di questa specie era simile a quello delle attuali catarrine. Il seno mascellare era piuttosto ristretto, tuttavia sia la mascella che la mandibola possedevano forti denti ricoperti da un sottile strato di smalto, in particolare i molari erano assai grossi e piatti ed i canini erano pi\u00f9 grandi nei maschi che nelle femmine.\nAvevano una conformazione dei polsi simile a quella delle scimmie del Vecchio Mondo, con presenza di arco trasverso sul piede; mancavano di coda ed avevano zampe anteriori pi\u00f9 lunghe e forti rispetto a quelle posteriori, in rapporti simili allo scimpanz\u00e9. La costituzione complessiva del corpo era robusta e dovevano pesare al massimo una ventina di chilogrammi. Si muovevano con andatura quadrupede e avevano uno stile di vita prevalentemente arboricolo. In base a quanto intuibile dalla morfologia dentaria, si ritiene che fossero prevalentemente frugivori."}
{"id": "1995570", "revid": "287204", "url": "https://it.wikipedia.org/wiki?curid=1995570", "title": "Mancherial", "text": "Mancherial \u00e8 una suddivisione dell'India, classificata come \"municipality\", di 70.231 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 18\u00b0 52' 0 N e 79\u00b0 25' 60 E e ha un'altitudine di 142 .\nSociet\u00e0.\nEvoluzione demografica.\nAl censimento del 2001 la popolazione di Mancherial assommava a 70.231 persone, delle quali 35.683 maschi e 34.548 femmine. I bambini di et\u00e0 inferiore o uguale ai sei anni assommavano a 9.011, dei quali 4.637 maschi e 4.374 femmine. Infine, coloro che erano in grado di saper almeno leggere e scrivere erano 45.451, dei quali 25.656 maschi e 19.795 femmine."}
{"id": "1995575", "revid": "287204", "url": "https://it.wikipedia.org/wiki?curid=1995575", "title": "Malkajgiri", "text": " \nMalkajgiri \u00e8 una suddivisione dell'India, classificata come \"municipality\", di 175.000 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Malkajgiri assommava a 175.000 persone, delle quali 90.000 maschi e 85.000 femmine. I bambini di et\u00e0 inferiore o uguale ai sei anni assommavano a 13.000, dei quali 7.000 maschi e 6.000 femmine. Infine, coloro che erano in grado di saper almeno leggere e scrivere erano 120.000, dei quali 65.000 maschi e 55.000 femmine."}
{"id": "1995584", "revid": "107078420", "url": "https://it.wikipedia.org/wiki?curid=1995584", "title": "BMW M12/13", "text": "Il BMW M12/13, successivamente ridenominato Megatron M12/13, \u00e8 stato il motore di Formula 1 che la BMW realizz\u00f2 per correre nella massima serie, durante il periodo in cui erano ammessi i propulsori turbo.\nTra le sue caratteristiche principali spiccano l'architettura e la potenza erogata.\nDa molti \u00e8 ritenuto il pi\u00f9 potente motore in condizioni di qualifica mai usato in Formula 1.\n\u00c8 noto infatti che nelle versioni usate durante le prove di qualificazione fosse in grado di erogare 1.300 cv.\nTuttavia questi dati non sono mai stati resi noti dalla casa costruttrice, anche se Paul Rosche, l'ingegnere che lo progett\u00f2, intervistato conferm\u00f2 questi valori; anche altri motori contemporanei sono stati accreditati di potenze simili.\nRimane comunque, anche a detta dei piloti che hanno avuto modo di provarlo, uno dei migliori propulsori sovralimentati della Formula 1 degli anni ottanta per quanto riguarda le prestazioni; tuttavia, di tanto in tanto, ha sofferto di problemi di affidabilit\u00e0.\nStoria.\nQuesto motore venne progettato dall'ingegnere tedesco Paul Rosche, per conto della Brabham Organization, scuderia inglese di propriet\u00e0 di Bernie Ecclestone, che decise di adottare motori turbo al posto dei vecchi Ford Cosworth DFV ad aspirazione naturale.\nVenne introdotto nella stagione 1982, e dopo sole ventisette gare si aggiudic\u00f2 il campionato piloti del 1983, con il brasiliano Nelson Piquet, mentre il campionato costruttori and\u00f2 alla Ferrari.\nCi\u00f2 dipese anche da un progetto molto ben riuscito, ossia la vettura Brabham BT52 che lo montava, a cura del sudafricano Gordon Murray.\nMa negli anni successivi, la Brabham sub\u00ec un progressivo calo di prestazioni che non le permisero pi\u00f9 di competere ai livelli del 1983.\nAllo stesso modo ne risent\u00ec il motore che, montato su vetture poco competitive, non veniva sfruttato al meglio delle sue capacit\u00e0.\nOltre alla Brabham \u00e8 utilizzato da altre scuderie, quali la ATS, la Arrows, la Benetton, e la Ligier.\nTra l'altro con queste squadre non ha mai brillato, eccezion fatta per la Benetton, la quale con questo motore ha ottenuto la sua prima pole position e la sua prima vittoria in Formula 1 nei gran premi di Austria e Messico, con Teo Fabi e Gerhard Berger entrambi su Benetton.\nNel 1987 e nel 1988 la Arrows utilizz\u00f2 questo motore, non col marchio BMW, ma col marchio Megatron, la quale era una compagnia di assicurazioni statunitense, nonch\u00e9 uno dei principali sponsor del team, che grazie ai suoi fondi garant\u00ec un motore competitivo anche se non ufficiale, poich\u00e9 non beneficiava dell'assistenza diretta della casa, ma era preparato come negli anni precedenti dallo specialista svizzero Heini Mader.\nLo stesso accadde per la Ligier nel 1987, che, in extremis, decise di equipaggiare le sue auto col BMW a marchio Megatron in luogo del nuovo motore Alfa Romeo 415/85T, che presentava caratteristiche similari.\nCaratteristiche.\nL'elemento che pi\u00f9 stupisce di questo motore \u00e8 che quando esord\u00ec nel 1982 pochi avrebbero scommesso sulla sua buona riuscita, poich\u00e9 derivava dal monoblocco del BMW M10, motore che fece la sua prima apparizione nel 1961.\nInoltre, lo stesso monoblocco veniva utilizzato per la vettura di serie BMW 318 E21.\nIl materiale usato per il monoblocco era una lega ferro carbonio, d'acciaio altoresistenziale.\nIn sostanza era un progetto datato, nonch\u00e9 per certi aspetti il tuning estremo di un motore concepito per le strade di tutti i giorni.\nUn altro fattore che dest\u00f2 scetticismo fu la sua architettura. Era infatti un semplice quattro cilindri in linea. Sulla carta questa impostazione avrebbe minato seriamente la sua affidabilit\u00e0, poich\u00e9 rispetto agli altri propulsori aveva dai due agli otto cilindri in meno, e dunque gli sforzi si sarebbero concentrati su meno superfici, sottoponendole a stress maggiori.\nMa dalla sua parte aveva la semplicit\u00e0 costruttiva e una lunghezza minore. Quest'ultima avrebbe reso molto agili le vetture che l'avrebbero utilizzato. Questo propulsore era montato in posizione posteriore longitudinale perfettamente verticale, alle spalle del pilota, tuttavia sulla Brabham BT55 progettata da Gordon Murray venne invece montato inclinato verso sinistra di 72\u00b0, questo per cercare di risolvere il problema congenito del 4 cilindri in linea e cio\u00e8 il baricentro alto rispetto ai motori con frazionamento a V.&lt;Br&gt;\nCon questo accorgimento si poteva abbassare notevolmente il baricentro della macchina, conferendole un miglior comportamento dinamico, anche se a livello di smaltimento termico non vi erano grossi benefici. La Brabham BT55 per questa sua peculiarit\u00e0 venne soprannominata \"Sogliola\", tanto che era possibile scorgere la testata (d'alluminio) che fuoriusciva dal cofano motore.\nInfatti essendo un motore turbo i pi\u00f9 grossi problemi di surriscaldamento venivano dal turbocompressore, il quale era alloggiato all'interno della carrozzeria, anche se il cofano era abbastanza ampio, poich\u00e9 l'ingombro trasversale era molto ridotto."}
{"id": "1995586", "revid": "767487", "url": "https://it.wikipedia.org/wiki?curid=1995586", "title": "Eroi di tutti i giorni", "text": "Eroi di tutti i giorni \u00e8 un film del 1995 diretto da Diane Keaton.\n\u00c8 stato presentato nella sezione Un Certain Regard al 48\u00ba Festival di Cannes."}
{"id": "1995592", "revid": "76963", "url": "https://it.wikipedia.org/wiki?curid=1995592", "title": "Giacomo Schir\u00f2", "text": "Biografia.\nGiacomo Schir\u00f2 nacque il 23 novembre 1901 nell'allora Piana de' Greci, figlio di Giuseppe Schir\u00f2 e Angelina Mandal\u00e0. Il padre, docente della Cattedra di Lingua e letteratura albanese e direttore dell'Istituto Orientale di Napoli, lo iscrisse al Seminario Italo-Albanese di Palermo per gli studi ginnasiali e quindi a Napoli per la licenza liceale.\nFu tra i ragazzi che assicurarono il servizio postelegrafonico durante i ripetuti e prolungati scioperi del tempo.\nNel 1919 la Societ\u00e0 di tiro a segno nazionale costitu\u00ec alcune formazioni volontarie premilitari, tra le quali alcuni battaglioni premilitari bersaglieri. A questi battaglioni accedevano volontariamente quei giovani che aspiravano ad essere inquadrati alla leva tra i Bersaglieri. Giacomo Schir\u00f2 vi ader\u00ec e fu inquadrato nel 12\u00ba battaglione premilitare dei bersaglieri di Napoli. Promosso caporale, ebbe una breve licenza per potersi recare a Piana degli Albanesi durante le vacanze estive.\nIl 23 luglio 1920, mentre ascoltava un concerto in piazza del paese natale vicino al corso principale Kastriota, in divisa di bersagliere, veniva fatto segno a pesanti insulti da parte di numerosi facinorosi di sinistra, dato che il clima politico era molto cambiato - si era nel \"biennio rosso\" - rispetto all'anno precedente. La minaccia verbale non tard\u00f2 a trasformarsi in minaccia fisica, tanto che Schir\u00f2 dovette impugnare e difendersi con la baionetta in dotazione. Inseguito, per le strade del paese, giunse nei pressi di un circolo ricreativo agricolo, e veniva raggiunto da 53 coltellate mortali. \nCon decreto 20 dicembre 1925 veniva concessa, \"motu proprio\" da re Vittorio Emanuele III, la Medaglia d'Oro al Valor Militare; a un non appartenente alle Forze Armate.\nGli fu intitolata la sezione albanese dell'Istituto Orientale di Napoli.\nNegli anni trenta, durante il periodo di politica agraria per la costituzione di nuovi borghi rurali nel periodo fascista, gli veniva intitolato un borgo nel territorio di Monreale: borgo Giacomo Schir\u00f2.\nLa sua tragica morte ispir\u00f2 al padre la composizione dell'opera teatrale \"Mino\"; sempre il padre dedic\u00f2 alla sua memoria il volume \"Canti Tradizionali ed altri saggi delle Colonie Albanesi della Sicilia\".\n\u00c8 sepolto nella Chiesa di San Domenico a Palermo."}
{"id": "1995593", "revid": "144796", "url": "https://it.wikipedia.org/wiki?curid=1995593", "title": "Ortensio Visconti Aicardi", "text": "Biografia.\nMembro della nobile famiglia dei Visconti Aicardi, divenne nel 1685 canonico della cattedrale metropolitana, pro-vicario dell'arcivescovo e infine arciprete del duomo di Milano dal 1698.\nIl 12 giugno 1702 venne eletto vescovo di Lodi. L'11 luglio 1709 consacr\u00f2 ufficialmente la collegiata di San Giovanni Battista di Melegnano. Il 31 maggio 1710 concesse il titolo di prevosto al rettore della chiesa della Nativit\u00e0 della Beata Vergine Maria in Castelnuovo Bocca d'Adda, una delle prime concessioni in questo senso, dopo Codogno, in tutta la diocesi di Lodi. Uno dei suoi primi intenti dopo essere stato eletto fu quello di iniziare una visita pastorale nella propria diocesi, che per\u00f2 venne bruscamente interrotta dallo scoppio della Guerra di successione spagnola. Era cugino del vescovo di Cremona Alessandro Croce di cui celebr\u00f2 i funerali nel 1704.\nGenealogia episcopale.\nLa genealogia episcopale \u00e8:"}
{"id": "1995601", "revid": "123607979", "url": "https://it.wikipedia.org/wiki?curid=1995601", "title": "Palazzo del Governatore (Tripoli)", "text": "Il palazzo del Governatore () era la sede del governatore della Libia italiana che aveva sede a Tripoli e vi risiedette fino al 1943. Fino al 1969 fu il palazzo reale e poi sede della biblioteca nazionale.\nStoria e descrizione.\nDal 1951 al 1969 \u00e8 diventato palazzo reale () di Idris I Senussita, fino al colpo di Stato di Gheddafi del 1969. Sub\u00ec alcuni danni in seguito al bombardamento americano della Libia nel 1986 (operazione el Dorado). Fino al 2008 il palazzo, noto come \"palazzo del Popolo\", era sede della biblioteca nazionale. \nIn seguito al restauro svolto da un team di progettisti italiani e da un'impresa edile italiana nel 2008-2009, l'ex palazzo del Governatore \u00e8 diventato il \"Museo della Libia\"."}
{"id": "1995602", "revid": "1829756", "url": "https://it.wikipedia.org/wiki?curid=1995602", "title": "Terra! (programma televisivo)", "text": "Terra! \u00e8 stato un programma televisivo italiano di approfondimento giornalistico, curato e condotto da Toni Capuozzo e trasmesso in seconda serata su Rete 4 dal 2012 al 2017. Il programma era realizzato e curato dalla testata giornalistica italiana Videonews; dal 2000, anno della nascita della rubrica, al 2012, era curata dal TG5 ed andava in onda su Canale 5.\nIl programma.\nLa trasmissione and\u00f2 in onda per la prima volta nella seconda serata del 4 novembre 2000 come settimanale monotematico del TG5, allora diretto da Enrico Mentana; il programma era curato dal vicedirettore Lamberto Sposini e condotto dallo storico inviato del telegiornale di Canale 5 Toni Capuozzo. Il programma sbarc\u00f2 in prima serata nel luglio 2001 con una puntata dedicata ai fatti del G8 di Genova.\nDopo che la prima edizione ottenne una media di share di circa il 20 per cento, il programma riprese il 30 settembre 2001, questa volta curato nonch\u00e9 condotto da Toni Capuozzo.\nDomenica 7 ottobre 2012 inizi\u00f2 la tredicesima edizione del programma, che per\u00f2 lasci\u00f2 Canale 5 e sbarc\u00f2 su Rete 4 e fece riferimento alla testata giornalistica Videonews. Dal 12 novembre 2012 il programma veniva riproposto in replica anche su TGcom24, il canale all news Mediaset, ogni luned\u00ec in prima serata alle 21:30. La trasmissione era tornata (sempre su Rete 4) da settembre 2016 al 30 novembre 2017."}
{"id": "1995605", "revid": "256896", "url": "https://it.wikipedia.org/wiki?curid=1995605", "title": "Federazione Italiana Lavoratori Emigranti e Famiglie", "text": ""}
{"id": "1995609", "revid": "256896", "url": "https://it.wikipedia.org/wiki?curid=1995609", "title": "FILEF", "text": ""}
{"id": "1995612", "revid": "599013", "url": "https://it.wikipedia.org/wiki?curid=1995612", "title": "Marmo Botticino", "text": "Marmo Botticino \u00e8 la denominazione commerciale di una qualit\u00e0 di calcare micritico compatto (puro) di colore beige, estratto nelle cave di Botticino, Nuvolento, Nuvolera, Rezzato, Serle e in passato anche Mazzano, in provincia di Brescia.\nOrigine geologica.\nIl giacimento di pietra calcarea a est di Brescia, da cui si estrae il marmo Botticino Classico, si form\u00f2 tra 190 e 60 milioni di anni fa dal lento e continuo processo di sedimentazione, cementazione e ricristallizzazione di fanghi calcarei in un \"mare lagunare\" di et\u00e0 mesozoica. Il clima di tipo tropicale ospitava organismi che, fossilizzati, costituiscono ora una delle peculiarit\u00e0 del marmo.\nLa variet\u00e0 cromatica del Botticino Classico \u00e8 infatti originata dalla diversa concentrazione e andamento di inclusioni di origine organica e inorganica nella pasta omogenea di fondo composta da fango fine, carbonatico e prevalentemente calcareo, che prende il nome di micrite.\nDati tecnici.\nL'estrema compattezza, con bassi valori di assorbimento e porosit\u00e0, rende il marmo Botticino idoneo all'impiego all'esterno e ne determina caratteristiche meccaniche quali la resistenza alla compressione, alla flessione e all'usura. Per l'indiscutibile bellezza e le grandi doti di resistenza, \u00e8 dunque considerato un marmo pregiato.\nStoria.\nIl bacino estrattivo del Botticino Classico viene sfruttato da oltre duemila anni. In epoca romana l'abbondanza di pietra e marmo nella zona di Botticino permise lo sviluppo di una cospicua tradizione epigrafica, mentre le attivit\u00e0 di estrazione e lavorazione del marmo portarono un avanzamento del livello tecnologico delle officine, consentendo di giungere a una prima organizzazione del lavoro di tipo \"industriale\". \nLe cave furono aperte nel dorso orientale del promontorio della Trinit\u00e0, vicino al quale venivano depositati i blocchi di marmo estratti. Il marmo veniva poi tagliato e trasportato alle botteghe o nei cantieri.\nProbabilmente intorno alle cave sorsero villaggi per gli operai e le loro famiglie. Il \"Botticino\" fu utilizzato dalle officine locali come \"materiale ad uso artistico\", negli edifici pubblici della citt\u00e0, insieme a marmi d'importazione.\nQuesto marmo venne utilizzato dai Romani per costruzioni nell'antica Brixia (foro romano). Il pi\u00f9 antico pezzo bresciano in botticino \u00e8 un capitello del I secolo a.C.; fu in et\u00e0 imperiale che si diffuse l'utilizzo del marmo bianco, nei progetti di ristrutturazione ed edificazione, confermando la perizia della produzione locale e l'esistenza di un mercato di esportazione del prodotto grezzo e finito.\nAll'inizio del XX secolo a Botticino si estraeva il blocco e a Rezzato si trasformava il marmo; le prime societ\u00e0 di estrazione volte a organizzare il lavoro, formare i giovani e favorire la specializzazione, furono le cooperative.\nDa qualche anno esiste un marchio registrato che identifica il materiale proveniente dalla zona classica, il comune di Botticino, promosso dal \"Consorzio produttori marmo Botticino Classico\", di cui fanno parte tutti i coltivatori della zona classica e il Comune di Botticino.\nIl bacino di Brescia \u00e8 il secondo per importanza nell'escavazione di pietre ornamentali d'Italia, dopo quello di Carrara. Le cave di marmo Botticino sono circa un centinaio (solo dodici nella zona classica).\nIn tempi pi\u00f9 recenti il marmo di Botticino \u00e8 stato usato per la costruzione dell'Altare della Patria a Roma, della Casa Bianca a Washington, della Statua della Libert\u00e0 e della stazione centrale di New York..\nIl Museo del marmo.\nIl Museo del marmo di Botticino \u00e8 una realt\u00e0 sorta nel 1996, appoggiata dal comune e dalle cooperative di cavatori di marmo; la raccolta \u00e8 nata grazie all'impegno dei volontari del gruppo \"La Pietra di Botticino\" e del signor Forti, anziano cavatore che, insieme al figlio, ha raccolto un grande numero di attrezzi, foto e documenti relativi al mondo delle cave del marmo di Botticino. Il museo si sviluppa in parte in un percorso all'aperto nell'area interessata da precedenti cave ora dismesse. "}
{"id": "1995614", "revid": "599013", "url": "https://it.wikipedia.org/wiki?curid=1995614", "title": "Lea S\u00f6lkner", "text": "Biografia.\nSciatrice eclettica, Lea S\u00f6lkner esord\u00ec in Coppa del Mondo il 22 gennaio 1976 sul tracciato di casa di Bad Gastein giungendo quarta in combinata. Nel dicembre dello stesso anno a Courmayeur in Italia sal\u00ec per la prima volta sul podio, chiudendo seconda in slalom gigante dietro alla compagnia di squadra Brigitte Totschnig. Nel 1978 raggiunse l'apice della carriera vincendo l'oro in slalom speciale ai Mondiali di Garmisch-Partenkirchen, in Germania Ovest.\nL'anno seguente ottenne l'unico successo in Coppa del Mondo nello slalom disputato a Schruns in Austria. Il 14 dicembre 1983 conquist\u00f2 l'ultimo podio, un secondo posto in combinata, a Sestriere in Italia, piazzandosi alle spalle della svizzera Erika Hess. Concluse l'attivit\u00e0 agonista nel 1984 a Jasn\u00e1, in Cecoslovacchia, con un decimo posto in slalom.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1995616", "revid": "113757", "url": "https://it.wikipedia.org/wiki?curid=1995616", "title": "Palazzo Reale (Tripoli)", "text": ""}
{"id": "1995620", "revid": "287204", "url": "https://it.wikipedia.org/wiki?curid=1995620", "title": "Osmania University (citt\u00e0)", "text": "Osmania University (o Jamia Osmania) \u00e8 una suddivisione dell'India, classificata come \"census town\", di 11.207 abitanti, situata nel distretto di Hyderabad, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone). Di fatto \u00e8 un sobborgo di Hyderabad e prende nome dalla omonima universit\u00e0.\nGeografia fisica.\nLa citt\u00e0 \u00e8 situata a 17\u00b0 23' 37 N e 78\u00b0 31' 14 E.\nSociet\u00e0.\nEvoluzione demografica.\nAl censimento del 2001 la popolazione di Osmania University assommava a 11.207 persone, delle quali 6.751 maschi e 4.456 femmine. I bambini di et\u00e0 inferiore o uguale ai sei anni assommavano a 881, dei quali 447 maschi e 434 femmine. Infine, coloro che erano in grado di saper almeno leggere e scrivere erano 8.571, dei quali 6.036 maschi e 2.535 femmine."}
{"id": "1995623", "revid": "767487", "url": "https://it.wikipedia.org/wiki?curid=1995623", "title": "Stari Jankovci", "text": "Stari Jankovci \u00e8 un comune della Croazia di 6.563 abitanti della Regione di Vukovar e della Sirmia."}
{"id": "1995625", "revid": "838137", "url": "https://it.wikipedia.org/wiki?curid=1995625", "title": "Bartolomeo Menatti", "text": "Biografia.\nBartolomeo Menatti nacque a Domaso il 13 maggio 1621.\nNominato nunzio apostolico in Svizzera, fu tra i maggiori peroratori della causa del mantenimento dei privilegi della Guardia svizzera pontificia, ottenendo anche l'autorizzazione da Roma per attuare un sistema di tassazione dei capitoli e dei conventi, traendo del denaro sufficiente a coprire le spese per gli armamenti delle stesse. Questo progetto non ebbe per\u00f2 seguito sino al 1697, sotto la nunziatura del suo successore Michelangelo Conti.\nNel medesimo periodo, si oppose vivamente all'ingerenza del consiglio cittadino della citt\u00e0 di Friburgo nell'amministrazione del convento di Hauterive.\nVenne nominato vescovo di Lodi. Durante il governo della diocesi soppresse il monastero di Santa Maria Vecchia di Lodi.\nMor\u00ec a Roma il 15 marzo 1702.\nGenealogia episcopale.\nLa genealogia episcopale \u00e8:"}
{"id": "1995629", "revid": "729019", "url": "https://it.wikipedia.org/wiki?curid=1995629", "title": "Comando della squadra aerea", "text": "Il Comando della Squadra Aerea (CSA) \u00e8 stato costituito il 1\u00ba marzo 1999, inizialmente con sede presso l'aeroporto \"Francesco Baracca\" di Roma - Centocelle, salvo poi trasferirsi l'11 aprile 2014 nell'attuale sede di Roma Palazzo Aeronautica, sede dello Stato Maggiore dell'Aeronautica Militare\nMissione.\nIl CSA \u00e8 il Comando aeronautico incaricato di \"a\"ddestrare, predisporre ed approntare Forze di elevata qualit\u00e0 e spiccate abilit\u00e0 C6ISTAR-EW, innovando continuamente e integrando a livello interforze, interagenzia e multinazionale la migliore capacit\u00e0 operativa esprimibile. Proiettare ed impiegare in modo agile, adattivo ed efficace il Potere Aerospaziale in operazioni per realizzare la Mission dell'A.M. nel servire il Paese.\"\nPer tale scopo il CSA ha il compito di gestire i Reparti e le Unit\u00e0 Operative periferiche della Forza Armata (Comandi Intermedi, Brigate, Stormi, Aeroporti Militari, Reparti di Addestramento, Gruppi di Volo, Gruppi Radar) e di mantenerne la prontezza di impiego e di intervento, allo scopo di garantire la sicurezza dello spazio aereo nazionale.\nLa forza organica gestita dal Comando \u00e8 pari a circa 19.000 uomini e donne, impegnati in 94 tra Comandi, Reparti ed Enti Addestrativi e/o Operativi, distribuiti su tutto il territorio nazionale. La dotazione del Comando nel suo complesso \u00e8 di circa 250 velivoli.\nFino al 2010, il compito di impiegare le forze era devoluto al Comando Operativo delle Forze Aeree (COFA), oggi soppresso. Il CSA gestisce anche direttamente il Servizio meteorologico dell'Aeronautica Militare.\nOrganigramma.\nIl Comando Squadra Aerea (CSA) dipende direttamente dal Capo di Stato Maggiore dell'Aeronautica Militare ed \u00e8 strutturato come segue:\ndal Comandante della Squadra Aerea dipendono le seguenti articolazioni:\nReparti operativi dipendenti.\nDal CSA dipendono 5 Comandi Intermedi:\nComando Operazioni Aerospaziali.\nIl Comando Operazioni Aerospaziali (COA) \u00e8 basato a Poggio Renatico ed \u00e8 subordinato al CSA dal 1\u00ba gennaio 2011. Da esso dipendono:\nComando Forze da Combattimento.\nIl Comando Forze da Combattimento (CFC) \u00e8 basato a Milano, presso il Comando prima regione aerea. Da esso dipendono:\nComando Forze per la Mobilit\u00e0 e il Supporto.\nIl Comando Forze per la Mobilit\u00e0 ed il Supporto (CFMS), costituito il 22 settembre 2014, ha sede presso l'aeroporto \"Francesco Baracca\" di Roma - Centocelle ed \u00e8 comandato da un generale di divisione aerea. Ha alle proprie dipendenze i seguenti reparti:\n1\u00aa Brigata aerea \"operazioni speciali\".\nLa 1\u00aa Brigata Aerea \"Operazioni Speciali\" (1\u00aa BAOS) ha sede presso l'aeroporto militare di Furbara ed ha alle proprie dipendenze i seguenti Stormi:\n9\u00aa Brigata aerea ISTAR-EW.\nLa 9\u00aa Brigata aerea Intelligence, Surveillance, Target Acquisition and Reconnaissance - Electronic Warfare (ISTAR-EW) istituita il 1\u00ba dicembre 2013, ha sede L'aeroporto di Pratica di Mare. Ha alle proprie dipendenze i seguenti 4 Reparti di supporto tecnico-operativo ed addestrativo "}
{"id": "1995635", "revid": "1632387", "url": "https://it.wikipedia.org/wiki?curid=1995635", "title": "Azymuth", "text": "Gli Azymuth sono un trio di jazz brasiliano formatosi negli anni settanta. Il gruppo si \u00e8 autodefinito come una formazione di \"samba doido\" (ovvero \"folle samba\"). Le principali etichette discografiche per le quali ha inciso sono la Milestone e la Far Out.\nIl loro brano del 1979 \"Jazz Carnival\" raggiunse il 19\u00ba posto nella Official Singles Chart. In Italia divenne la sigla di testa del programma televisivo Mixer (Rai 2)."}
{"id": "1995636", "revid": "117446197", "url": "https://it.wikipedia.org/wiki?curid=1995636", "title": "Mimmo Fusco", "text": "Fusco era la voce della pallavolo femminile in RAI e proprio in veste di telecronista ha raccontato la storica vittoria al campionato mondiale di pallavolo femminile 2002 della Nazionale italiana.\nPrima di approdare in RAI nel 1995, aveva lavorato per anni presso il quotidiano sportivo \"Tuttosport\". Ha seguito per Rai Sport tre edizioni dei giochi olimpici estivi e una invernale. Proprio in occasione dei giochi di Sydney \u00e8 stato il telecronista della vittoria della medaglia d'oro del judoka Pino Maddaloni.\n\u00c8 venuto a mancare nel 2005 in seguito ad una malattia improvvisa. La Lega Pallavolo di Serie A femminile lo ha ricordato con un minuto di silenzio su tutti i campi di gioco.\nOgni anno a Roma si svolge un torneo di pallavolo femminile a lui dedicato."}
{"id": "1995637", "revid": "1305772", "url": "https://it.wikipedia.org/wiki?curid=1995637", "title": "Palazzo del Governatore", "text": "Il termine palazzo del governatore pu\u00f2 riferirsi ai seguenti edifici:"}
{"id": "1995642", "revid": "28592", "url": "https://it.wikipedia.org/wiki?curid=1995642", "title": "Katiuscia", "text": ""}
{"id": "1995650", "revid": "372624", "url": "https://it.wikipedia.org/wiki?curid=1995650", "title": "Valle dei Casali", "text": ""}
{"id": "1995662", "revid": "1605525", "url": "https://it.wikipedia.org/wiki?curid=1995662", "title": "Police procedural", "text": "Con la locuzione police procedural (dall'inglese \"procedura di polizia\") viene indicato un particolare filone del poliziesco, nato in letteratura attorno agli anni quaranta del Novecento e ben presto sviluppatosi al cinema e in seguito in televisione, grazie a note serie televisive.\nLe caratteristiche peculiari che lo distinguono da altri sottogeneri e filoni del giallo sono:\nIl romanzo del 1945 \"V as in Victim\" di Lawrence Treat \u00e8 considerato il primo \"police procedural\" della letteratura poliziesca, mentre quello che ha dato inizio alla larga diffusione del genere \u00e8 \"Last Seen Wearing\" (in italiano \"\u00c8 scomparsa una ragazza\"), di Hillary Waugh, pubblicato nel 1952.\nLetteratura.\nLa serie di romanzi di Ed McBain dedicati all'\"87\u00ba Distretto\" \u00e8 un classico esempio di \"police procedural\": l'italoamericano Evan Hunter (nato Salvatore Lombino), vero nome di McBain, fra il 1956 ed il 2005 ha scritto decine di romanzi \"police procedural\" tutti ambientati nella immaginaria metropoli americana chiamata \"Isola\". Sebbene nella serie sia dato maggiore risalto alla figura del detective Steve Carella, in ogni romanzo dell\"'87\u00ba distretto\" sono narrate le vicende personali ed il contributo alle indagini anche degli altri componenti del distretto.\nUno tra i pi\u00f9 significativi rappresentanti statunitensi del genere \u00e8 Joseph Wambaugh, ex sergente del Dipartimento di Polizia di Los Angeles poi diventato scrittore, e alla cui penna si devono opere fondamentali come \"I ragazzi del coro\", \"I nuovi centurioni\", \"Il cavaliere blu\", \"Il campo di cipolle\" e il recente \"Hollywood Station\".\nDa ricordare anche i romanzi di Tony Hillerman, autore di alcuni \"police procedural\" ambientati fra Nuovo Messico ed Arizona nei quali indagano Joe Leaphorn e Jim Chee della Polizia tribale navajo e Michael Connelly con la sua serie su Harry Bosch.\nIn Gran Bretagna il \"police procedural\" ha una lunga storia, parallela se non addirittura precedente a quella che il genere ha avuto negli USA, tanto che alcuni autori, come Henry Wade, si sono cimentati fin dagli anni Trenta in questa variante del poliziesco. Ma \u00e8 alla met\u00e0 degli anni Quaranta che il \"police procedural\" inglese inizia a imporsi come genere autonomo, grazie soprattutto all'opera pionieristica di Maurice Procter. Da segnalare, all'interno di una produzione assai nutrita, i romanzi dedicati a partire dal 1955 da John Creasey, con lo pseudonimo di \"J. J. Marric\", al detective di Scotland Yard George Gideon; la serie del sovrintendente Wycliffe di W.J. Burley e i numerosissimi romanzi di John Wainwright, Hamilton Jobson, Bill Knox, Bill James, Graham Hurley, John Harvey e decine di altri scrittori britannici.\nIl \"police procedural\" si \u00e8 diffuso al di l\u00e0 dell'ambiente anglosassone: ad esempio anche i romanzi con protagonista il commissario Maigret di Georges Simenon possono rientrare in questo genere: spesso infatti il celebre commissario parigino si avvale per le sue inchieste del supporto dei membri della \"Brigata speciale\". In Svezia a partire dal 1965 viene pubblicata una serie di 10 romanzi polizieschi scritti dalla coppia Maj Sj\u00f6wall e Per Wahl\u00f6\u00f6, in cui \u00e8 protagonista il commissario Martin Beck (primo romanzo \"Roseanna\"). Le indagini sui delitti sono condotte in collaborazione dai componenti del commissariato di Stoccolma, fra cui Melander e Kollberg, e la serie ricorda per certi versi il modello di McBain.\nNumerose sono state le serie televisive appartenenti al genere police procedural, soprattutto negli Stati Uniti, fra cui: Law &amp; Order - I due volti della giustizia, CSI - Scena del crimine, NCIS - Unit\u00e0 anticrimine e Castle oppure le serie italiane come Distretto di Polizia, R.I.S. - Delitti imperfetti, Don Matteo e I bastardi di Pizzofalcone."}
{"id": "1995666", "revid": "93556", "url": "https://it.wikipedia.org/wiki?curid=1995666", "title": "Provincia di Mindoro Occidentale", "text": "La provincia di Mindoro Occidentale (in inglese: \"Occidental Mindoro\", in filippino: \"Kanlurang Mindoro\") \u00e8 una provincia delle Filippine nella regione Mimaropa. Occupa la met\u00e0 occidentale dell'isola di Mindoro, il capoluogo provinciale \u00e8 Mamburao ma San Jose \u00e8 la municipalit\u00e0 pi\u00f9 popolata.\nGeografia antropica.\nSuddivisioni amministrative.\nLa provincia di Mindoro Occidentale \u00e8 divisa in 11 municipalit\u00e0."}
{"id": "1995668", "revid": "217830", "url": "https://it.wikipedia.org/wiki?curid=1995668", "title": "Gran Premio motociclistico del Giappone 2008", "text": "Il Gran Premio motociclistico del Giappone 2008 corso il 28 settembre, \u00e8 stato il quindicesimo Gran Premio della stagione 2008 e ha visto vincere: in MotoGP la Yamaha di Valentino Rossi, nella classe 250 la Gilera di Marco Simoncelli e nella classe 125 la Aprilia di Stefan Bradl. La vittoria permise a Rossi di conquistare matematicamente il titolo mondiale, che dedic\u00f2 alla memoria di Norifumi Abe, scomparso circa un anno prima per incidente stradale. Il pilota di Tavullia inoltre corse la gara con uno speciale adesivo sul casco ricordando il suo nome."}
{"id": "1995672", "revid": "121131417", "url": "https://it.wikipedia.org/wiki?curid=1995672", "title": "Maecium", "text": "Maecium \u00e8 una localit\u00e0 storica del Lazio, situata nei pressi di Lanuvio, dove nel 389 a.C. ebbe luogo un'importante vittoria dei Romani guidati da Furio Camillo contro i Volsci di Velletri.\nUbicazione.\nRecentemente il sito di questa citt\u00e0 \u00e8 stata identificata dove sorgono i resti del castello di San Gennaro, presso Lanuvio, nelle cui fondazioni compare una cinta muraria in opera quadrata di tufo del IV secolo a.C., sopra la quale venne eretto poi il castello medievale. Diodoro Siculo infatti riferisce che Maecium era posta a 200 stadi da Roma, circa 36 km, corrispondenti grosso modo alla distanza attuale tra Roma e San Gennaro (34\u00a0km).\nNel 389 a.C., durante la guerra contro i Volsci, i Romani crearono una postazione militare e strategica a ridosso dell'attuale Via Appia e fortificarono un colle posto al confine col territorio dei Volsci, sul fosso di San Gennaro. I Volsci, ritenendo che le forze di Roma fossero rimaste fiaccate dal sacco dei Galli del 390 a.C., assediarono l'esercito romano stanziato sul colle. I Romani assediati riuscirono comunque ad avvertire il senato, il quale invi\u00f2 sul posto Furio Camillo, nella circostanza eletto dittatore per la terza volta. Il generale romano aggir\u00f2 con un lungo percorso il monte Mecio, di nascosto dal nemico, e dispose l'esercito alle sue spalle, impedendone di fatto ogni via di fuga. I Volsci allora si rinserrarono all'interno del proprio accampamento, posto nei pressi del colle, il quale era costituito da un terrapieno rinforzato da palizzate di legno. Quindi Camillo, approfittando di un forte vento che scendeva dai monti verso l'accampamento volsco, fece lanciare dei proiettili incendiari verso la loro palizzata. Con l'aiuto del vento si svilupp\u00f2 un grande incendio che avvolse tutta la cinta ed i Volsci, costretti ad uscire dal campo, trovarono i Romani in armi che li sterminarono. Dopo questa vittoria Camillo lasci\u00f2 a capo dell'accampamento suo figlio Lucio per la custodia dei prigionieri e del bottino, quindi invase il territorio volsco per depredarlo.\nConfrontando le varie versioni della guerra si pu\u00f2 notare come il luogo che Livio chiama \"\"Maecium\" corrisponda alla medesima localit\u00e0 che gli storici greci Diodoro Siculo e Plutarco chiamano invece \"Markion\"\", variante in greco di \"Maecium\".\nIn epoca tardo-repubblicana, quando il sito perse la sua funzione difensiva, vi fu insediata la \"statio\" di \"Sublanuvium\"."}
{"id": "1995674", "revid": "287204", "url": "https://it.wikipedia.org/wiki?curid=1995674", "title": "Hate (album)", "text": ""}
{"id": "1995676", "revid": "617866", "url": "https://it.wikipedia.org/wiki?curid=1995676", "title": "Stari Mikanovci", "text": "Stari Mikanovci \u00e8 un comune della Croazia di 3.387 abitanti della Regione di Vukovar e della Sirmia."}
{"id": "1995683", "revid": "767487", "url": "https://it.wikipedia.org/wiki?curid=1995683", "title": "Proconsul nyanzae", "text": "Proconsul nyanzae (LeGros Clark &amp; L. Leakey, 1950) \u00e8 un primate catarrino estinto della famiglia degli Ominidi, vissuto nel Miocene in Africa centrale.\nVenne scoperto da Louis Leakey sull'isola di Rusinga, in Kenya, nel 1942: venne inizialmente classificato come \"Proconsul africanus\", tuttavia gi\u00e0 nel 1951 un articolo scritto a quattro mani da Leakey e LeGros Clark parlava dell'animale come \"Proconsul nyanzae\".\nNel 1965 Pilbeam e Simons spostarono la specie dal genere \"Proconsul\" a \"Dryopithecus\", mentre Louis, sempre su Rusinga, scopriva nuovi fossili di una specie che denomin\u00f2 \"Kenyapithecus africanus\", e che nel 1969 Pilbeam e Simons riclassificarono come \"Dryopithecus nyanzae\".\nNel 1978, la specie torn\u00f2 ad essere ascritta al genere \"Proconsul\", mentre Andrews incorpor\u00f2 a questa specie anche \"Sivapithecus africanus\", scoperto nel 1951 da Leakey e Clark.\nMorfologia.\nLa specie aveva corporatura piuttosto snella e doveva pesare in vita una trentina di chilogrammi: possedeva una forte mandibola e denti robusti (in particolare i premolari superiori) e ricoperti da uno strato di smalto relativamente spesso, tipici di una dieta erbivora e frugivora. I canini erano pi\u00f9 grandi nei maschi.\nViveva in aree di savana alberata: aveva abitudini prevalentemente arboricole e si muoveva fra i rami con andatura quadrupede."}
{"id": "1995684", "revid": "293377", "url": "https://it.wikipedia.org/wiki?curid=1995684", "title": "Corsari anconetani", "text": "I secoli XVII e XVIII rappresentano, sia per la Storia che per l'immaginario collettivo, l'epoca d'oro della pirateria, praticata da avventurieri e uomini di mare senza scrupoli dalle Antille ai mari della Cina, la cui epopea \u00e8 stata riccamente celebrata, frammista di leggenda e fantasia, da romanzieri e registi cinematografici.\nAnche lungo le coste del Mediterraneo imperversarono, per secoli, i pirati barbareschi - provenienti dal nord Africa - fino ai primi decenni del XIX secolo.\nNel linguaggio popolare, col termine \"pirata\" si identifica il bucaniere, il filibustiere ed, erroneamente, anche il corsaro. I termini non sono invece equivalenti:\nStoria.\nA seguito delle sconfitte nella battaglia di Abukir (Egitto) e nella battaglia di Trafalgar (Spagna), che diedero alla Gran Bretagna la supremazia sui mari, anche la Francia adott\u00f2 la guerra di Corsa.\nGi\u00e0 nel 1799, tre corsari corsi avevano partecipato alla difesa della Piazza di Ancona.\nTra i corsari giunti in Adriatico, senz'altro il pi\u00f9 famoso, fu il genovese Giuseppe Bavastro (1760-1833), comandante dello sciabecco Mass\u00e9na intitolato all'omonimo generale Andrea Massena, suo amico d'infanzia.\nIl Mass\u00e9na, assieme ad altri due trabaccoli corsari fece base ad Ancona, nel novembre 1805, distinguendosi per l'arrembaggio e la cattura, l'un dopo l'altro, di quattro legni nemici avvenuta, nelle acque di Lissa, il 5 dicembre 1805.\nL'anno seguente, il Capitano Giacomo Carli, anconetano, comandante del corsaro \"Sans Peur\" (Senza Paura), assal\u00ec uno sciabecco russo presso Lagosta, togliendogli la preda; successivamente lo stesso corsaro fu affondato non prima di aver rifornito di viveri e munizioni il presidio italiano delle Isole Tremiti, assediato dagli inglesi.\nLo stesso Carli si segnal\u00f2 ancora, nel gennaio 1807, al comando dell\"'Italiano\".\nQuesto corsaro, assieme al \"Carlotta\" al \"Fortunata\" e al \"Traiano\" (intitolato all'imperatore romano che da Ancona si imbarc\u00f2 per la spedizione contro la Dacia), appartenevano all'armatore riminese Antonio Passano, stabilitosi nella citt\u00e0 dorica frattanto divenuta la base franco-italiana pi\u00f9 importante per la guerra di corsa in Adriatico.\nLa squadriglia del Passano riusc\u00ec a catturare, nel solo mese di dicembre del 1807, ben 13 navi inglesi.\nNel 1808 operarono gli scafi anconetani \"Adria\" e \"Vendicatore\". Quest'ultimo corsaro, comandato dal tenente di fregata Contrucci, il 21 maggio fu affondato dalla bordata di una fregata inglese proprio sotto il Monte Conero per poi essere rimesso a galla dal suo stesso bravo capitano.\nLe cronache navali dell'anno 1809 fanno menzione, oltre che del citato \"Sans Peur\" del corsaro anconetano Caffarelli (dal casato dell'allora Ministro della Guerra) di Capitan Cassinelli.\nI traffici marittimi del Regno d'Italia, gi\u00e0 compromessi dal Blocco Continentale voluto da Napoleone nel 1806, dopo la seconda, sfortunata spedizione di Lissa del 1811, furono pressoch\u00e9 in bal\u00eca della flotta inglese.\nLo storico militare Dott. Piero Crociani citando i corsari italiani al servizio dell'Imperatore sottolinea la presenza dei vicini corsari senigalliesi: citiamo, uno per tutti, il Padron Rognini che, il 28 maggio 1813, alla guida di un convoglio di ben 28 mercantili armati, si difese strenuamente dalla fregata inglese Bacchante presso Termoli.\nSventato l'attacco, costato la vita a due dei suoi uomini, si merit\u00f2 un'ingente gratifica governativa.\nL'11 luglio 1813, durante il blocco navale di Ragusa da parte della flottiglia inglese, il corsaro anconetano La R\u00e8veill\u00e8e cattur\u00f2, proprio nel porto della citt\u00e0 dalmata, una feluca avversaria.\nGli uomini e le armi.\nAnalogamente a quelli arruolati ed inquadrati nella Reale Marina Italiana, questi uomini erano privi dell'esperienza \u201cbellica\u201d e della professionalit\u00e0 dei loro avversari della Royal Navy. Eppure, dalle scarne cronache pervenuteci, si rileva il coraggio e la perizia dei capitani e dei loro uomini, reclutati nel Porto di Ancona e nelle localit\u00e0 limitrofe.\nConcorrendo anche alla difesa della navigazione in ausilio le batterie costiere, non era occasionale che i corsari sbarcassero per dar man forte alle guarnigioni locali.\nComunque, ci\u00f2 che pi\u00f9 spingeva alla lotta questi \u201cmercenari del mare\u201d era la preda e la \u201cparte\u201d di loro spettanza, determinata da appositi decreti e regolamenti: si andava, ad esempio, dalle dodici parti spettanti al Capitano fino alla mezza spettante al mozzo. Un terzo del ricavato andava all'Erario e qualcosa restava anche per la cassa degli invalidi di Marina.\nPer completare il quadro rappresentativo dei corsari, accenniamo al loro abbigliamento ed armamento individuale: non possiamo parlare, ovviamente, di una vera e propria divisa.\nAlcuni capi di vestiario erano per\u00f2 ricorrenti: pantaloni bianchi svasati con la patta, fazzoletto o \u201cstrozzino\u201d al collo, un cappello a falde larghe di paglia d'estate o d'incerata, a volte anche il cappello frigio, cinturone e bandoliera di cuoio.\nAl fianco, per molti, la micidiale sciabola d'arrembaggio, sia essa d'ordinanza francese o di \u201cpreda bellica\u201d, oppure un sabro od un coltellaccio, magari di fabbricazione artigianale.\nAlla cintola veniva infilata od agganciata una pistola, che poteva essere tanto di fabbricazione civile che militare. Erano preferite le armi da fuoco corte e comunque di convenienti dimensioni come il trombone, che sparava pallettoni, anche nelle sue versioni ridotte di tromboncino o trombino; fucili da marina, ma anche d'artiglieria, di minor peso e lunghezza rispetto a quelli allora usati dalle fanterie europee.\nArmi tipiche per l'arrembaggio erano l'alighiero, arma-attrezzo in asta pi\u00f9 comunemente conosciuta come mezzo marinaio, la picca nella sua versione ridotta per il corpo a corpo a bordo, il grappino, specie di ancorotto uncinato usato per aggrappare e danneggiare le sartie, la micidiale ascia, simile al tomahawk pellerossa, il pugnale e, non ultimo, l'inseparabile coltello, tanto a lama fissa che a serramanico."}
{"id": "1995685", "revid": "119690447", "url": "https://it.wikipedia.org/wiki?curid=1995685", "title": "Stampaggio di materie plastiche", "text": "I processi di stampaggio di materie plastiche sono tecnologie di trasformazione che, mediante l'utilizzo di uno stampo, permettono la realizzazione di componenti in materiale polimerico.\nCaratteristiche dei materiali plastici.\nA seguire, una tabella indicante i principali parametri d'interesse per lo stampaggio dei materiali plastici a maggior diffusione."}
{"id": "1995689", "revid": "1543377", "url": "https://it.wikipedia.org/wiki?curid=1995689", "title": "Wilfrid Le Gros Clark", "text": "Insegn\u00f2 anatomia ad Oxford.\n\u00c8 conosciuto al giorno d'oggi per i suoi contributi nello studio dell'evoluzione umana.\nNel 1953, assieme a Joseph Weiner e Kenneth Oakley, prov\u00f2 che l'uomo di Piltdown altro non era che un falso scientifico\nNel 1950, assieme a Louis Leakey, fu fautore della classificazione di \"Proconsul nyanzae\" come specie a s\u00e9 stante, separata da \"Proconsul africanus\"."}
{"id": "1995699", "revid": "287204", "url": "https://it.wikipedia.org/wiki?curid=1995699", "title": "Legde/Quitz\u00f6bel", "text": "Legde/Quitz\u00f6bel \u00e8 un comune di 706 abitanti del Brandeburgo, in Germania.\nAppartiene al circondario (\"Landkreis\") del Prignitz (targa PR) ed \u00e8 parte della comunit\u00e0 amministrativa (\"Amt\") di Bad Wilsnack/Weisen.\nStoria.\nIl comune di Legde/Quitz\u00f6bel venne formato il 1\u00ba gennaio 2002 dall'unione dei 2 comuni di Legde e Quitz\u00f6bel.\nSuddivisione amministrativa.\nIl territorio comunale comprende 4 centri abitati, nessuno dei quali possiede lo \"status\" ufficiale di frazione:"}
{"id": "1995700", "revid": "149727", "url": "https://it.wikipedia.org/wiki?curid=1995700", "title": "Legde", "text": ""}
{"id": "1995701", "revid": "880789", "url": "https://it.wikipedia.org/wiki?curid=1995701", "title": "Daphne Millbrook", "text": ""}
{"id": "1995702", "revid": "149727", "url": "https://it.wikipedia.org/wiki?curid=1995702", "title": "Lennewitz", "text": ""}
{"id": "1995704", "revid": "149727", "url": "https://it.wikipedia.org/wiki?curid=1995704", "title": "Quitz\u00f6bel", "text": ""}
{"id": "1995705", "revid": "149727", "url": "https://it.wikipedia.org/wiki?curid=1995705", "title": "Roddan", "text": ""}
{"id": "1995706", "revid": "289247", "url": "https://it.wikipedia.org/wiki?curid=1995706", "title": "Anp - Associazione Nazionale Dirigenti e Alte Professionalit\u00e0 della scuola", "text": ""}
{"id": "1995709", "revid": "287204", "url": "https://it.wikipedia.org/wiki?curid=1995709", "title": "Marcel Goetz", "text": "\u00c8 stato pilota di supermotard nel Campionato del Mondo su KTM del Team Fabag fino al 2007, per poi dedicarsi esclusivamente al Campionato Tedesco Supermoto nella classe 450cc.\nDetiene due titoli svizzeri supermoto."}
{"id": "1995710", "revid": "6923", "url": "https://it.wikipedia.org/wiki?curid=1995710", "title": "Arco dei Fileni", "text": "L'arco dei Fileni, conosciuto anche con il nome di El Gaus (\"L\u2019Arco\"), era un arco costruito sulla via Balbia al confine tra Tripolitania e Cirenaica nell'allora Libia italiana (oggi Libia) a Ras Lanuf.\nStoria.\nL'arco, voluto da Italo Balbo, governatore della Libia dal 1934 al 1940, era stato progettato dall'architetto Florestano Di Fausto e fu inaugurato il 16 marzo 1937.\nL'arco era caratterizzato dalla presenza di due colossi in bronzo che raffiguravano i fratelli Fileni, leggendari eroi cartaginesi che, come raccontato da Sallustio nel \"Bellum Iugurtinum\", si impegnarono in una sorta di maratona \"ante litteram\" contro i greci di Cirene, organizzata per definire i confini tra le due civilt\u00e0. In base ad un accordo tra Cartagine e Cirene, infatti, ciascuna citt\u00e0 avrebbe fatto partire due suoi uomini verso la citt\u00e0 antagonista e il luogo dove le due coppie si sarebbero incontrate sarebbe stato individuato come il nuovo confine. Tuttavia quando i Fileni incontrarono i cirenaici ne nacque una lite perch\u00e9 questi ultimi accusavano i primi di essere partiti in anticipo: per rivendicare la loro buona fede i cartaginesi si dissero pronti ad essere sepolti vivi proprio sul nuovo confine, cosa che avvenne. Il sacrificio dei Fileni fu ricordato con la realizzazione di due are da cui prese nome la localit\u00e0 di \"Arae Philenorum\" ma che erano gi\u00e0 scomparse all'epoca di Strabone.\nSopra l'arco vennero collocati in una nicchia orizzontale due colossi bronzei, ritratti come sepolti vivi, sovrastati da un frontone a tre strati sovrapposti, distinti da altrettante cornici, a simboleggiare appunto gli strati di terreno sotto i quali vennero seppelliti i Fileni, sui quali campeggiava la seguente iscrizione tratta dal \"Carmen saeculare\" di Orazio: \nLa scritta fu fatta tradurre in arabo da re Idris I di Libia.\nSulla sommit\u00e0 dell'arco era posizionata un'ara che rappresentava quelle della leggenda cartaginese.\nL'arco compare nella medaglia commemorativa italo-tedesca Campagna italo-tedesca in Africa (\"Italienisch-Deutscher Feldzug in Afrika\") del 1943. Inoltre compariva sul biglietto della Lotteria di Tripoli dal 1938 al 1940, su francobolli emessi per la colonia libica e quale frontespizio per cartine geografiche ed altre pubblicazioni turistiche dell'epoca. Nei pressi si trovava un cimitero tedesco.\nL'arco fu smantellato nel 1973 per volont\u00e0 di Gheddafi, che lo riteneva un simbolo del periodo coloniale. Le statue dei Fileni si trovano nel piccolo museo di Sirte, mentre alcuni bassorilievi giacciono a terra in stato di abbandono in prossimit\u00e0 del museo."}
{"id": "1995712", "revid": "1378703", "url": "https://it.wikipedia.org/wiki?curid=1995712", "title": "Hate", "text": "Hate (\"odio\" in lingua inglese) pu\u00f2 riferirsi a:"}
{"id": "1995713", "revid": "486946", "url": "https://it.wikipedia.org/wiki?curid=1995713", "title": "A.N.P.", "text": ""}
{"id": "1995719", "revid": "287204", "url": "https://it.wikipedia.org/wiki?curid=1995719", "title": "R\u00fchst\u00e4dt", "text": "R\u00fchst\u00e4dt \u00e8 un comune di 564 abitanti del Brandeburgo, in Germania.\nAppartiene al circondario (\"Landkreis\") del Prignitz (targa PR) ed \u00e8 parte della comunit\u00e0 amministrativa (\"Amt\") di Bad Wilsnack/Weisen.\nSuddivisione amministrativa.\nIl territorio comunale comprende 4 centri abitati, nessuno dei quali possiede lo \"status\" ufficiale di frazione:"}
{"id": "1995722", "revid": "287204", "url": "https://it.wikipedia.org/wiki?curid=1995722", "title": "Mandapeta", "text": "Mandapeta \u00e8 una suddivisione dell'India, classificata come \"municipality\", di 47.115 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 52' 0 N e 81\u00b0 55' 60 E e ha un'altitudine di 15 .\nSociet\u00e0.\nEvoluzione demografica.\nAl censimento del 2001 la popolazione di Mandapeta assommava a 47.115 persone, delle quali 23.477 maschi e 23.638 femmine. I bambini di et\u00e0 inferiore o uguale ai sei anni assommavano a 5.350, dei quali 2.687 maschi e 2.663 femmine. Infine, coloro che erano in grado di saper almeno leggere e scrivere erano 29.368, dei quali 15.344 maschi e 14.024 femmine."}
{"id": "1995723", "revid": "149727", "url": "https://it.wikipedia.org/wiki?curid=1995723", "title": "Abbendorf", "text": ""}
{"id": "1995724", "revid": "149727", "url": "https://it.wikipedia.org/wiki?curid=1995724", "title": "B\u00e4low", "text": ""}
{"id": "1995725", "revid": "767487", "url": "https://it.wikipedia.org/wiki?curid=1995725", "title": "Dante Montanari", "text": "Biografia.\nNacque a Porto Sant'Elpidio, in provincia di Fermo, il 19 luglio 1896.\nDiplomatosi all'Istituto tecnico di Osimo, dove era preside il padre,\nsi trasfer\u00ec a Milano, pensando in un primo tempo di frequentare\nl'Accademia di Belle Arti. Abbandonato il progetto, si trasfer\u00ec ad\nAscoli Piceno, dove impar\u00f2 a dipingere presso lo studio di uno zio\nmaterno, Salvatore Ferrante, insegnante di educazione artistica.\nPartecip\u00f2 alla guerra 1915-1918, alla fine della quale si stabil\u00ec a\nBergamo, dove visse fino al 1939 insieme alla moglie Pia (fedele\ncompagna, scomparsa nel 1985), condividendo inizialmente lo studio con\nil fratello Giuseppe, anch'egli pittore. Collabor\u00f2 in questo periodo ad\nalcuni giornali locali, come il \"Gazzettino Bergamasco\" e la \"Penna\",\nin qualit\u00e0 di vignettista e caricaturista, rivelandosi osservatore\nattento e caustico, dal tratto veloce e sintetico.\n\"La citt\u00e0 di Bergamo rappresent\u00f2 il momento di esordio del pittore marchigiano: dopo una prima formazione sostanzialmente da autodidatta, nel 1920 l'artista allest\u00ec infatti alla \"Scuola dei Tre Passi\" la sua prima personale, recensita da Pier Maria Bardi\", critico e amico inseparabile.\n\"Quando Dante Montanari giunse a Bergamo, subito dopo la prima guerra mondiale, trov\u00f2 un ambiente artistico molto vivace e attivo. I momenti difficili per \"la travagliata classe degli artisti\" erano finiti\".\nConsider\u00f2 Bergamo come la sua seconda citt\u00e0 natale, coltivando durature amicizie, come quella con Giacomo Manz\u00f9.\nNel 1925 conquist\u00f2 il primo successo, con il primo premio al Concorso\nper il VII Centenario Francescano, indetto dall'Angelicum di Milano. In\nquesto periodo si accost\u00f2 temporaneamente al movimento artistico detto \"Novecento\".\nPartecip\u00f2 tra l'altro alla Biennale di Venezia dal 1924 al 1950,\napprezzato dalla critica. Nel 1932 Ugo Ojetti scrisse: \"Montanari\nrientra nel gruppo dei coloristi di bravura vivi sciolti, piacevoli e\npronti nell'afferrare direttamente la realt\u00e0.\"\nTra i temi preferiti della sua pittura ricordiamo il paesaggio: \"\u00c8 uno dei generi prediletti dall'artista per il suo amore per la natura che percepisce con acuta sensibilit\u00e0 nel tradurre in forme il \"ricordo\", la \"memoria\" delle colline marchigiane ed umbre, delle valli e dei monti bergamaschi e trova un riscontro nel favore e nell'apprezzamento del pubblico...\". Un altro tema \u00e8 la maternit\u00e0 \"...nelle sue diverse fasi, dall'attesa in cui la donna \u00e8 colta con quell'espressione tipica di dolcezza, di stupore e di compiaciuta staticit\u00e0, alla tenerezza del rapporto fra la madre e i figli, ai giochi dei bambini all'aperto, sulla spiaggia e per la strada: la morte precoce della madre e la mancanza di figli lo fanno essere particolarmente sensibile, e affronta queste tematiche con un attento studio dal vero, raggiungendo immagini di grande poesia...\".\nPartecip\u00f2 alla vita culturale e artistica di Bergamo, collaborando anche al Teatro delle Novit\u00e0 tra il 1938 e il 1939, in qualit\u00e0 di scenografo e disegnatore di costumi, e stringendo in quell'occasione amicizia con il maestro Gianandrea Gavazzeni. La sua attivit\u00e0 espositiva si estese in quegli anni anche all'estero, ad Atene, Birmingham, Budapest, Vittoria, Berlino, Stoccarda, Lipsia, Colonia e Dresda.\n\"Si va in questi anni chiarendo il suo sentimento dell'arte...come intuizione ed emozione del vero, arte come religiosit\u00e0, arte come operazione di sintesi ed eliminazione di ogni particolare decorativo per ottenere sincerit\u00e0.\"\nPer quanto riguarda la sua posizione nei confronti del fascismo, illuminante \u00e8 una sua lettera al caro amico Fedele Giacobone, datata 11 agosto 1957, a proposito delle vicende legate alla tela \"San Francesco\ntra il lupo e l'agnello\", vincitrice del citato Concorso per il VII Centenario Francescano, regalata dai Frati a Mussolini: \"Ripenso per un momento senza rancore a quel mio dipinto, che ha segnato l'inizio delle\nmie pene per essermi rifiutato di presenziare alla sua consegna nelle mani di Mussolini. Ben altro si aspettava la mia anima, dopo che un concorso era nato per destinare l'opera vincitrice ad un istituto religioso...\"\nNel 1939 si trasfer\u00ec a Milano, ambientandosi per\u00f2 a fatica; pur coltivando nuove e durature amicizie, si mantenne estraneo ad ogni mondanit\u00e0: in un'intervista rilasciata a Mormino, sul Giornale del\n1981, disse: \"Non amo le conventicole, non scendo mai a patti. Da giovane passavo ore a parlare di arte e filosofia. Ma oggi la gente \u00e8 diversa, il mondo artistico vanta pi\u00f9 giocolieri che pittori. Tutto questo francamente non mi piace\".\nCollabor\u00f2 come critico d'arte al Corriere della Sera e alla rivista novarese Glauco, partecipando inoltre a numerose mostre in Gallerie private, come il Milione, la Gianferrari, la Cairola e la Gussoni a Milano, la Permanente di Torino, la Torre di Bergamo e l'Arte Galleria di Ancona, per citare le principali.\nContinuarono i riconoscimenti, come il primo premio alla Biennale della Regione Marche, ad Ancona, nel 1964 e la Ginestra d'oro del Conero, nel 1969; premiato anche a Salsomaggiore (1953) e nel Monferrato (medaglia d'oro nel 1965), ottenne nel 1976 la medaglia del Presidente della Repubblica al Premio Lario Cadorago, a Como.\nA Milano entr\u00f2 in contatto con l'ambiente del Premio Bagutta, voluto tra gli altri da Orio Vergani, Riccardo Bacchelli e Paolo Monelli. Nel dopoguerra l'arte sacra occup\u00f2 un posto di rilievo nella sua opera: ricordiamo a questo proposito l'importante \"Via Crucis\".\nDal 1956 il suo stile si modific\u00f2 sostanzialmente: \"Il modellato, cos\u00ec ben costruito negli anni precedenti, diviene morbido con un andamento sinuoso, disciolto in un'atmosfera luminosa fatta di delicati passaggi...si pu\u00f2 parlare di modellato fluido o di un processo di trasfigurazione...si pu\u00f2 ipotizzare a proposito dell'ultimo Montanari che fosse ossessionato dalla fragilit\u00e0 della natura e dell'uomo...\".\nMor\u00ec a Milano il 16 aprile 1989. Dal suo archivio privato, conservato con amore e gelosa cura dalla nipote Chiara Gatti Pecco e riordinato da Claudia Perversi, riportiamo queste parole, quasi un testamento spirituale: \"Se qualcosa di positivo si \u00e8 verificato debbo molto a mia moglie e all'amicizia dell'avvocato Guido Tadini e di tutta la famiglia Giacobone...\".\nLa Via Crucis.\nDante Montanari inizi\u00f2 la realizzazione delle quattordici tele nel 1954, incoraggiato dal critico Giorgio Nicodemi e sostenuto finanziariamente dal collezionista Fedele Giacobone, e termin\u00f2 l'opera nel 1960, anche se venne esposta per la prima volta al pubblico nel 1981, presso il Centro Culturale San Bartolomeo di Bergamo nel novembre 2005 presso la nuova sede della associazione dei marchigiani e umbri di Milano, e a Porto Sant'Elpidio (paese natale) nel mese di aprile 2010.\nAltre opere.\nOltre alla tela gi\u00e0 citata, \"San Francesco tra il lupo e l'agnello\", vincitrice nel 1925 del primo premio al Concorso per il VII Centenario Francescano, indetto dall'Angelicum di Milano, ricordiamo, tra le opere giovanili, \"Processione\", olio su compensato del 1923, che ripropone il tema analogo gi\u00e0 trattato nel 1920, in occasione della sua prima mostra personale; entrambe le opere mostrano, in un contesto spiritualeggiante, il temperamento, la sensibilit\u00e0 e i mezzi tecnici del giovane Montanari.\nSempre del 1925 sono l'intenso olio su tela \"Bambino malato\", e il delicato olio su cartone telato \"Studio per la morte del passerotto\", pensato in funzione del dipinto \"Morte del passerotto\", sempre del 1925, di cui non si conosce l'attuale ubicazione, essendoci nota soltanto una riproduzione fotografica.\nAlla XV Biennale di Venezia del 1926 venne esposto l'olio su tela \"Riposo\", recentemente restaurato, che accosta ad una semplice concretezza, tipica di \"Novecento\", l'espressione di un dolce lirismo caratteristico dell'artista marchigiano.\nIl passaggio ad una pittura sfumata e vaporosa, si pu\u00f2 notare confrontando ad esempio \"Il libro delle fate\", olio su tela del 1927, con \"La fiaba\", del 1955, passando attraverso il \"Mattino\" (1932), l'omonimo \"Mattino\" del 1933 e, sempre restando nei temi dell'infanzia e della maternit\u00e0, cari al pittore, \"Bambina con frutta\" e \"Bambina con gatto\", entrambe del 1935; oppure possiamo confrontare \"Mammina\" (1923) con \"Maternit\u00e0\" (1950), \"La moglie del pescatore\" (1951) e \"Mammina con bambino\" (1960).\nAnaloga evoluzione stilistica, ovviamente, possiamo rintracciare nei paesaggi, fra i quali citiamo \"Bergamo sotto la neve\" (1928), \"Prima del temporale\" (1930), \"Cipressi\" (1930), e le atmosfere sognanti del paesaggio notturno \"Sera di luglio\" (1938) e di \"Paesaggio\", sempre del 1938.\nMontanari si \u00e8 spesso soffermato nel ritrarre scorci di Bergamo Alta, come in \"Santa Maria Maggiore\" (1927), \"Sant'Agostino sotto la neve\" (1930), \"Piazza vecchia\" (1938) e \"Sant'Agostino\" (1939).\nPudica delicatezza e insieme compostezza possiamo trovare nei nudi femminili, tra i quali ricordiamo \"Dormiente\" del 1936, menzionata sul Corriere della Sera del 14 giugno 1942 come \"il pi\u00f9 bel nudo alla Mostra d'Arte alla Villa Reale\" di Milano.\nLargo spazio ha sempre riservato l'artista ai temi sacri, fra i quali citiamo, oltre alla menzionata \"Via Crucis\", anche \"Deposizione\" (1930), \"Annunciazione\" (1948), \"Disperazione di Giuda\" (1950), \"Figliol prodigo\" (1951), \"Cristo alla colonna\" (1951) e \"Fuga in Egitto\" (1960).\nAl mistero della femminilit\u00e0 sono dedicati intensi ritratti, come \"Ragazza veneta\" (1951), premiato nel 1953 a Salsomaggiore, \"Donna con veletta\" (1951), \"Donna di casa\" (1955) e \"Figura allo specchio\" (1960).\nAnche il tema dei diseredati appartiene all'universo poetico di Montanari, ricordiamo \"Clown\" (1950) e \"Ciechino\" (1955), con il loro carico di angosciata solitudine.\nUn giudizio critico.\n\"...era semplicemente un artista che concepiva il proprio mestiere\nsecondo un'idea di libert\u00e0 espressiva per la quale il massimo\nobbiettivo era preservare la sensazione originaria e renderla\nattraverso un'espressione quanto pi\u00f9 pura possibile. L'universo \u00e8\ndentro di noi, inutile cercarlo altrove: questa era la convinzione di\nMontanari, questa \u00e8 la misura costante che attribuisce alla sua pittura\nuna naturale condizione lirica.\" (Vittorio Sgarbi)"}
{"id": "1995726", "revid": "149727", "url": "https://it.wikipedia.org/wiki?curid=1995726", "title": "Gnevsdorf", "text": ""}
{"id": "1995727", "revid": "78273", "url": "https://it.wikipedia.org/wiki?curid=1995727", "title": "Associazione nazionale dirigenti e alte professionalit\u00e0 della scuola", "text": ""}
{"id": "1995731", "revid": "767487", "url": "https://it.wikipedia.org/wiki?curid=1995731", "title": "Nam Hyun-hee", "text": "Specializzata nel fioretto, ha conquistato una medaglia d'argento a Pechino 2008.\nBiografia.\nNam ha vinto la medaglia d'oro al Mondiale di Lipsia e quella di bronzo nel Mondiale di Torino nella prova a squadre insieme alle sue compagne Jeon Hee-Sok, Jung Gil-Ok e Seo Mi-Jung.\nAlle Olimpiadi di Pechino ha perso in finale contro Valentina Vezzali (6-5), conquistando la medaglia d'argento, mentre ai giochi olimpici di Londra 2012 ha conquistato il bronzo nel fioretto a squadre.\nPalmar\u00e8s.\nIn carriera ha conseguito i seguenti risultati:"}
{"id": "1995733", "revid": "287204", "url": "https://it.wikipedia.org/wiki?curid=1995733", "title": "Gran Premio d'Austria 1983", "text": "Il Gran Premio d'Austria 1983 \u00e8 stata la undicesima prova della stagione 1983 del Campionato mondiale di Formula 1. Si \u00e8 corsa domenica 14 agosto 1983 sull'\u00d6sterreichring. La gara \u00e8 stata vinta dal francese Alain Prost su Renault; per il vincitore si tratt\u00f2 del nono successo nel mondiale. Ha preceduto sul traguardo il connazionale Ren\u00e9 Arnoux su Ferrari e il brasiliano Nelson Piquet su Brabham-BMW.\nVigilia.\nSviluppi futuri.\nVenne ufficializzato l'accordo tra la Williams e la Honda per la fornitura dei motori turbo da parte di quest'ultima, alla scuderia britannica, che ancora utilizzava i motori della Cosworth, non sovralimentati. L'accordo era previsto per le stagioni e . La Williams s'impegn\u00f2 a costruire un nuovo modello, entro la fine della stagione 1983, al fine di testare, da subito, il nuovo propulsore. Si intensificarono le voci di un passaggio di Alain Prost alla Scuderia Ferrari, al posto di Ren\u00e9 Arnoux, per la stagione 1984.\nAspetti tecnici.\nLa Tyrrell present\u00f2 il modello 012, concepito da Maurice Philippe. La scocca era in fibra di carbonio e alluminio a nido d'ape, utilizzava un sistema \"in-board\" di collegamento tra la scatola del cambio e i dischi dei freni anteriori, mentre i radiatori laterali erano disposti obliquamente. Somigliava alla Brabham BT52 e alla Williams FW08, e sembrava gi\u00e0 disegnata per accogliere un motore turbo in futuro, pur continuando a montare il Ford Cosworth DFY. La nuova vettura venne affidata al solo Michele Alboreto. Il pilota italiano per\u00f2, dopo pochi giri di prova, decise di impiegare il modello precedente, per il resto del \"weekend\".\nSulla Toleman di Derek Warwick venne montato un nuovo turbocompressore, costruito dalla Holsett.\nAspetti sportivi.\nA seguito delle critiche espresse da Manfred Winkelhock, in merito alla qualit\u00e0 della sua ATS, il patron della scuderia, G\u00fcnther Schmidt, decise di licenziare il pilota. La scuderia tedesca si rivolse cos\u00ec a Stefan Bellof, che era gi\u00e0 stato iscritto agli ultimi due gran premi, senza per\u00f2 prendere parte alle qualificazioni. Il rifiuto di Bellof di guidare per l'ATS costrinse il team a riassumere Winkelhock. La scuderia non conferm\u00f2 nemmeno l'impiego di una seconda vettura, inizialmente destinata al pilota di casa Jo Gartner.\nLa FISA eman\u00f2 una direttiva che impediva la presenza dei giornalisti della carta stampata all'interno dei box, permettendo l'accesso solo alle \"troupe\" televisive. La decisione provoc\u00f2 la protesta del sindacato che riuniva i giornalisti, l\"IRPA\".\nQualifiche.\nResoconto.\nNella prima giornata di prove Ren\u00e9 Arnoux fu il pi\u00f9 rapido, con 1'29\"995, precedendo, di quattro decimi, il compagno di team Patrick Tambay. Pi\u00f9 lontani gli avversari, con Alain Prost, terzo, staccato di quasi un secondo dal ferrarista. La sessione fu caratterizzata anche dall'invasione di pista da parte di un piccolo cervo, che costrinse la direzione ad esporre le bandiere gialle. Elio De Angelis fu protagonista, nelle libere del mattino, di un'uscita di pista con diversi testacoda. Gli fu riscontrato un piccolo trauma cranico, che per\u00f2 non ne imped\u00ec la presenza nella sessione ufficiale. La Brabham fu penalizzata da diverse problemi tecnici, con Riccardo Patrese che fu costretto a cercare il tempo utilizzando la vettura di Nelson Piquet.\nL'inizio della sessione di qualifiche del sabato fu ritardata di mezz'ora, per l'atterraggio sulla pista di un \"jet\" militare, dovuto alla necessit\u00e0 di effettuare il rifornimento. Prosegu\u00ec la lotta per la \"pole position\" tra i due piloti della Scuderia Ferrari. Tambay strapp\u00f2 il miglior tempo ad Arnoux, per soli 64 millesimi. Arnoux fu per\u00f2 penalizzato dalla rottura del propulsore dopo mezz'ora dall'inizio delle qualifiche. Il francese avrebbe dovuto utilizzare il muletto, che era adattato per\u00f2 per Tambay, e il poco tempo a disposizione non avrebbe permesso ad Arnoux di rientrare in pista. Per la Ferrari fu la centesima \"pole position\" nel mondiale di F1.\nAl terzo posto si pose Nigel Mansell, staccato di 8 decimi da Tambay, che precedette Nelson Piquet, Alain Prost e Riccardo Patrese. Il francese spieg\u00f2 il suo ritardo con la necessit\u00e0 di salvaguardare la monoposto per la gara, visti i problemi di surriscaldamento del motore. Il primo dei piloti, con vettura a motore non sovralimentato, fu Niki Lauda, in settima fila.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nStefan Johansson rischi\u00f2 di non poter prendere parte alla gara, per un problema a una sospensione, verificatosi nel giro di ricognizione. Fu costretto a correre con la vettura muletto.\nPatrick Tambay mantenne il comando del gran premio al via, mentre Alain Prost attacc\u00f2, ma senza successo, Ren\u00e9 Arnoux; pi\u00f9 dietro, Nigel Mansell riusc\u00ec a passare sia il pilota della Renault che Riccardo Patrese, mentre Nelson Piquet era terzo; l'altro pilota della Lotus, Elio De Angelis fu vittima di un incidente, e costretto al ritiro. Nel corso del primo giro vi fu un contatto tra la vettura di Jacques Laffite e quella di Piercarlo Ghinzani; l'Osella, a sua volta, colp\u00ec l'Arrows di Marc Surer che, finendo in testacoda, venne colpita dalla monoposto di Danny Sullivan. Corrado Fabi fu perci\u00f2 costretto a una brusca frenata, tanto da non poter essere evitato da John Watson, che danneggi\u00f2 l'alettone anteriore. Surer e Sullivan si ritirarono. Sempre nel corso del primo giro Prost prese il quarto posto a Mansell. L'inglese cedette, nel giro seguente, anche a Patrese.\nAl nono giro, nelle retrovie, Michele Alboreto, in un tentativo di sorpasso, mand\u00f2 in testacoda la vettura di Johansson. Lo svedese pot\u00e9 ripartire, mentre l'italiano, con una sospensione rotta, fu costretto all'abbandono. Al giro 14 anche l'altro pilota italiano, Mauro Baldi, mentre era ottavo, dovette gettare la spugna, per un problema tecnico.\nSfruttando dei doppiaggi, al sedicesimo giro, Alain Prost attacc\u00f2 Nelson Piquet, alla \"chicane Parmalat\". Le due auto vennero a contatto, ma Prost fu comunque in grado di sopravanzare il brasiliano, che per\u00f2, si rifece dopo poche centinaia di metri, alla \"Bosch\". Il giro seguente, l'altro pilota della Renault, Eddie Cheever, strapp\u00f2 il sesto posto a Mansell, che scontava problemi di degrado sugli pneumatici. Al ventiduesimo giro, Patrick Tambay, penalizzato da un lento doppiggio su Jean-Pierre Jarier, fu prima passato da Ren\u00e9 Arnoux, poi da Nelson Piquet. Nello stesso giro Prost si ferm\u00f2 ai box, mentre Andrea De Cesaris pass\u00f2 Mansell.\nAl giro 27 si ferm\u00f2 anche Cheever, mentre al giro 28 fu il turno per il \"leader\" della corsa, Ren\u00e9 Arnoux e per Patrese. La classifica vedeva al comando Nelson Piquet, seguito da Tambay, Arnoux, De Cesaris, Prost, Cheever e Mansell.\nNei giri seguenti Tambay mise sotto pressione Piquet, costringendolo anche a mettere una ruota sull'erba, prima di passarlo alla \"Glatzkurve\" al trentunesimo giro. La gara del ferrarista termin\u00f2 pochi metri dopo, quando una perdita d'olio lo costrinse all'abbandono. Nello stesso giro termin\u00f2 la gara anche Patrese, per la mancanza d'acqua nel motore. Sempre al giro 31 Nigel Mansell effettu\u00f2 la sua sosta.\nPiquet attese il giro 32 per il cambio gomme: rientr\u00f2 in pista primo, ma a gomme fredde, venne attaccato da Arnoux, che per\u00f2 non riusc\u00ec a cogliere il sorpasso. Andrea De Cesaris non riusc\u00ec a raggiungere i box, per la sua sosta, per la mancanza di benzina, e abbandon\u00f2 cos\u00ec la gara. Dietro ai due battistrada si trovarono, perci\u00f2, le due Renault di Prost e Cheever, seguite da Mansell, Lauda e Jarier.\nDal trentasettesimo giro la Brabham di Piquet sub\u00ec una perdita di potenza del motore BMW, col brasiliano che dovette ridurre la pressione di sovralimentazione. Nei due giri successivi Piquet dovette cedere prima ad Arnoux, poi, dopo un duro duello, anche a Prost.\nAl quarantottesimo giro Ren\u00e9 Arnoux ebbe un'esitazione alla \"Flatschach\" (anche a causa di un problema alla quarta marcia), e venne passato da Alain Prost, che condivideva lo stesso problema tecnico del ferrarista. Alain Prost s'impose, per la nona volta nel mondiale, precedendo Ren\u00e9 Arnoux, che vide cedere il suo motore pochi metri dopo il traguardo. Terzo termin\u00f2 Piquet, che seppe resistere, con la vettura limitata dai problemi al turbo, al ritorno di Cheever. Niki Lauda ottenne un punto per il sesto posto.\nRisultati.\nI risultati del gran premio furono i seguenti:"}
{"id": "1995739", "revid": "93556", "url": "https://it.wikipedia.org/wiki?curid=1995739", "title": "Provincia di Mindoro Orientale", "text": "La provincia di Mindoro Orientale (in inglese: \"Oriental Mindoro\", in filippino: \"Silangang Mindoro\") \u00e8 una provincia delle Filippine nella regione del Mimaropa.\nIl capoluogo provinciale \u00e8 Calapan.\nGeografia antropica.\nSuddivisioni amministrative.\nLa provincia di Mindoro Orientale \u00e8 divisa in una citt\u00e0 componente e 14 municipalit\u00e0."}
{"id": "1995740", "revid": "287204", "url": "https://it.wikipedia.org/wiki?curid=1995740", "title": "Mangalagiri", "text": "Mangalagiri \u00e8 una suddivisione dell'India, classificata come \"municipality\", di 59.443 abitanti, situata nel distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 25' 60 N e 80\u00b0 32' 60 E e ha un'altitudine di 8 .\nSociet\u00e0.\nEvoluzione demografica.\nAl censimento del 2001 la popolazione di Mangalagiri assommava a 59.443 persone, delle quali 29.902 maschi e 29.541 femmine. I bambini di et\u00e0 inferiore o uguale ai sei anni assommavano a 6.735, dei quali 3.438 maschi e 3.297 femmine. Infine, coloro che erano in grado di saper almeno leggere e scrivere erano 39.422, dei quali 22.033 maschi e 17.389 femmine."}
{"id": "1995742", "revid": "1543377", "url": "https://it.wikipedia.org/wiki?curid=1995742", "title": "Congresso fascista di Montreux", "text": "Il congresso fascista internazionale del 1934 fu una riunione di rappresentanti delle organizzazioni fasciste europee. Il congresso si tenne il 16-17 dicembre del 1934 a Montreux, in Svizzera. Il convegno fu organizzato e presieduto dai \"Comitati d'Azione per l'Universalit\u00e0 di Roma (CAUR)\".\nContesto.\nI \"Comitati d'Azione per l'Universalit\u00e0 di Roma\" sono stati una rete fondata nel 1933 da Benito Mussolini, fondatore e capo del fascismo italiano. Direttore dei \"CAUR\" era Eugenio Coselschi ed il suo obiettivo dichiarato era quello di agire come una rete per un \"fascismo internazionale\". I maggiori ostacoli sorsero in materia di organizzazione del tentativo di individuare un \"fascismo universale\", nonch\u00e9 i criteri che un organismo avrebbe dovuto soddisfare al fine di qualificarsi come \"fascista\". Tuttavia, ancor prima l'aprile 1934, la rete individu\u00f2 movimenti \"fascisti\" sparsi in 39 paesi, compresi tutti i paesi europei (ad eccezione della Jugoslavia), gli Stati Uniti, Canada, Australia, Sudafrica, cinque paesi in Asia e sei nell'America Latina.. Non tutti i diversi gruppi erano in accordo su alcuni temi e cercarono di mostrare i propri punti di vista sui conflitti sorti su questioni come razzismo, antisemitismo, corporativismo e la struttura statale da impiantare.\nI partecipanti.\nLa prima conferenza mondiale del \"CAUR\" fu convocata a Montreux il 16 dicembre 1934. Parteciparono a questa conferenza rappresentanti provenienti da organizzazioni fasciste di 13 paesi europei tra cui Ion Mo\u021ba della Romena Guardia di Ferro, Vidkun Quisling della Norvegese Nasjonal Samling, Gimenez Caballero della Falange Spagnola, Eoin O'Duffy delle irlandesi Blueshirts, Marcel Bucard del francese Partito Francista, alcuni rappresentanti del lituano Tautininkai, la portoghese Ac\u00e7\u00e3o Escolar Vanguarda (\"Avanguardia\" Scuola d'azione avanguardista, con lo status di osservatore) diretta da Ant\u00f3nio de Queiroz, futuro capo del Emissora Nacional, la stazione radio nazionale del Portogallo, cos\u00ec come delegati provenienti da Austria, Belgio, Danimarca, Grecia, Paesi Bassi e Svizzera.\nClamorosa fu l'assenza di rappresentanti della Germania nazista. Difatti la conferenza di Montreux si svolse solo sei mesi dopo l'assassinio dell'austrofascista Cancelliere austriaco Engelbert Dollfuss da parte di agenti nazisti e la conseguente crisi diplomatica tra Italia e Germania. Allo stesso modo Mussolini non consent\u00ec ad alcun rappresentante ufficiale del governo italiano di partecipare alla riunione, apparentemente, in modo che la conferenza non sembrasse totalmente manovrata dall'Italia. Jos\u00e9 Antonio Primo de Rivera, permettendo ai membri della Falange di partecipare, afferm\u00f2 che la Falange come organizzazione non sarebbe stata rappresentata nel \"CAUR\" in quanto \"non era un Movimento fascista\". Altri notevoli assenze inclusero l'austriaco Ernst R\u00fcdiger Starhemberg e Oswald Mosley del Regno Unito.\nSvolgimento.\nFin dall'inizio, la conferenza venne segnata da gravi conflitti tra i partecipanti. Coselschi, in qualit\u00e0 di presidente della Conferenza, si scontr\u00f2 con Quisling sull'importanza della Germania nazista per il fascismo internazionale.\nMo\u021ba, sostenuto dai delegati danese e svizzero, cre\u00f2 una frattura nel sottolineare la centralit\u00e0 da dare all'antisemitismo nei movimenti fascisti, una mossa che trov\u00f2 opposizione in Coselschi e O'Duffy.\nSulla questione dell'antisemitismo, vennero adottate diverse risoluzioni di compromesso. Venne dichiarato che\nmentre si afferm\u00f2 al contempo che\nI delegati alla conferenza dichiararono all'unanimit\u00e0 la loro opposizione al sistema comunista e alla Terza Internazionale.\nLa seconda conferenza.\nUna seconda e ultima conferenza si svolse a Montreux nell'aprile del 1935. Jos\u00e8 Antonio Primo de Rivera fece una breve apparizione alla conferenza, utilizzando l'opportunit\u00e0 di esprimere solidariet\u00e0 con il movimento pur affermando che la Spagna non era pronta a partecipare a qualsiasi impresa del fascismo internazionale.\nLa conferenza, in sintesi, non fu in grado di colmare il divario tra i partecipanti che proposero la realizzazione di un'integrazione dei cittadini in un sistema corporativo socio-politico-economico e quelli che invece propesero per un sistema basato principalmente su caratteri etnico-razziali.\nLa pretesa di trovare un \"fascismo universale\" non pot\u00e9 sopravvivere a questa frattura ed il movimento non raggiunse il suo obiettivo di agire come contrappeso al comunismo internazionale.\nIl \"CAUR\" non ricevette mai l'approvazione ufficiale n\u00e9 dal Partito Fascista Italiano n\u00e9 dalla Falange Spagnola. Esso non riusc\u00ec a presentare una comune definizione di ci\u00f2 che \u00e8 il \"fascismo\" e non riusc\u00ec a federare la maggior parte dei partiti fascisti in un unico movimento internazionale.\nGli eventi della seconda guerra mondiale confermeranno le invalicabili divergenze nell'applicazione del fascismo in paesi tanto diversi culturalmente."}
{"id": "1995744", "revid": "3358", "url": "https://it.wikipedia.org/wiki?curid=1995744", "title": "Bruno Bettelheim", "text": "Di origini ebraiche, si rifugi\u00f2 negli Stati Uniti, dove gli fu concessa la cittadinanza. Si occup\u00f2 di psicologia dell'infanzia e si interess\u00f2 in particolare all'autismo.\nBiografia.\nStudi\u00f2 a Vienna, ma dovette interrompere gli studi alla morte del padre. Visse quindi un periodo in cui con la prima moglie Gina si prese cura di una bambina che poi scopr\u00ec essere autistica e si occup\u00f2 degli affari di famiglia, ripresi i quali pot\u00e9 tornare a studiare e si laure\u00f2 in filosofia con una tesi di storia dell'arte sull'estetica di Immanuel Kant. Nel 1938, il piano di studi in storia dell'arte dell'Universit\u00e0 di Vienna, comprendeva corsi obbligatori di studio sugli archetipi junghiani nelle espressioni artistiche, in relazione al subconscio freudiano.\nQuando l'Austria fu invasa dalle truppe tedesche nel 1938 (\"Anschluss\"), fu deportato nei campi di concentramento di Dachau e Buchenwald. Nel 1939 fu rilasciato (in seguito all'amnistia del 20 aprile per il cinquantesimo compleanno di Hitler) e riusc\u00ec a rifugiarsi raggiungendo la moglie negli Stati Uniti. Insegn\u00f2 quindi psicologia a Chicago dal 1944 al 1973, dove lavor\u00f2 anche alla \"Orthogenic School\", un istituto di studio e terapia infantile e adolescenziale che si occupava dei disturbi emotivi della crescita. Comparve nel ruolo di se stesso nel film \"Zelig\" di Woody Allen del 1983. Mor\u00ec suicida all'et\u00e0 di 86 anni, nel 1990 nel Maryland, a causa delle sofferenze imposte dalla sua vecchiaia.\nIl pensiero.\nI suoi studi si incentrarono sulla psicoanalisi applicata all'et\u00e0 evolutiva, occupandosi in particolare dell'autismo. Nel suo molto discusso \"La fortezza vuota\", Bettelheim ipotizzava che l'autismo fosse causato da un rapporto inadeguato del bambino con la madre (la cosiddetta \"madre frigorifero\"), da cui doveva essere staccato per una terapia riabilitativa (la cosiddetta \"parentectomia)\".\nOggi le teorie di Bettelheim sulle cause relazionali dell'autismo sono state ampiamente confutate ed \u00e8 assodato che l'autismo ha una variet\u00e0 di cause organiche, genetiche, epigenetiche e di sviluppo del cervello.\nBettelheim sostenne anche la scarsa utilit\u00e0 o addirittura la nocivit\u00e0 di un approccio educativo basato sul metodo delle punizioni, in particolare di tipo fisico, bench\u00e9 sia emerso, negli anni successivi alla sua morte, che nel suo Istituto di Chicago si facesse largo uso di sevizie fisiche e mentali ed anche di molestie sessuali pur di mantenere l'ordine.\n\u00c8 emerso, inoltre, che il suo curriculum era stato da lui fortemente falsificato, attribuendosi titoli e meriti inesistenti: di aver conseguito un dottorato in psicologia (mentre lo ottenne in storia dell\u2019arte o in estetica), di aver millantato dimestichezza personale con Freud, di aver avuto esperienza diretta in Austria con pazienti autistici mentre, al massimo, poteva addurre un misero contributo alla cura di Patsy, un ragazzino americano che fu accolto in casa per ben sette anni dalla sua prima moglie Gina e che soffriva di alcuni disturbi, ma che non \u00e8 certo fosse autistico. Su quanto sopra \u00e8 stata illuminante la biografia scritta da Richard Pollak \u201cThe Creation of Dr B\u201d, del 1997.\nSi interess\u00f2 anche alle fiabe. Nel suo libro \"Il mondo incantato\" (\"The Uses of Enchantment. The Meaning and Importance of Fairy Tales\", vincitore del \"National Book Award\" nel 1977) sostiene che le fiabe dei fratelli Grimm siano rappresentazione di miti freudiani."}
{"id": "1995746", "revid": "287204", "url": "https://it.wikipedia.org/wiki?curid=1995746", "title": "Weisen", "text": "Weisen \u00e8 un comune di 1.108 abitanti del Brandeburgo, in Germania.\nAppartiene al circondario (\"Landkreis\") del Prignitz (targa PR) ed \u00e8 parte della comunit\u00e0 amministrativa (\"Amt\") Bad Wilsnack/Weisen.\nSuddivisione amministrativa.\nIl territorio comunale comprende 2 centri abitati, nessuno dei quali possiede lo \"status\" ufficiale di frazione:"}
{"id": "1995748", "revid": "110157", "url": "https://it.wikipedia.org/wiki?curid=1995748", "title": "Campionato europeo di pallavolo femminile 1951", "text": "Il campionato europeo di pallavolo femminile 1951 si \u00e8 svolto dal 15 al 21 settembre a Parigi, in Francia: al torneo hanno partecipato sei squadre nazionali europee e la vittoria finale \u00e8 andata per la terza volta consecutiva all'.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nPodio.\nCampione.\nURSS(Terzo titolo)\nSecondo posto.\nPolonia\nTerzo posto.\nJugoslavia"}
{"id": "1995749", "revid": "1970523", "url": "https://it.wikipedia.org/wiki?curid=1995749", "title": "Espansione (rivista)", "text": "Espansione \u00e8 una rivista italiana di economia fondata nel 1969. Esce in edicola con periodicit\u00e0 mensile, allegata al quotidiano \"Il Giornale\" il primo venerd\u00ec del mese e in vendita libera per tutto il resto del mese.\nStoria.\nEspansione \u00e8 stato fin dalla sua fondazione, nel 1969, un mensile rivolto alla classe dirigente aziendale. A partire da ottobre 2007, si \u00e8 rinnovato nella grafica e nei contenuti nella versione allegata al quotidiano Il Giornale. Espansione passa cos\u00ec da testata Business to Business per i manager a mensile di attualit\u00e0 economica rivolto a un pubblico pi\u00f9 ampio."}
{"id": "1995751", "revid": "287204", "url": "https://it.wikipedia.org/wiki?curid=1995751", "title": "Manuguru", "text": " \nManuguru \u00e8 una suddivisione dell'India, classificata come \"census town\", di 32.539 abitanti, situata nel distretto di Khammam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Manuguru assommava a 32.539 persone, delle quali 16.675 maschi e 15.864 femmine. I bambini di et\u00e0 inferiore o uguale ai sei anni assommavano a 3.714, dei quali 1.812 maschi e 1.902 femmine. Infine, coloro che erano in grado di saper almeno leggere e scrivere erano 20.234, dei quali 11.978 maschi e 8.256 femmine."}
{"id": "1995759", "revid": "767487", "url": "https://it.wikipedia.org/wiki?curid=1995759", "title": "Hong Un-jong", "text": "La sua specialit\u00e0 \u00e8 il volteggio di cui \u00e8 stata campionessa olimpica nel 2008 e mondiale nel 2014.\nBiografia.\nHong Un-jong \u00e8 stata una delle finaliste al volteggio nei Campionati mondiali del 2007 e ha vinto la medaglia di bronzo sempre al volteggio ai Giochi asiatici del 2006. Nel 2008 rappresenta la Corea del Nord a Pechino, dove vince la medaglia d'oro nel volteggio.\n\u00c8 la prima donna nordcoreana a vincere una medaglia olimpica nella ginnastica artistica.\n\u00c8 la sorella minore o forse gemella di Hong Su-jong.\n2015: Campionati del mondo di Glasgow.\nNel mese di maggio, gareggia alla Coppa del Mondo di Varna, ma non riesce a qualificarsi per nessuna finale.\nPartecipa ai Campionati del mondo di Glasgow. Vince la medaglia d'argento al volteggio dietro solo alla russa Maria Paseka. Grazie a questo risultato ottiene ufficialmente la qualificazione ai Giochi olimpici di Rio de Janeiro 2016."}
{"id": "1995760", "revid": "287204", "url": "https://it.wikipedia.org/wiki?curid=1995760", "title": "Markapur", "text": "Markapur \u00e8 una suddivisione dell'India, classificata come \"municipality\", di 58.454 abitanti, situata nel distretto di Prakasam, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 15\u00b0 43' 60 N e 79\u00b0 16' 60 E e ha un'altitudine di 144 .\nSociet\u00e0.\nEvoluzione demografica.\nAl censimento del 2001 la popolazione di Markapur assommava a 58.454 persone, delle quali 29.787 maschi e 28.667 femmine. I bambini di et\u00e0 inferiore o uguale ai sei anni assommavano a 7.353, dei quali 3.721 maschi e 3.632 femmine. Infine, coloro che erano in grado di saper almeno leggere e scrivere erano 36.706, dei quali 21.752 maschi e 14.954 femmine."}
{"id": "1995761", "revid": "122327760", "url": "https://it.wikipedia.org/wiki?curid=1995761", "title": "Lago di Bled", "text": "Il lago di Bled (sloveno: \"Blejsko jezero\"; tedesco: \"Veldeser See\") \u00e8 un lago di origine glaciale delle Alpi Giulie, localizzato nel nord-ovest della Slovenia. La zona \u00e8 una popolare destinazione turistica, e le sue acque bagnano la citt\u00e0 di Bled.\nGeografia.\nIl lago presenta una lunghezza di 2.120 m e una larghezza nel punto pi\u00f9 ampio di 1.380 m, con un diametro di circa 2\u00a0km. La sua profondit\u00e0 massima \u00e8 di 30,6 metri. Il lago \u00e8 situato in un ambiente pittoresco, circondato da montagne e foreste.\nSopra il lago, sulla sponda settentrionale, sorge un castello medievale. Il lago ha una piccola isola, l'Isola di Bled (in sloveno: \"Blejski otok\"), l'unica isola naturale della Slovenia. Sull'isola sorgono diversi edifici, uno dei principali \u00e8 la Chiesa di S. Maria Assunta (sloveno: \"Cerkev Marijinega vnebovzetja\"), costruita nel XV secolo. La chiesa \u00e8 dotata di una torre alta 52 metri. All'interno c'\u00e8 la cosiddetta \"campana dei desideri\" che, secondo la tradizione, farebbe avverare i desideri qualora venisse suonata tre volte.\nL'isola pu\u00f2 essere facilmente raggiunta con le barche a remi, che vengono noleggiate sul posto, ed il giro del lago pu\u00f2 essere fatto a piedi su un comodo sentiero. Intorno al lago fioriscono campeggi e impianti turistici. Di una certa importanza anche il castello (il cui nucleo principale dovrebbe risalire circa all'anno 1000), posto a 604\u00a0m di altezza, in cima a una rocca che si affaccia direttamente sul Lago.\nIl lago presenta condizioni ideali per praticare sport quali il canottaggio. Ospit\u00f2 i Campionati del mondo di canottaggio, nel 1966, 1979, 1989 e 2011. \nLe imbarcazioni che conducono all'isola si chiamano \"pletne\". La \"pletna\", ispirata alla gondola veneziana, ha un fondo piatto ed \u00e8 coperta da un tettuccio con una tendina. La sua prua \u00e8 appuntita, mentre il ponte \u00e8 dotato di una soglia che agevola l\u2019ingresso ai passeggeri.\nIl lago si trova a 35\u00a0km dall'aeroporto internazionale di Lubiana e 55\u00a0km dalla capitale slovena."}
{"id": "1995767", "revid": "287204", "url": "https://it.wikipedia.org/wiki?curid=1995767", "title": "Medak", "text": "Medak \u00e8 una suddivisione dell'India, classificata come \"municipality\", di 41.916 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 18\u00b0 1' 60 N e 78\u00b0 16' 0 E e ha un'altitudine di 441 .\nSociet\u00e0.\nEvoluzione demografica.\nAl censimento del 2001 la popolazione di Medak assommava a 41.916 persone, delle quali 20.842 maschi e 21.074 femmine. I bambini di et\u00e0 inferiore o uguale ai sei anni assommavano a 5.397, dei quali 2.740 maschi e 2.657 femmine. Infine, coloro che erano in grado di saper almeno leggere e scrivere erano 27.642, dei quali 15.527 maschi e 12.115 femmine."}
{"id": "1995770", "revid": "590", "url": "https://it.wikipedia.org/wiki?curid=1995770", "title": "Alessandro Padoa", "text": "Biografia.\nFiglio di Pellegrino Padoa e Pasqua Levi, entrambi di origine ebraica, iscritto nel 1885 alla facolt\u00e0 di scienze dell'Universit\u00e0 di Padova, dovette interrompere gli studi per ragioni familiari, riprendendoli pi\u00f9 tardi presso l'Universit\u00e0 di Torino, dove sub\u00ec l'influsso di Peano e dove si laure\u00f2 nel 1895 in matematica.\nLa scelta degli studi logici gli ostacol\u00f2 tuttavia la carriera universitaria ed insegn\u00f2 pertanto nelle scuole secondarie; dal 1908 al 1935 si stabil\u00ec a Genova. Soltanto nel 1932 ottenne la libera docenza in logica matematica; nel 1934 gli fu assegnato il premio della Accademia dei Lincei.\nHa fatto parte, con Burali-Forti, Pieri, Vailati ed altri, della scuola italiana di logica matematica, sorta nell'ultimo decennio del secolo XIX attorno a Giuseppe Peano. Fin dalla tesi di laurea (dal titolo \"Di alcuni postulati della geometria euclidea dati con la maggiore indipendenza possibile dell'intuizione\") egli dimostr\u00f2 la sua predilezione per gli studi logici. A causa di incomprensioni con il maestro Peano, due suoi importanti articoli del 1897, che anticipavano argomenti trattati in seguito da studiosi stranieri, non vennero accettati per la pubblicazione e sono stati editi solo nel 1968 a cura di A. Giannatasio.\nI suoi principali contributi risalgono al 1900, anno del Congresso Internazionale di Matematica e di quello di Filosofia, tenutisi entrambi a Parigi. \u00c8 meritevole di nota la sua formulazione del cosiddetto metodo di Padoa per verificare l'irriducibilit\u00e0 del numero dei termini primitivi di un sistema assiomatico in rapporto ai postulati adottati."}
{"id": "1995772", "revid": "830939", "url": "https://it.wikipedia.org/wiki?curid=1995772", "title": "Konstantin Rufovi\u010d Sakaev", "text": "Vinse diversi titoli giovanili, tra cui il campionato mondiale under-16 e il campionato giovanile sovietico nel 1990 e il campionato mondiale under-18 nel 1992.\nNello stesso anno gli fu assegnato il titolo di Grande maestro.\nVinse il Campione russo nel 1999.\nPartecip\u00f2 con la Russia a tre Olimpiadi degli scacchi dal 1994 al 2000; vinse l'oro di squadra nel 1998 e nel 2000 e una medaglia di bronzo individuale nel 1994.\nHa partecipato alla Coppa del mondo di scacchi 2005, superando al primo turno Darcy Lima e al secondo Sergei Erenburg, ma nei sedicesimi di finale ha perso contro Sergej Tivjakov.\nHa scritto diversi libri di scacchi. A luglio 2008 il suo punteggio Elo era di 2640 punti."}
{"id": "1995773", "revid": "1543377", "url": "https://it.wikipedia.org/wiki?curid=1995773", "title": "Grain (cifrario)", "text": "Il Grain \u00e8 un cifrario a flusso proposto per l'eSTREAM nel 2004 da Martin Hell, Thomas Johansson e Willi Meier. \u00c8 stato inserito nel portafoglio finale dell'eSTREAM per il \"Profilo 2\", vale a dire per implementazioni in hardware a limitate capacit\u00e0. L'algoritmo esiste in 2 versioni: la prima \u00e8 denominata Grain v1 ed utilizza una chiave da 80 bit ed un vettore di inizializzazione (\"initialization vector\", o IV) di 64 bit, la seconda \u00e8 denominata Grain-128 ed usa una chiave da 128 bit ed un VI di 80 bit.\nDescrizione.\nLa funzione interna del Grain lavora con blocchi dati di 160 bit costituiti da un registro a scorrimento a retroazione lineare (LFSR) di 80 bit ed un registro a scorrimento a retroazione non lineare (NLFSR) sempre ad 80 bit.\nL'algoritmo aggiorna un bit dell'LFSR ed un bit dell'NLFSR per ogni bit di testo cifrato da una funzione di filtro non lineare. L'NLFSR ad 80 bit \u00e8 aggiornato con l'input proveniente dall'iterazione fra l'output generato da una funzione booleana non lineare 5-a-1 ed 1 bit generato dall'LFSR. L'LFSR ad 80 bit \u00e8 aggiornato con una funzione lineare 6-a-1. Durante l'esecuzione, l'output dell'algoritmo \u00e8 riutilizzato come input lineare per aggiornare sia l'input dell'NLFSR che dell'LFSR.\nNella versione originale del Grain, denominata Grain Version 0.0, 1 bit dell'NLFSR e 4 bit dell'LFSR erano utilizzati come input di una funzione booleana non lineare 5-a-1 e l'output era combinato linearmente con 1 bit dell'NLFSR per generare l'output del Grain.\nNella versione aggiornata, denominata Grain Version 1.0, 1 bit dell'NLFSR e 4 bit dell'LFSR vengono passati come input alla funzione booleana non lineare 5-a-1 (fortemente modificata) e l'output \u00e8 combinato linearmente con 7 bit dell'NLFSR e poi pubblicato come output finale.\nInizializzazione del Grain.\nL'inizializzazione del cifrario avviene caricando la chiave da 80 bit direttamente nell'NLFSR e l'IV da 64 bit nell'LFSR. I restanti 16 bit di quest'ultimo vengono caricati con una sequenza di bit 1. L'algoritmo viene poi eseguito 160 volte, durante le quali l'output non \u00e8 pubblicato ma viene riutilizzato come input per aggiornare sia l'NLFSR che l'LFSR.\nCirca la diffusione dei bit operata dalla procedura di inizializzazione, gli autori del Grain dichiarano che \"con l'inizializzazione eseguita con 2 differenti IV che differiscono per un solo bit, la probabilit\u00e0 che un bit del registro di rotazione sia lo stesso in entrambi i casi \u00e8 pari a 0,5. Le simulazioni mostrano che questo valore \u00e8 ottenuto dopo 160 rotazioni.\"\nPrestazioni.\nL'algoritmo \u00e8 disegnato per poter eseguire fino a 16 passaggi in parallelo, consentendo implementazioni molto veloci al prezzo per\u00f2 di un aumentato utilizzo delle risorse hardware.\nSicurezza.\nIl Grain 0.0 \u00e8 stato crittoanalizzato nel 2006: per recuperare la chiave di 80 bit sono occorsi 238 bit di keystream per una complessit\u00e0 di 243 computazioni.\nIl Grain 1.0 sembra pi\u00f9 robusto: ad oggi, nessun attacco pi\u00f9 efficace della forza bruta (al costo di una complessit\u00e0 di 280 computazioni) sembra sia in grado di forzare l'algoritmo. Tuttavia, nel settembre del 2006 Ozgul Kucuk ha pubblicato un documento in cui riportava che per ogni coppia (chiave, IV) esiste una coppia (chiave', IV') tale che presenti una probabilit\u00e0 di 1/22 che generi un keystream spostato di 1 bit. Anche se, per ammissione dello stesso autore, questo fatto non \u00e8 sfruttabile per condurre un vero e proprio attacco, indica certamente una debolezza dell'algoritmo che deve essere studiata maggiormente\nDiritti d'autore.\nGrain \u00e8 brevettato ed i diritti d'autore sono detenuti dagli autori del codice. \u00c8 concessa la possibilit\u00e0 di usare, copiare, modificare o distribuire l'algoritmo a patto di non inserire il Grain in prodotti coperti da brevetto.\nGrain-128a.\nLa crittanalisi della versione a 128 bit ha manifestato alcuni margini di miglioramento dell'algoritmo che ha portato gli autori a sviluppare una nuova versione del Grain-128 denominata Grain-128a. Questa versione integra anche un algoritmo di autenticazione del messaggio. Rispetto al Grain v1 ad 80 bit, l'implementazione di questa nuova versione occupa pi\u00f9 risorse e lavora ad una velocit\u00e0 dimezzata: a causa di ci\u00f2 il Grain-128a non \u00e8 stato inserito nel portafoglio dell'eSTREAM."}
{"id": "1995777", "revid": "293489", "url": "https://it.wikipedia.org/wiki?curid=1995777", "title": "The Suite Life on Deck", "text": ""}
{"id": "1995779", "revid": "111838878", "url": "https://it.wikipedia.org/wiki?curid=1995779", "title": "My Medicine", "text": "My Medicine \u00e8 un brano country rap di Snoop Dogg, estratto come quarto singolo dall'album del 2008 \"Ego Trippin\". Il singolo \u00e8 stato prodotto e scritto dal musicista americano-irlandese Everlast, che figura anche come featuring nei crediti del brano. In questo brano Snoop Dogg canta su una base musicale che ricorda vagamente le sonorit\u00e0 di Johnny Cash (che viene esplicitamente nominato all'inizio del brano).\nIl video.\nIl video prodotto per \"My Medicine\" \u00e8 stato diretto da Pook Brown ed \u00e8 stato trasmesso per la prima volta il 13 giugno 2008 su MTV. Come di consueto nei video di Snoop Dogg, fanno delle apparizioni cameo numerosi cantanti. Oltre a Everlast, \u00e8 possibile riconoscere nel video Willie Nelson, Brad Paisley e Julianne Hough. Nel video inoltre sono presenti scene registrate durante l'esibizione di Snoop Dogg al Melkweg ad Amsterdam."}
{"id": "1995783", "revid": "88740", "url": "https://it.wikipedia.org/wiki?curid=1995783", "title": "Blood and Fire", "text": "Blood and Fire \u00e8 una etichetta discografica inglese specializzata nella ripubblicazione di vecchi dischi di musica roots reggae e dub e dall'elevata qualit\u00e0 dei dischi in catalogo.\nStoria.\nL'etichetta fu fondata nel 1993 da Steve Barrow, Bob Harding, Mick Hucknall, Elliot Rashman and Andy Dodd con lo scopo di ripubblicare dischi di roots reggae, dub e DJ con particolare attenzione all'alta fedelt\u00e0 tipica della ripubblicazione di album jazz. Insieme alle altre etichette discografiche quali Pressure Sounds, Motion Records, Soul Jazz e Auralux l'etichetta ha subito guadagnato l'attenzione di critica e pubblico specializzato in virt\u00f9 della qualit\u00e0 delle sue pubblicazioni.\nLe prime uscite hanno coperto la musica di met\u00e0 anni settanta con produzioni di Bunny Lee, Yabby You e Glen Brown ma hanno visto anche la riscoperta di classici quali \"Heart of the Congos\" dei Congos (prodotto da Lee \"Scratch\" Perry e non pi\u00f9 reperibile in commercio da molti anni) e il triplo CD di Big Youth \"Natty Universal Dread 1973-1979\".\nAccanto alla ripubblicazione di vecchi album, l'etichetta ha anche provveduto a realizzare due album \"one-riddim\", ovvero album composti da canzoni basate sullo stesso \"riddim\": \"Tree of Satta\" (nel 2003) basata sull'originale \"riddim\" \"Satta Massagana\", un misto di vecchi e nuovi brani insiem ealla versione originale del brano a cura degli Abyssinians. Il secondo, \"Fisherman Style\" (del 2006), utilizza il \"riddim\" \"Fisherman\" dei Congos e presenta nuovi brani da vari cantanti tra i quali Horace Andy, U-Roy, Big Youth, Luciano, Tony Tuff e Dillinger.\nIl sound system.\nL'etichetta ha anche un sound system che presenta artisti giamaicani come Dilinger, Trinity, Ranking Joe, U Brown, Horace Andy, Dennis Alcapone, U-Roy, Spikey Tee, Country Culture, Raggamonica.\nNel luglio 2006 il sound system ha fatto una tourn\u00e9e di tre date in Giappone insieme alla leggenda del reggae U-Roy facendo segnare ovunque il tutto esaurito.\nLa chiusura.\nNel 2007 Blood and Fire ha chiuso i battenti, anche se non c'\u00e8 mai stata una comunicazione ufficiale in tal senso, a causa della perdita del loro distributore americano e di alcune decisioni manageriali sfortunate, insieme alla recessione delle vendite a livello mondiale."}
{"id": "1995785", "revid": "521028", "url": "https://it.wikipedia.org/wiki?curid=1995785", "title": "Kupa", "text": "Il fiume Kupa (croato) o Kolpa (sloveno) \u00e8 un fiume dell'Europa centrale che forma parte del confine naturale tra la Slovenia e la Croazia. Era l'antico corso del fiume chiamato dai Romani, Colapis. Per buona parte del suo corso, ha segnato nei secoli un confine costantemente rinnovato: sin dal 843 ha delimitato il Sacro romano impero dalla Croazia, poi dall'Ungheria e per secoli ha diviso le terre asburgiche austriache da quelle ungheresi fino al 1918.\nCorso.\nIl fiume Kolpa trae origine in Croazia nella regione montuosa del Gorski Kotar, a nord-est di Fiume, nella zona del Parco Nazionale di Risnjak. Inizialmente scorre per pochi chilometri verso est, riceve le acque del torrente \u010cabranka da sinistra, prima di raggiungere il confine sloveno.\nProsegue quindi verso est, riceve l'afflusso dal fiume Lahinja da sinistra, passa Vrbovsko, e infine entra totalmente in territorio croato dopo aver passato la cittadina slovena di Metlika. Raggiunge poi la citt\u00e0 di Karlovac, dove riceve altri due fiumi da destra, Dobra e Korana.\nNell'ultimo tratto si fonde con il fiume Glina da destra, e con l'Odra da sinistra. Oltrepassa la citt\u00e0 di Sisak e infine si getta nel fiume Sava di cui \u00e8 affluente."}
{"id": "1995790", "revid": "247933", "url": "https://it.wikipedia.org/wiki?curid=1995790", "title": "Kolpa", "text": ""}
{"id": "1995791", "revid": "122315", "url": "https://it.wikipedia.org/wiki?curid=1995791", "title": "Isola di Rusinga", "text": ""}
{"id": "1995792", "revid": "729019", "url": "https://it.wikipedia.org/wiki?curid=1995792", "title": "Rusinga", "text": "Rusinga \u00e8 un'isola keniota lunga circa 16 chilometri e larga 5 nel suo punto massimo. Situata nella contea di Homa Bay, si colloca nella porzione nord-orientale del Lago Vittoria; l'isola \u00e8 collegata alla terraferma grazie ad un terrapieno, che la unisce alla citt\u00e0 di Mbita Point.\nL'isola \u00e8 abitata principalmente da Suba del Kenya, che tuttavia parlano la lingua Luo: i Suba arrivarono dall'Uganda tramite barconi, per cercare scampo da una guerra dinastica che infuriava nel paese centinaia di anni fa. La parola \"Suba\" si trova ancora oggi in numerosi nomi dati a posti dell'isola, inoltre pare che in Uganda vi fosse una lingua, attualmente estinta, chiamata Singa, Lusinga o Lisinga, probabilmente legata al gruppo linguistico Niger-Congo ed attualmente parlata solo su Rusinga. La popolazione fissa residente sull'isola, secondo stime del 2006, ammonta a 25.000 persone circa, in massima parte dedite all'agricoltura di sussistenza (soprattutto mais e miglio) ed alla pesca.\nL'isola \u00e8 costantemente spazzata da venti provenienti da ovest, che mantengono cos\u00ec pulite le suggestive spiagge nere, costituite da magnetite ed orneblenda di origine vulcanica, e ne fanno un ottimo attracco: tuttavia il turismo ed il commercio sono fortemente frenati dalla scarsa agibilit\u00e0 a causa della mancanza di collegamenti adeguati col pi\u00f9 vicino centro abitato, ossia Homa Bay.\nSull'isola nacque Tom Mboya, politico keniota designato come successore di Jomo Kenyatta ed assassinato nel 1969: Mboya e la sua famiglia sono sepolti sull'isola.\nRusinga si form\u00f2 durante una serie di eruzioni vulcaniche di tipo esplosivo che interessarono l'area durante il Miocene: il vulcano che produsse l'isola oramai \u00e8 spento, ma i suoi contorni sono ancora visibili in quanto il suo cono \u00e8 attualmente formato dalle colline di Kisingiri, le montagne Rangwa, l'isola di Mfangano e la stessa Rusinga.\nQuesto vulcano pescava la propria lava assai in profondit\u00e0 nel mantello, il che ha determinato una maggiore alcalinit\u00e0 dei suoi depositi: in seguito alle sue eruzioni, la foresta pluviale presente sull'isola si trasform\u00f2 in un deserto, situazione questa analoga ad altri vulcani spenti africani, come il Menengai ed il Monte Homa sempre in Kenya, il Napak ed il Monte Elgon in Uganda, e l'Ol Doinyo Lengai in Tanzania.\nL'isola \u00e8 assai nota in paleontologia per la sua ricchezza di fossili, la maggior parte dei quali risale al Miocene: la spedizione di Louis Leakey del 1947 diede il via ad una serie di ricerche e di scavi sul posto, che sono proseguiti fino ai giorni nostri. Nel solo 1948, furono trovati sull'isola oltre 15.000 reperti fossili, fra cui quelli di 64 primati."}
{"id": "1995794", "revid": "122315", "url": "https://it.wikipedia.org/wiki?curid=1995794", "title": "Rusinga Island", "text": ""}
{"id": "1995795", "revid": "88740", "url": "https://it.wikipedia.org/wiki?curid=1995795", "title": "Kirby", "text": ""}
{"id": "1995801", "revid": "22475", "url": "https://it.wikipedia.org/wiki?curid=1995801", "title": "Tempio di Venere Erycina (Quirinale)", "text": "Il Tempio di Venere Erycina era uno dei due templi di Roma antica dedicati a Venere Erycina; questo tempio era situato sul colle Quirinale, appena all'esterno del Pomerio, nei pressi di Porta Collina.\nStoria.\nIl tempio dedicato a Venere Erycina sul Quirinale fu votato nel 184 a.C. dal console Lucio Porcio Licino nel corso della guerra contro i Liguri e fu dedicato il 23 aprile del 181 a.C. dal figlio di Licino, che era in quell'anno duumviro.\nQui era posto un oracolo e si praticava la prostituzione sacra.\nIl tempio venne probabilmente inglobato negli \"Horti Sallustiani\", tanto che il tempio inizi\u00f2 ad essere chiamato anche \"Aedes Veneris Hortorum Sallustianorum\".\nIn questi paraggi vennero rinvenuti il Trono Ludovisi (di produzione locrese) e la grande testa femminile detta Acrolito Ludovisi, che potrebbe rappresentare quello che rimane della grande statua di culto (entrambi al Museo nazionale romano): pu\u00f2 darsi che fossero opere originali della Magna Grecia (databili forse attorno al 460 a.C.) prelevate dall'originario santuario di Afrodite di Locri Epizefiri, in Calabria o, secondo un'altra ipotesi, da quello di Erice e collocate nel tempio appositamente costruito a Roma come nuova casa per la divinit\u00e0.\nIl Trono di Boston, rinvenuto nell'area, e secondo alcuni databile ad un periodo pi\u00f9 recente (I secolo d.C.; scolpito per gli \"Horti Sallustiani\"), potrebbe essere semplicemente un falso.\nDescrizione.\nIl tempio sorgeva all'incrocio tra le moderne via Sicilia e via Lucania. Nel XVI secolo i ruderi del tempio erano ancora visibili. Un disegno di Pirro Ligorio lo mostra a base circolare.\nSecondo Strabone, il tempio era una copia del tempio di Venere, sulla sommit\u00e0 del monte Erice, dedicato alla madre di Enea, ed era circondato da un pregevole porticato. Le colonne di marmo del tempio sono state reimpiegate in una cappella della chiesa di San Pietro in Montorio.\nLa probabile immagine della dea \u00e8 conservata presso il museo di Palazzo Altemps (Acrolito Ludovisi), mentre il tempio potrebbe essere quello rappresentato su un denario databile attorno al 63-57 a.C. Se cos\u00ec fosse si tratterebbe di un tempio tetrastilo, posto su un'altura.\nIl dubbio rituale falloforico.\nStando ad un passo di Marziale (III, 68, 8) sarebbe esistito un rituale falloforico compiuto \"nel sesto mese\" verso un tempio di Venere. Secondo J. Isaac, curatore dell'edizione delle \"Belles-Lettres\", questo sarebbe avvenuto ad agosto ed il tempio in questione sarebbe quello di Venere Erycina. Questa interpretazione \u00e8 stata ripresa da altri editori, anche di edizioni italiane, ma \u00e8 stata fortemente criticata da Robert Schilling, il quale ha sottolineato che tale processione non \u00e8 ricordata da alcun'altra fonte e da alcun calendario romano e che la supposizione che si tratti del tempio di Venere Erycina \u00e8 completamente fantasiosa. Marziale, in realt\u00e0, avrebbe ripreso un rito greco, quello delle Arreforie, trasportandolo in ambiente romano."}
{"id": "1995804", "revid": "287204", "url": "https://it.wikipedia.org/wiki?curid=1995804", "title": "Miryalaguda", "text": "Miryalaguda \u00e8 una suddivisione dell'India, classificata come \"municipality\", di 90.247 abitanti, situata nel distretto di Nalgonda, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 52' 0 N e 79\u00b0 34' 60 E e ha un'altitudine di 105 .\nSociet\u00e0.\nEvoluzione demografica.\nAl censimento del 2001 la popolazione di Miryalaguda assommava a 90.247 persone, delle quali 46.094 maschi e 44.153 femmine. I bambini di et\u00e0 inferiore o uguale ai sei anni assommavano a 11.504, dei quali 5.750 maschi e 5.754 femmine. Infine, coloro che erano in grado di saper almeno leggere e scrivere erano 62.185, dei quali 35.179 maschi e 27.006 femmine."}
{"id": "1995809", "revid": "767487", "url": "https://it.wikipedia.org/wiki?curid=1995809", "title": "Tompojevci", "text": "Tompojevci \u00e8 un comune della Croazia di 1.999 abitanti della Regione di Vukovar e della Sirmia."}
{"id": "1995812", "revid": "124123", "url": "https://it.wikipedia.org/wiki?curid=1995812", "title": "Saori Yoshida", "text": "Dal suo debutto nel 2002, la Yoshida \u00e8 rimasta imbattuta in competizioni olimpiche, mondiali o nazionali fino al 2008, quando \u00e8 stata sconfitta dalla statunitense Marcie Van Dusen per 2-0 durante il mondiale in Cina."}
{"id": "1995813", "revid": "287204", "url": "https://it.wikipedia.org/wiki?curid=1995813", "title": "Meerpet", "text": " \nMeerpet \u00e8 una citt\u00e0 dell'India di 12.940 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Meerpet assommava a 12.940 persone, delle quali 6.613 maschi e 6.327 femmine. I bambini di et\u00e0 inferiore o uguale ai sei anni assommavano a 1.545, dei quali 784 maschi e 761 femmine. Infine, coloro che erano in grado di saper almeno leggere e scrivere erano 8.113, dei quali 4.685 maschi e 3.428 femmine."}
{"id": "1995815", "revid": "287204", "url": "https://it.wikipedia.org/wiki?curid=1995815", "title": "Moragudi", "text": " \nMoragudi \u00e8 una suddivisione dell'India, classificata come \"census town\", di 5.961 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Moragudi assommava a 5.961 persone, delle quali 2.967 maschi e 2.994 femmine. I bambini di et\u00e0 inferiore o uguale ai sei anni assommavano a 703, dei quali 370 maschi e 333 femmine. Infine, coloro che erano in grado di saper almeno leggere e scrivere erano 3.272, dei quali 2.025 maschi e 1.247 femmine."}
{"id": "1995816", "revid": "1371684", "url": "https://it.wikipedia.org/wiki?curid=1995816", "title": "\u0160titar", "text": "\u0160titar \u00e8 un comune della Croazia di 2.608 abitanti della Regione di Vukovar e della Sirmia."}
{"id": "1995817", "revid": "767487", "url": "https://it.wikipedia.org/wiki?curid=1995817", "title": "Tordinci", "text": "Tordinci \u00e8 un comune della Croazia di 2.251 abitanti della Regione di Vukovar e della Sirmia."}
{"id": "1995822", "revid": "110819125", "url": "https://it.wikipedia.org/wiki?curid=1995822", "title": "Riserva naturale orientata Pian di Landro-Baldassare", "text": "La riserva naturale orientata Pian di Landro-Baldassare \u00e8 un'area naturale protetta situata nel comune di Tambre che comprende la zona nord-orientale dell'altopiano del Cansiglio.\nIl territorio \u00e8 quasi completamente ricoperto da boschi e si caratterizza per la fitta presenza di doline con profondit\u00e0 variabili da pochi metri ad alcune centinaia. Vi rientrano anche due aree prative, una delle quali ospita un piccolo specchio d'acqua, habitat ideale per varie specie di anfibi e uccelli. Tra questi, \u00e8 stata segnalata pure la cicogna nera."}
{"id": "1995825", "revid": "51535", "url": "https://it.wikipedia.org/wiki?curid=1995825", "title": "Rudy the Clown", "text": ""}
{"id": "1995832", "revid": "767487", "url": "https://it.wikipedia.org/wiki?curid=1995832", "title": "Autumn Born", "text": "Autumn Born \u00e8 un film del 1979 diretto da Lloyd Simandl.\nSi tratta di un film a basso costo girato nei pressi di Winnipeg.\n\u00c8 il primo film in cui appare come protagonista la Playmate canadese Dorothy Stratten.\nTrama.\nTara Dawson, orfana ricchissima e viziata, sperpera i soldi di famiglia in costosi vestiti e divertimenti.\nLo zio e capo dell'impresa di famiglia la fa rapire e rinchiudere in una scuola di \"disciplina\" per annullare la volont\u00e0 della ragazza, e costringerla a dargli tutta la sua parte di eredit\u00e0."}
{"id": "1995838", "revid": "536103", "url": "https://it.wikipedia.org/wiki?curid=1995838", "title": "Barbara Di Bartolo", "text": "Biografia.\nHa esordito adolescente nel 1992 nel cinema in \"Nessuno\" di F. Calogero e in tv nel cast fisso della prima soap targata Mediaset \"Camilla\", regia C. Nistri. Ma era gi\u00e0 apparsa un paio di anni prima in alcuni spot pubblicitari e nel videoclip di Claudio Baglioni \"Dagli il via\" di cui \u00e8 protagonista .\n\u00c8 stata testimonial di importanti campagne pubblicitarie internazionali diretta negli anni da registi come Gabriele Salvatores, Jean-Jacques Annaud e Alessandro D'Alatri.\nStudia canto, recitazione e danza privatamente e frequenta numerosi stage con Susan Strasberg dell'Actors Studio, Paola Quattrini e Lorenzo Salveti, Ferruccio Soleri e Alan Whoodhouse (Guildhall School di Londra).\nHa avuto ruoli di rilievo nella fiction televisiva come \"La squadra\" II serie (Rai 3) nel ruolo di Miriam Russo, in tre serie de \"Il bello delle donne\" (Canale 5) a fianco di Virna Lisi di cui interpreta la figlia Ludovica Spadoni, in due serie di \"Casa famiglia\" (Rai 1) con Massimo Dapporto nel ruolo di Daniela Manzi.\n\u00c8 stata co-protagonista insieme a Luca Laurenti della sit-com \"Don Luca\" nel ruolo di Chiara, ragazza-madre (Canale 5).\nE in \"Un posto al sole X\" nel 2006 \u00e8 subentrata al posto di Eleonora Palladini nel ruolo di Chiara Reali, personaggio intenso e duplice che si presenta al pubblico nelle falsi vesti di Laura la segretaria di Ferri per poi divenirne la partner.\nNel musical ha debuttato come cantante e performer nel 1998 come co-protagonista accanto a Massimo Ranieri nel musical di Gianni Togni e Guido Morra \"Hollywood - Ritratto di un divo\" per la regia di Giuseppe Patroni Griffi .\nNel 2001 vince una borsa di studio per corsi di perfezionamento per attori presso il Teatro Eliseo di Roma per il progetto del regista Marco Carniti de \"La Nuova Compagnia di Giovani dell'Eliseo\" a seguito del quale il regista le assegna il ruolo di Rosalina nella commedia cantata \"Pene d'amor perdute\" di W.Shakespeare .\nNel 2003 \u00e8 co-protagonista accanto a Franca Valeri ne \"Il giuocatore\" di Goldoni regia di Giuseppe Patroni Griffi prodotto dal Teatro Eliseo di Roma.\nNel 2014 interpreta la madre di Papa Giovanni Paolo II nel musical \"Karol Wojtyla, la vera storia\" per la regia di Duccio Forzano e le musiche di Noa.\nNel 2016 \u00e8 in \"Rapunzel il musical\" scritto e diretto da Maurizio Colombi, con musiche di D. Magnabosco, A. Procacci e P. Barillari e prodotto dal Teatro Brancaccio di Roma."}
{"id": "1995839", "revid": "76261", "url": "https://it.wikipedia.org/wiki?curid=1995839", "title": "Orazio Benevoli", "text": "Biografia.\nOrazio Benevoli, figlio di Robert Venouot o V\u00e9nevot (successivamente italianizzato in \"Benevolo\"), nacque il 19 aprile 1605 a Roma e fu battezzato il 21 aprile nella chiesa parrocchiale di San Salvatore de Cupellis. Dal 16 febbraio 1617 al 15 marzo 1623, fu 'putto cantore' nel coro della chiesa di San Luigi dei Francesi a Roma, dove studi\u00f2 anche grammatica e latino. Presso la stessa chiesa fu allievo di Vincenzo Ugolini. Nel febbraio del 1624 venne nominato maestro di cappella della basilica di Santa Maria in Trastevere, per passare dal febbraio 1630 nella chiesa di Santo Spirito in Sassia, come successore di Gregorio Allegri. Dal 1629 al 1637 compare come organista nelle festivit\u00e0 solenni celebrate a San Luigi dei Francesi e a San Pietro in Vaticano.&lt;br&gt;\nDal 5 giugno 1638 al 24 settembre 1644 fu maestro di cappella a San Luigi dei Francesi, succedendo al proprio maestro Vincenzo Ugolini. Lasci\u00f2 questa cappella per recarsi a Vienna, come \"Kapellmeister\" dell'arciduca Leopoldo Guglielmo d'Austria, fratello dell'imperatore Ferdinando III. Rimase nella capitale austriaca fino al 1645, anno in cui torn\u00f2 a Roma, dove nell'ottobre 1645 fu nominato maestro di cappella di S. Maria in Vallicella (Chiesa nuova) rimanendo in carica fino a febbraio 1646.&lt;br&gt;\nIl 23 febbraio 1646 fu nominato maestro di cappella della Basilica di Santa Maria Maggiore e il 7 ottobre dello stesso anno subentr\u00f2 a Virgilio Mazzocchi alla guida della Cappella Giulia in San Pietro, prestigiosa carica che tenne fino alla morte.&lt;br&gt;\nBenevoli fu membro della \"Congregazione di Santa Cecilia\", ricoprendovi anche la carica di \"guardiano dei maestri di cappella\" negli anni 1654, 1665 e 1667.&lt;br&gt;\nTra i suoi allievi figurano Ercole Bernabei, Antimo Liberati, Paolo Lorenzani e Giovanni Paolo Colonna.&lt;br&gt;\nMor\u00ec a Roma il 17 giugno 1672.\nConsiderazioni e notizie sulle sue musiche.\nOrazio Benevoli si dedic\u00f2 essenzialmente alla musica sacra, pervenutaci perlopi\u00f9 manoscritta, ad eccezione di alcuni mottetti a poche voci pubblicati in raccolte collettive a partire dal 1642. La fama di Benevoli \u00e8 particolarmente legata alla sua produzione di musica policorale, rappresentativa dello stile romano del pieno Seicento. Negli archivi delle basiliche romane in cui lavor\u00f2 si conservano interessanti esempi di messe, salmi, inni e mottetti a due, tre, quattro, cinque e sei cori, composti in occasione di particolari festivit\u00e0 o celebrazioni, in parte pubblicati in edizione moderna a cura di Laurence Feininger nella collana \"Monumenta liturgiae polychoralis sanctae ecclesiae romanae\", di recente ripresa in una nuova serie.&lt;br&gt;\nTra le grandi composizioni sacre scritte per particolari occasioni si ricordano\nBenevoli compose anche l'oratorio (perduto) \"Davide penitente\" (o \"Il pentimento di David\") su testo di Loreto Vittori, probabilmente negli anni in cui era maestro di cappella di S. Maria in Vallicella (1645-46).&lt;br&gt;\nSi ha notizia di una \"commedia per musica\" (perduta), \"La forza del destino overo quel che il ciel destina mancar non pu\u00f2\", libretto di Giovanni Battista Passeri, messa in musica da Benevoli e Paolo Oliveri, e fatta rappresentare nel 1662 da Gaspare Alveri nel suo palazzo vicino alla chiesa di S. Marcello al Corso.&lt;br&gt;\nFino a non molti anni fa, la fama di Benevoli era legata soprattutto alla celebre Missa Salisburgensis \u00e0 53 voci e all'inno Plaudite tympani, ad essa collegato, che si pensava eseguiti per la prima volta nel 1628 per l'inaugurazione della cattedrale di Salisburgo. In realt\u00e0, come prov\u00f2 nel 1975-77 Ernst Hintermaier, questi lavori non risalgono al 1628 ma al tardo sec. XVII, e sono da attribuire al compositore austriaco Heinrich Ignaz Franz Biber. Lo stile della Missa Salisburgensis a 53 voci e dell'inno Plaudite tympani sono tuttavia molto lontani da quello di Benevoli e dei compositori romani del suo tempo. La \"Missa Salisburgensis\" fu attribuita anche ad Andreas Hofer, compositore austriaco vissuto tra Benevoli e Biber.\nCollegamenti esterni.\n\"Musiciens de Rome de 1570 \u00e0 1750\", informations recueillies par Jean Lionnet, r\u00e9unies et publi\u00e9es par Livia Lionnet"}
{"id": "1995845", "revid": "1414688", "url": "https://it.wikipedia.org/wiki?curid=1995845", "title": "Olimpiadi degli scacchi non ufficiali del 1976", "text": "Le Olimpiadi degli scacchi non ufficiali del 1976 furono organizzate a Tripoli, in Libia, per protesta contro l'assegnazione della Olimpiadi del 1976 ad Israele, che aveva provocato il boicottaggio dei paesi arabi, dell'Unione Sovietica e dei paesi europei dell'est. Si svolsero tra il 24 ottobre e il 15 novembre, durante le Olimpiadi ufficiali.\n34 nazioni parteciparono alla competizione, la maggior parte delle quali africane o asiatiche: n\u00e9 i sovietici n\u00e9 le sue nazioni satelliti parteciparono. L'Italia (rappresentata dal club scacchistico di Palermo), le Filippine e l'Uruguay (formato da una squadra di dissidenti) furono le uniche nazioni a partecipare anche alle Olimpiadi ufficiali. La formula di gioco prevedeva 13 turni giocati col sistema svizzero.\nIl livello di gioco non fu molto elevato: non fu presente nessun Grande maestro, e pochi erano i Maestri Internazionali."}
{"id": "1995846", "revid": "6923", "url": "https://it.wikipedia.org/wiki?curid=1995846", "title": "Barnaba Oriani", "text": "Ebbe un ruolo importante per l'osservatorio astronomico di Brera con studi sulle orbite di Giove, di Saturno e anche di Urano, appena scoperto da William Herschel; si occup\u00f2 anche della formazione di nuovi astronomi come Carlini, Plana, Mossotti e Frisiani.\nAmico di Giuseppe Piazzi, studi\u00f2 anche l'orbita di Cerere.\nConsiderato il principale scienziato di Milano, nel 1796 ebbe inizialmente alcuni screzi con la nuova amministrazione francese, ma ottenne in seguito onorificenze e riconoscimenti.\nBiografia.\nLa formazione e l'ingresso all'osservatorio.\nNacque \u00abin poverissimo stato\u00bb a Garegnano (oggi quartiere periferico di Milano) da Giorgio Oriani, lavandaio, e Margherita Galli. Inizialmente destinato come muratore, fu in seguito accolto nella vicina Certosa dove ricevette una prima educazione; pass\u00f2 poi a Milano, presso le scuole Arcimbolde dei Barnabiti. Fu ordinato sacerdone attorno al 1775, ma non risulta che appartenne a un particolare ordine religioso.\nPass\u00f2 poi come allievo alle scuole di Brera dove ebbe come insegnante il matematico e astronomo Paolo Frisi; fallito un concorso come insegnante al Ginnasio di Como, entr\u00f2 come alunno all'osservatorio di Brera. Nel 1780 sempre a Brera divenne astronomo aggiunto, insieme agli astronomi ufficiali Angelo Cesaris e Francesco Reggio.\nUn bibliotecario mancato.\nIl bibliofilo Pietro Antonio Crevenna, mercante ad Amsterdam, desiderando assumere un bibliotecario italiano per il riordino della propria collezione, nel 1782 contatt\u00f2 Girolamo Tiraboschi; quest'ultimo si rivolse agli ex-gesuiti di Brera per poter indicare un nome a Crevenna. Alla fine del 1782 Oriani si propose per il lavoro, dato che riteneva che il governo non riconoscesse i suoi meriti per il lavoro presso l'osservatorio. Nonostante l'interessamento di vari altri studiosi milanesi per convincerlo a rimanere, Oriani appariva deciso ad accettare l'incarico e a trasferirsi ad Amsterdam. Tramite intervento governativo gli fu per\u00f2 riconosciuto il ruolo di professore di calcolo infinitesimale con raddoppio dello stipendio; Oriani rimase perci\u00f2 a Brera.\nContinuando il proprio lavoro all'osservatorio, a partire dai primi mesi del 1783 osserv\u00f2 un'oscillazione del sole e delle stelle fisse che non riusc\u00ec a ricondurre a problemi strumentali. Solo in seguito pot\u00e9 ricollegare tale oscillazione al terremoto avvenuto in Calabria.\nContributi all'astronomia.\nSi segnal\u00f2 all'attenzione del panorama scientifico internazionale per aver stabilito, nel 1783 - pochi mesi dopo la scoperta da parte di William Herschel - che l'orbita di Urano non era aperta, e che quindi l'oggetto era un pianeta a tutti gli effetti. Nel 1789 affin\u00f2 il lavoro includendo le perturbazioni di Giove e Saturno. Studi\u00f2 anche la teoria della rifrazione applicata alle osservazioni astronomiche. Seguendo la cometa del 1779 scopr\u00ec la galassia M61 , registrandola nelle sue note come priva di dettagli e simile ad una cometa il 5 maggio 1779, sei giorni prima di Messier.\nLa misura del meridiano e il viaggio del 1786.\nNel 1786 per ordine del principe di Kaunitz fu dato incarico a Oriani di raggiungere l'Inghilterra per la realizzazione di un quadrante murale di Ramsdem da otto piedi di raggio e per aggiornarsi sulle pi\u00f9 recenti scoperte delle altre nazioni europee. In un diario di viaggio annot\u00f2 numerosi dettagli sugli incontri e sui paesi visitati tra maggio e ottobre di quell'anno. Attraversata la Svizzera, raggiunse Strasburgo dove conobbe vari studiosi e visit\u00f2 la tomba di Maurizio di Sassonia. A Bruxelles incontr\u00f2 altri studiosi compreso l'astronomo barone von Zach; grazie a Ludovico Barbiano di Belgiojoso fu presentato ai reali dei Paesi Bassi austriaci. Pass\u00f2 i mesi di luglio e di agosto in Inghilterra, visitando vari osservatori pubblici e privati e officine dove venivano realizzati strumenti astronomici. Conobbe Nevil Maskelyne e William Herschel e strinse amicizia con il conte Hans Moritz von Br\u00fchl, ambasciatore di Sassonia e appassionato di astronomia. Fu ospite a Blenheim Palace del duca di Marlborough. Pass\u00f2 infine a Parigi dove incontr\u00f2 Pierre Simon Laplace.\nIl nuovo governo francese.\nNapoleone, entrato con le sue truppe nel 1796 a Milano, volle conoscerlo di persona .\nIl ritorno austriaco e il pensionamento.\nCon la caduta del Regno d'Italia, culminata il 20 aprile 1814 a Milano con l'assassinio di Giuseppe Prina, si ebbe il ritorno dell'autorit\u00e0 austriaca. Oriani fu uno dei 20 senatori a sottoscrivere il 29 aprile una nota del presidente Antonio Veneri e del segretario Diego Guicciardi indirizzata al generale Sommariva, commissario imperiale, per descrivere la situazione e le decisioni del Senato consulente.\nCon il nuovo governo perse la pensione come senatore e quella assegnatagli da Napoleone per il vescovato di Vigevano, ma sperava in nuove possibilit\u00e0 per l'Istituto di scienze, lettere ed arti.\nL'incontro con l'imperatore Francesco II fu per\u00f2 deludente, dato che il sovrano degn\u00f2 appena di uno sguardo i tre astronomi in servizio a Brera e raccomand\u00f2 loro le scienze morali e i buoni costumi. L'Istituto di scienze, lettere ed arti, in mandanza di nuove nomine, and\u00f2 progressivamente a spegnersi; anche per l'osservatorio di Brera ci furono progressive riduzioni del personale.\nNel 1817 Oriani, ormai ultrassessantenne, lasci\u00f2 la direzione dell'osservatorio e fu collocato a riposo, ottenendo per\u00f2 di mantenere alloggio a Brera \u00abfino a tanto che non recher\u00e0 disturbo agli astronomi\u00bb. Negli anni successivi continu\u00f2 comunque a pubblicare articoli sulle \u00abEffemeridi astronomiche\u00bb. Amico e benefattore di Vincenzo Monti, collabor\u00f2 anche alla sua opera di riforma del Vocabolario della Crusca con \u00abun copioso catalogo di vocaboli ben definiti e appartenenti tutti alle scienze, massimamente alla matematica, colla correzione di molte pessime definizioni del vocabolario in cose di scienza\u00bb.\nLa morte.\nMor\u00ec a Milano il 12 novembre 1832 e fu sepolto nel cimitero della Mojazza, fuori Porta Comasina, poi demolito a fine dell'Ottocento.\nCon il proprio testamento del 30 maggio 1832 stabil\u00ec per s\u00e9 una cerimonia funebre \u00abdecorosa, ma non sontuosa\u00bb. Stabil\u00ec anche come dividere le proprie sostanze, raccolte negli anni grazie al proprio lavoro. Compens\u00f2 servitori, giardinieri e personale del palazzo di Brera; dispose un lascito per i poveri della parrocchia di San Marco e per i poveri di Garegnano; stabil\u00ec come destinare gli arredi delle sue propriet\u00e0. Lasci\u00f2 franchi \u00abin attestato di stima\u00bb a Giovanni Plana; alla specola di Brera lire austriache per pagare personale aggiuntivo per le osservazioni. Il restante della sua fortuna venne diviso in tre parti uguali tra il Seminario arcivescovile di Milano, la Biblioteca Ambrosiana e l'Orfanotrofio di San Pietro in Gessate.\nLasci\u00f2 alcuni strumenti scientifici all'osservatorio di Brera, a Francesco Carlini e al marchese d'Adda. Altri strumenti e tutti i documenti furono destinati al professor Angelo Luigi Lotteri, invitandolo \u00aba non pubblicare alcuna cosa, poich\u00e9 quello che meritava la stampa \u00e8 gi\u00e0 pubblicato\u00bb e \u00abad abbruciare tutte le lettere dei viventi o morti che non trattano d'astronomia teorico-pratica\u00bb. Lotteri non distrusse per\u00f2 la corrispondenza, che pass\u00f2 in seguito agli eredi e fu esaminata da Alberto Gabba, primo biografo di Oriani, e anche dallo storico Carlo Morbio. Nel dicembre 1860, grazie a fondi governativi, l'osservatorio di Brera acquist\u00f2 manoscritti, carte e documenti dagli eredi di Lotteri; la corrispondenza tra Oriani e Piazzi fu pubblicata a stampa nel 1874 per ordine del Ministero della pubblica istruzione."}
{"id": "1995848", "revid": "55935", "url": "https://it.wikipedia.org/wiki?curid=1995848", "title": "Labici", "text": ""}
{"id": "1995852", "revid": "1342115", "url": "https://it.wikipedia.org/wiki?curid=1995852", "title": "Luca Turco", "text": "Biografia.\nRaggiunge la notoriet\u00e0 giovanissimo, a soli 9 anni, quando dal 24 dicembre 1999, nella puntata 720 entra nel cast della soap opera di Rai 3, \"Un posto al sole\", dove interpreta il ruolo di Nikolin Reka Poggi, detto \"Niko\".\nDal 2007 comincia ad essere presente molto pi\u00f9 assiduamente, partecipando anche alla seconda stagione di \"Un posto al sole d'estate\".\n\u00c8 attualmente fidanzato con Giorgia Gianetiempo, sua collega nella soap \"Un posto al sole\"."}
{"id": "1995853", "revid": "104265", "url": "https://it.wikipedia.org/wiki?curid=1995853", "title": "Tovarnik", "text": "Tovarnik \u00e8 un comune della Croazia di 3.335 abitanti della Regione di Vukovar e della Sirmia."}
{"id": "1995854", "revid": "767487", "url": "https://it.wikipedia.org/wiki?curid=1995854", "title": "Trpinja", "text": "Trpinja \u00e8 un comune della Croazia di 6.466 abitanti della Regione di Vukovar e della Sirmia."}
{"id": "1995857", "revid": "112022905", "url": "https://it.wikipedia.org/wiki?curid=1995857", "title": "Riserva statale Campo di Mezzo-Pian di Parrocchia", "text": "La riserva statale Campo di Mezzo-Pian di Parrocchia \u00e8 un'area protetta situata in comune di Fregona e posta all'estremit\u00e0 zona sud-occidentale dell'altopiano del Cansiglio.\nDal punto di vista geologico, la zona \u00e8 compresa tra i 1.000 e i 1.500 metri d'altitudine e presenta rilievi e ondulazioni pi\u00f9 o meno accentuati. Notevole la presenza di doline.\nA parte alcune radure, la zona \u00e8 quasi completamente occupata da faggete intervallate da popolazioni di abeti rossi (non autoctoni).\nLa fauna \u00e8 assai ricca e comprende varie specie di uccelli e di mammiferi come, ad esempio, il capriolo, la volpe, la martora e la donnola; segnalata pure la presenza della lince."}
{"id": "1995858", "revid": "640277", "url": "https://it.wikipedia.org/wiki?curid=1995858", "title": "Jovian Europa Orbiter", "text": "Il Jovian Europa Orbiter (JEO) era una missione dell'Agenzia spaziale europea su Giove. \nLa missione comprendeva anche l'esplorazione della superficie ghiacciata della luna Europa e la Jovian Minisat Explorer (JME), che andr\u00e0 ad esplorare la superficie di Giove, per circa 2 ore prima di finire schiacciata dalla forte pressione.\nJEO dovrebbe essere in grado di raccogliere moltissime informazioni su Europa, i vulcani di Io e i poli gioviani. \nIl suo lancio non \u00e8 stato ancora previsto. Il JEO non deve essere confuso con Europa Orbiter, una missione della NASA ormai cancellata.\nTuttavia la missione \u00e8 stata cancellata dopo averle preferito la meno costosa JUICE, con lancio nel 2022."}
{"id": "1995859", "revid": "617866", "url": "https://it.wikipedia.org/wiki?curid=1995859", "title": "Vo\u0111inci", "text": "Vo\u0111inci \u00e8 un comune della Croazia di 2.113 abitanti della Regione di Vukovar e della Sirmia."}
{"id": "1995861", "revid": "767487", "url": "https://it.wikipedia.org/wiki?curid=1995861", "title": "Vrbanja", "text": "Vrbanja \u00e8 un comune della Croazia di 5.174 abitanti della regione di Vukovar e della Sirmia."}
{"id": "1995864", "revid": "320578", "url": "https://it.wikipedia.org/wiki?curid=1995864", "title": "Sito d'importanza comunitaria", "text": ""}
{"id": "1995867", "revid": "104458", "url": "https://it.wikipedia.org/wiki?curid=1995867", "title": "Campionati mondiali juniores di sci alpino 2001", "text": "I Campionati mondiali juniores di sci alpino 2001, 20\u00aa edizione della manifestazione organizzata dalla Federazione Internazionale Sci, si svolsero in Svizzera, a Verbier, dal 5 all'11 febbraio; il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nRisultati.\nUomini.\nDiscesa libera.\nData: 5 febbraio\nSupergigante.\nData: 7 febbraio\nSlalom gigante.\nData: 8 febbraio\nSlalom speciale.\nData: 8 febbraio\nDonne.\nDiscesa libera.\nData: 6 febbraio\nSupergigante.\nData: 7 febbraio\nSlalom gigante.\nData: 10 febbraio\nSlalom speciale.\nData: 10 febbraio"}
{"id": "1995872", "revid": "1382024", "url": "https://it.wikipedia.org/wiki?curid=1995872", "title": "Claudia Pechstein", "text": "Carriera.\n\u00c8 in assoluto l'atleta olimpica tedesca di maggior successo per quanto riguarda gli sport invernali. \u00c8 anche la prima donna ad aver conquistato medaglie in ben 5 competizioni olimpiche invernali, dal 1992 al 2006. Complessivamente ha vinto 5 medaglie d'oro 2 d'argento 2 di bronzo. Ha conquistato il record di velocit\u00e0 nelle olimpiadi del 2002 tenutesi a Salt Lake City, nella categoria 5.000 m percorsi nel tempo di 6:46.91, record superato poi dalla pattinatrice ceca Martina S\u00e1bl\u00edkov\u00e1.\nLa sospensione per doping ematico.\nNell'estate del 2009 per doping ematico ha subito due anni di squalifica e la conseguente esclusione dai Giochi Olimpici di Vancouver. La Pechstein era tornata ad allenarsi per le Olimpiadi, obiettando che i valori ematici rilevati non fossero dovuti a doping, ma piuttosto ad un fattore congenito. Ha presentato ricorso al TAS, che ha tuttavia confermato la squalifica nel novembre 2009. Un ulteriore appello \u00e8 stato rigettato il 19 febbraio 2010."}
{"id": "1995873", "revid": "2131061", "url": "https://it.wikipedia.org/wiki?curid=1995873", "title": "Elezioni federali in Germania del 2005", "text": "Le elezioni federali in Germania del 2005 si tennero il 18 settembre per il rinnovo del Bundestag.\nLe consultazioni ebbero luogo dopo una mozione di sfiducia contro il cancelliere Gerhard Schr\u00f6der, votata il precedente 1\u00ba luglio. A seguito della sconfitta del Partito Socialdemocratico (SPD) in un'elezione di uno stato, Schr\u00f6der chiese ai suoi sostenitori di astenersi dal voto al Bundestag, in modo da far fallire la fiducia e rendere necessaria l'elezione anticipata.\nEsiti.\nL'Unione Cristiano-Democratica (CDU), insieme al suo partito gemello della Baviera, l'Unione Cristiano-Sociale (CSU), iniziarono la campagna elettorale con un vantaggio del 21% rispetto al SPD, secondo i sondaggi. Molti commentatori si aspettavano la chiara vittoria elettorale dei cristiano-democratici, e la nomina a cancelliera della leader della CDU, Angela Merkel, per formare un governo di coalizione con il Partito Liberale Democratico (FDP) e battere quindi la coalizione al governo formata da SPD e Alleanza 90/I Verdi. La CDU, tuttavia, perse durante la campagna elettorale tutto il vantaggio, e si ridusse alla vittoria per l'1%, con 4 seggi in pi\u00f9 dei socialdemocratici.\nGli exit poll mostrarono chiaramente che nessun gruppo aveva ottenuto la maggioranza dei seggi al Bundestag. Tutti i partiti persero seggi rispetto alle elezioni federali del 2002, mentre solo il Partito della Sinistra (parziale successore del Partito del Socialismo Democratico diretto da Gregor Gysi e dall'ex presidente del SPD Oskar Lafontaine) ottenne un significativo incremento. Sia Schr\u00f6der che la Merkel dichiararono vittoria, ma la formazione di un nuovo governo richiese molti negoziati. Il 10 ottobre 2005 le alte cariche del SPD e della CDU/CSU annunciarono la conclusione delle trattative, che avevano portato alla formazione di una grande coalizione con Angela Merkel come Cancelliera. 397 deputati della CDU/CSU e del SPD votarono per la Merkel alla riunione del 22 novembre 2005, che port\u00f2 alla formazione del primo Governo Merkel.\nContesto.\nIl Cancelliere Schr\u00f6der orchestr\u00f2 la sconfitta alla mozione di fiducia al Bundestag con lo scopo di portare il Paese a un'elezione anticipata a seguito della sconfitta del suo SPD nello stato pi\u00f9 popoloso della Germania, la Renania Settentrionale-Vestfalia, il 22 maggio 2005. La vittoria della CDU nella Renania Settentrionale-Vestfalia assegn\u00f2 al partito, insieme al FDP, la maggioranza al bundesrat, la camera alta del Parlamento federale (che rappresenta i Land della Germania).\nLe elezioni federali anticipate in Germania possono avvenire solo dopo lo scioglimento del Bundestag da parte del Presidente della Germania, dato che la costituzione proibisce al Bundestag di auto-sciogliersi. Il Presidente pu\u00f2 sciogliere l'assemblea solo dopo che il Cancelliere viene sconfitto in un voto su cui \u00e8 stata posta la fiducia. La Corte Costituzionale Federale tedesca stabil\u00ec gi\u00e0 nel 1983 che i cancellieri non possono chiedere al Presidente lo scioglimento del Bundestag semplicemente per portare la nazione ad un'elezione anticipata; deve esistere un problema reale riguardante la maggioranza. Molti osservatori sono d'accordo sul fatto che Schr\u00f6der abbia rispettato tale clausola, dato che molti delegati di sinistra del SPD avevano espresso forti dubbi sull'opera di riforma del cancelliere e sul programma di riforma del welfare. Tuttavia, alcuni giorni prima del voto, la coalizione aveva approvato alcune leggi senza dissenso, fatto che indicava un forte sostegno al cancelliere all'interno della coalizione. Dopo aver spinto i delegati ad astenersi dal voto, il cancelliere Schr\u00f6der perse il voto di fiducia appositamente il 1\u00ba luglio per 151 contro 296. Il 21 luglio il Presidente Horst K\u00f6hler sciolse il Bundestag, preparando la strada alle elezioni del 18 settembre.\nIl membro dei Verdi del Parlamento Werner Schulz - che, in un discorso molto citato del giorno della mozione di fiducia, aveva criticato la perdita deliberata della fiducia come farsa ed aveva paragonato l'obbedienza del Bundestag a Schr\u00f6der come tipica del Volkskammer della Repubblica Democratica Tedesca - e Jelena Hoffmann, membro del SPD, si rivolsero per protesta alla Corte Costituzionale Federale. La Corte rigett\u00f2 la denuncia il 25 agosto, descrivendo come valida la decisione del Presidente di sciogliere il Bundestag, e autorizzando pertanto le elezioni anticipate del 18 settembre, ponendo fine alle speculazioni secondo le quali Schr\u00f6der si sarebbe dimesso o avrebbe diretto un governo \"anatra zoppa\".\nUn piccolo numero di membri dei partiti politici minori si un\u00ec alle proteste: la Corte rigett\u00f2 anche le loro nella settimana precedente le elezioni.\nLe cifre seguenti costituiscono i risultati finali pubblicati dal \"Bundeswahlleiter\" (Ufficio Elettorale Federale):\nCampagna elettorale.\nCDU e CSU nominarono Angela Merkel come candidata cancelliera, e fu la prima volta nella storia della Germania in cui uno dei due maggiori partiti abbia nominato una donna per tale carica, e che abbia vissuto per pi\u00f9 nella DDR. La CDU present\u00f2 un programma che comprendeva l'incremento della velocit\u00e0 della deregolamentazione in Germania e l'abbassamento delle tasse e della spesa pubblica (molti commentatori hanno poi comparato la Merkel con Margaret Thatcher). La CDU inizi\u00f2 la campagna con un vantaggio del 21% rispetto all'SPD, e la certezza della vittoria della Merkel port\u00f2 il Primo Ministro del Regno Unito, Tony Blair, ad incontrarla prima del Cancelliere Schr\u00f6der durante una visita a Berlino in giugno.\nIl Partito Socialdemocratico puntava invece a mantenere la deregolamentazione allora in vigore. Essi aggiunsero al proprio programma elettorale alcuni piccoli cambiamenti, quali l'allargamento della base finanziaria del sistema sanitario e la proposta di una tassa addizionale del 3% per le persone con reddito annuo superiore a 250.000 euro (dopo che la coalizione di governo aveva nel 2005 tagliato le tasse della fascia pi\u00f9 abbiente della popolazione dal 48,5 al 42%).\nAlleanza 90/I Verdi approv\u00f2 il suo programma nel luglio 2005. Rispetto al programma delle precedenti elezioni federali, fu aumentata l'enfasi sulle politiche economiche e del mercato del lavoro. Per la prima volta, questo argomento venne prima del classico argomento dei Verdi, ossia le politiche ambientali. In generale, il programma si spost\u00f2 pi\u00f9 verso l'area della sinistra; furono incluse affermazioni sulla necessit\u00e0 di cambiamenti nelle esistenti politiche del governo.\nIl Partito Liberale Democratico annunci\u00f2 il suo programma elettorale prima di tutti gli altri, pubblicandolo il 24 luglio. Venivano invocate forti misure di risparmio nella spesa pubblica e pi\u00f9 spazio per i negoziati locali tra impiegati e datori di lavoro, in opposizione al controllo centrale.\nI leader del partito di sinistra PDS, acconsentirono a lasciare che i candidati del centro-sinistra Lavoro e Giustizia Sociale - L'Alternativa Elettorale (WASG) concorressero nelle loro liste, lasciando aperta la possibilit\u00e0 di una futura unione tra i due partiti, con la clausola imposta dal WASG secondo la quale il PDS avrebbe dovuto cambiare il proprio nome in Partito della Sinistra; il WASG, con il proprio candidato di punta, Oskar Lafontaine (ex leader SPD), si form\u00f2 con la separazione di alcuni elementi dell'SPD, delusi dal fatto che il partito avesse intrapreso un cammino neoliberale nelle riforme economiche. Se i due partiti (WASG e PDS) dovessero unirsi, si potrebbe indebolire la forza dell'SPD, dato che il PDS non ha mai effettuato incursioni nell'ex Germania Ovest (esso \u00e8 il naturale successore dell'ex gruppo comunista al governo, il Partito Socialista Unificato di Germania dell'ex Repubblica Democratica Tedesca), mentre il WASG ha le sue roccaforti nella Germania Ovest, dove potrebbe conquistare un numero significativo di voti.\nDue dei piccoli partiti di estrema destra tedeschi, il Partito Nazionaldemocratico (NPD) e l'Unione Popolare Tedesca (DVU), annunciarono che avrebbero concorso alle elezioni su una piattaforma comune, originando paure per il fatto che avrebbero potuto raggiungere il 5%, superando la soglia di sbarramento e potendo pertanto avvedere al Bundestag. Dato che la legge elettorale tedesca non permette le liste comuni di due o pi\u00f9 partiti, in pratica il DVU non concorse alle elezioni, e i membri di quel partiti apparvero nelle liste del NPD.\nI primi sondaggi dell'estate del 2005 effettuati da 6 organizzazioni mostrarono una solida maggioranza per la CDU/CSU, con una percentuale che andava dal 41 al 43%, mentre il SPD rimaneva tra il 32 e il 34%. I sondaggi mostrarono in seguito che il FDP, possibile partner in coalizione con i conservatori, si attestava tra il 6,5 e l'8%, mentre Alleanza 90/I Verdi, allora partner in coalizione con il SPD, si trovava tra il 6 e l'8%. Gran parte dei sondaggi indic\u00f2 una probabile maggioranza per la coalizione CDU/CSU/FDP. Per quanto riguarda gli altri partiti, i sondaggi indicarono l'alleanza elettorale PDS-WASG sopra il 5%, tra il 7 e l'8,5%. Nessun risultato comprese altri partiti, inclusi quelli di estrema destra, vicini al 5%, anche se in realt\u00e0 i partiti di estrema destra nel passato ricevettero nei sondaggi delle percentuali minori, a causa della renitenza degli elettori a mostrare il proprio sostegno.\nAll'inizio di agosto il sostegno ad Angela Merkel si abbass\u00f2 rapidamente; le ragioni di questo fatto furono nei conflitti sul programma elettorale all'interno e tra i partiti conservatori (CDU e CSU), e le discussioni riguardo alla scelta del partito partner in coalizione, il FDP, come anche altre gaffes imbarazzanti. I media criticarono la Merkel per aver confuso le cifre riguardanti il netto e il lordo durante un discorso elettorale; a seguito di ci\u00f2, i sondaggi suggerirono che la CDU/CSU e il FDP avrebbero ottenuto solo il 48% dei voti, e non sarebbero pertanto stati in grado di formare un governo. Inoltre, ci furono ulteriori danni alla campagna conservatrice quando due candidati CDU/CSU, J\u00f6rg Sch\u00f6nbohm e il leader CSU Edmund Stoiber, rilasciarono interviste contro i tedeschi della ex-Germania Est. Questi commenti non solo fecero perdere voti nella parte orientale del Paese, ma misero in discussione anche la fiducia di CDU e CSU nella Merkel, dato che lei stessa era cresciuta nella RDT.\nTuttavia, i sondaggi condotti alla fine di agosto dal \"S\u00fcddeutsche Zeitung\" mostrarono che il blocco CDU/CSU/FDP aveva il sostegno del 51% dei votanti. Le previsioni suggerirono che il gruppo di opposizione del SPD dell'allora cancelliere Gerhard Schr\u00f6der, dei Verdi e del Partito della Sinistra (alleanza PDS/WASG) avrebbe ottenuto solo il 46% dei sostegni. I leader del SPD e dei Verdi, Schr\u00f6der e Fischer, come anche il candidato di testa della Sinistra Gregor Gysi affermarono che si opponevano all'idea di una coalizione rosso-rosso-verde. Dato che i sondaggi davano risultati di un testa a testa, nacquero le speculazioni (come verificatosi alle elezioni del 1994, 1998 e 2002) secondo le quali pochi seggi sovraassegnati avrebbero potuto cambiare l'esito delle elezioni.\nDomenica 4 settembre, Schr\u00f6der e la Merkel si incontrarono a un duello televisivo trasmesso da quattro delle principali reti private tedesche e dalla televisione pubblica. Nonostante molti commentatori abbiano dato il vantaggio iniziale alla Merkel, i sondaggio mostrarono subito che il pubblico era in disaccordo e indicava Schr\u00f6der come vincitore. Analisi successive suggerirono, in particolare, che il sostegno della Merkel per la flat tax proposta da Paul Kirchhof, il Ministro ombra delle Finanze, aveva diminuito la sua credibilit\u00e0 in materia economica ed aveva dato l'impressione che le riforme economiche della CDU avrebbero premiato solo i ricchi.\nI sondaggi successivi mostrarono che il SPD aveva guadagnati alcuni punti percentuali, anche se i voti d'insieme a CDU/CSU e FDP tendevano a rimanere dell'1-2% sopra quelli per i partiti di sinistra uniti. Alla vigilia delle elezioni, la CDU aveva un vantaggio del 9% sul SPD (42 a 33%), ma nessun partito poteva ottenere abbastanza seggi per formare un governo. La popolarit\u00e0 personale della MErkel (al di sotto di quella del partito) sal\u00ec al 40%, contro il 30% precedente, mentre Schr\u00f6der raggiunse un picco del 53% (maggiore di quella per il suo partito). I sondaggi mostrarono anche che, pur essendo la campagna ad uno stato avanzato, un quarto degli elettori non aveva ancora deciso chi votare. I partiti ruppero pertanto la tradizione e continuarono la campagna elettorale anche il sabato prima delle elezioni e il giorno delle elezioni stesso. Mentre molti avanzarono l'idea di una grande coalizione, la CDU sugger\u00ec l'idea che il SPD poteva acconsentire a formare una coalizione con il Partito della Sinistra.\nIl voto.\nLa Germania and\u00f2 alle urne il 18 settembre 2005. I votanti di una circoscrizione di Dresda dovettero aspettare per votare fino al 2 ottobre, per permettere la ristampa delle schede elettorali a seguito della morte del candidato del Partito Nazionaldemocratico, avvenuta l'8 settembre.\nPoco dopo che il voto ebbe termine, fu chiaro che la CDU/CSU (l'Unione) aveva sorpassato di poco il SPD, ma nessuna delle due coalizioni (SPD-Verdi e CDU-CSU-FDP) poteva ottenere un \"Kanzlermehrheit\" - il sostegno della maggioranza dei membri del Bundestag, necessario per eleggere un cancelliere. Gli exit poll delle reti televisive ARD e ZDF rivelarono che le percentuali si attestavano per CDU/CSU al 35%, SPD al 34%, FDP al 10%, Partito della Sinistra al 9% e Verdi all'8%; questi exit poll si rivelarono poi sufficientemente accurati, come apparve nei risultati preliminari rilasciati il 19 settembre e nei risultati finali del 7 ottobre.\nLa coalizione SPD-Verdi pass\u00f2 da 306 seggi (in un parlamento da 603) a 273 (in un parlamento da 614 seggi), mentre la coalizione CDU/CSU/FDP pass\u00f2 da 295 a 286 seggi. Entrambe le coalizioni si fermarono a poca distanza dal 308 seggi necessari per la maggioranza del Bundestag. Il Partito della Sinistra e il FDP sorpassarono i Verdi, che erano stati il terzo partito pi\u00f9 popolare della Germania sin dal 1994. Il FDP, con quasi il 10% dei voti, raggiunse il suo miglior risultato dal 1990, riconquistando lo status di terzo partito della Germania, che aveva mantenuto durante tutta la Germania Ovest e nelle prime elezioni post-riunificazione. Alcuni analisti credevano che la risalita del FDP fosse il risultato del voto tattico dei sostenitori di CDU e CSU, che speravano di impedire la formazione di una grande coalizione. Tra i partiti che non riuscirono a raggiungere la soglia del 5% necessaria per accedere al Parlamento, ci fu il Partito Nazionaldemocratico di Germania, che ebbe l'1,6% dei voti alla lista e l'1,8% dei voti di circoscrizione.\nConseguenze.\nSia Angela Merkel (CDU) che Gerhard Schr\u00f6der (SPD) proclamarono la vittoria; fu subito chiaro per\u00f2 che nessuna delle due coalizioni poteva formare una maggioranza di governo all'interno delle esistenti coalizioni. Principalmente a causa della forte ostilit\u00e0 tra Schr\u00f6der e Oskar Lafontaine, ex presidente della SPD diventato leader del Partito della Sinistra, la coalizione SPD-Verdi e Sinistra non era possibile; tuttavia, sia CDU che SPD affermarono che avrebbero negoziato con tutti i partiti che avevano ottenuto seggi eccetto che con il Partito della Sinistra, mentre i leader di quest'ultimo rifiutarono ogni possibilit\u00e0 di partecipare in coalizione con uno dei due partiti maggiori. L'esclusione del PDS ridusse le coalizioni possibili alle seguenti soluzioni:\nLe differenze tra i partiti politici e la forte ostilit\u00e0 personale tra molti dei leader (in particolare tra Schr\u00f6der e la Merkel, ma anche tra Schr\u00f6der e Lafontaine) resero i negoziati problematici. Dopo le elezioni, i capi del FDP affermarono che sarebbero rimasti all'opposizione piuttosto che formare un governo in coalizione con SPD e Verdi, e allo stesso modo Joschka Fischer escluse la possibilit\u00e0 di una Jamaika-Koalition, dicendo: Riuscite a immaginare Angela Merkel ed Edmund Stoiber che siedono allo stesso tavolo? Questo \u00e8 semmai il nostro stile. \u00c8 impossibile. Ogni forma di compromesso sembrava richiedere il cambio della leadership di uno dei maggiori partiti.\nNonostante molti membri importanti avessero pubblicamente criticato la Merkel per il suo basso risultato, la CDU/CSU la conferm\u00f2 come leader il 20 settembre. Il 22 settembre fu affermato che il sistema politico doveva considerare CDU e CSU come entit\u00e0 politiche separate, anzich\u00e9 come singola fazione parlamentare. In tale scenario, il SPD sarebbe stato il maggiore partito del Bundestag e, pertanto, si sosteneva che un membro di tale partito avrebbe dovuto divenire il cancelliere di ogni grande coalizione. Un legislatore del SPD indic\u00f2 che aveva in mente di introdurre una mozione al Bundestag esplicitamente per far riconoscere CDU e CSU come partiti separati. I Verdi rifiutarono la coalizione con CDU/CSU dopo le trattative. CDU e CSU spinsero per ottenere la cancelleria dopo la vittoria riportata a Dresda; il SPD mantenne le proprie pretese, ma Schr\u00f6der afferm\u00f2 che si sarebbe dimesso in caso il partito lo avesse deliberato.\nInfine, il 10 ottobre, i dirigenti della CDU/CSU e del SPD annunciarono che i negoziati per formare una grande coalizione avevano avuto successo. Angela Merkel sarebbe divenuta Cancelliere e i sedici ministeri del governo (inclusa la Cancelleria) sarebbero stati assegnati in modo equo ad ognuna delle parti: sia CDU/CSU che SPD ottennero otto ministeri. Il SPD avrebbe controllato gli importanti ruoli del Ministro delle Finanze e del Ministro degli Affari Esteri, mentre la CDU/CSU avrebbe ottenuto sei ministeri, oltre la Cancelleria e il Direttorato della Cancelleria Federale, che avrebbe detenuto anche la carica di Ministro per gli Affari Speciali. Gerhard Schr\u00f6der si ritir\u00f2 dalla politica.\nI negoziati dettagliati sulla formazione del nuovo governo continuarono fino a novembre, con Edmund Stoiber della CSU che si ritir\u00f2 dal ministero propostogli per continuare a ricoprire la carica di Ministerpr\u00e4sident della Baviera. Tutti e tre i partiti tennero delle conferenze il 15 novembre (la CDU a Berlino, la CSU a Monaco di Baviera e il SPD a Karlsruhe), e votarono per approvare l'accordo. La maggioranza dei delegati CDU/CSU e SPD nel neoeletto Bundestag elesse la Merkel alla carica di Cancelliere il 22 novembre 397 membri del Bundestag votarono per Angela Merkel mentre 51 membri appartenenti a SPD, CDU o CSU non sostennero l'idea della coalizione.\nLe affermazioni dei politici hanno indicato che la grande coalizione avrebbe perseguito un misto di politiche, alcune delle quali differiscono dalla politica della Merkel. L'intento della coalizione era quello di tagliare la spesa pubblica aumentando l'IVA (dal 16 al 19%), i contributi alla sanit\u00e0 pubblica e la tassa sui guadagni. La protezione lavorativa non ha pi\u00f9 coperto i lavoratori durante i primi due anni di lavoro, le pensioni sono state congelate e i sussidi per l'acquisto della prima casa sono diminuiti. In politica estera, la Germania ha mantenuto i forti legami con la Francia e con gli stati dell'Europa orientale, in particolare la Russia, e ha sostenuto la candidatura della Turchia per l'accesso all'Unione europea.\nLa Merkel ha affermato che lo scopo principale del suo governo \u00e8 quello di ridurre la disoccupazione, e che questo \u00e8 l'argomento sul quale il suo governo verr\u00e0 giudicato."}
{"id": "1995877", "revid": "767487", "url": "https://it.wikipedia.org/wiki?curid=1995877", "title": "Aleyrodoidea", "text": "Aleyrodoidea \u00e8 una superfamiglia di insetti dell'ordine dei Rincoti Omotteri, sezione Sternorrhyncha.\nQuesto raggruppamento sistematico si suddivide in due famiglie, di cui una ancora esistente, Aleyrodidae, comprendente insetti comunemente chiamati \"mosche bianche\", l'altra fossile, Uraleyrodidae."}
{"id": "1995883", "revid": "1718925", "url": "https://it.wikipedia.org/wiki?curid=1995883", "title": "Carpenedolo", "text": "Carpenedolo (; \"Carpen\u00e9dol\" in dialetto bresciano) \u00e8 un comune italiano di abitanti della provincia di Brescia in Lombardia.\n\u00c8 situato nella Pianura Padana e pi\u00f9 precisamente nella Bassa bresciana orientale, sulla riva sinistra del fiume Chiese, a met\u00e0 strada tra Brescia e Mantova.\nGeografia fisica.\nTerritorio.\nCarpenedolo \u00e8 situato nella parte sud-orientale della provincia di Brescia, al confine con la provincia di Mantova. Dista 22\u00a0chilometri a sud da Brescia, 46\u00a0chilometri da Mantova e 50\u00a0chilometri da Cremona.\nIl comune confina a nord con Montichiari, a est con Castiglione delle Stiviere e Castel Goffredo, a ovest con Calvisano, a sud con Acquafredda.\nIl territorio comunale (superficie di 30,12\u00a0km\u00b2) \u00e8 prevalentemente pianeggiante, al termine dell'anfiteatro collinare morenico del lago di Garda. Le maggiori elevazioni sono rappresentate dal monte Rocchetta (132\u00a0m s.l.m.),dal Capomonte, dal colle Zecchi, dal monte Paletta e dal monte Fogliuto. La quota ufficiale della cittadina, riferita all'ubicazione della casa comunale \u00e8 di 78\u00a0m s.l.m..\nDal punto di vista geologico il terreno \u00e8 costituito da sedimenti terrigeni determinati dal fenomeno morenico o dalla pianura alluvionale del fiume Chiese.\nIdrografia.\nIl confine con il comune di Calvisano, a ovest, \u00e8 costituito dal fiume Chiese, che qui, all'ingresso in pianura, allarga l'alveo rallentando la velocit\u00e0 delle acque. Un'ampia area golenale ospita\nsalici e pioppi che si alternano a praterie e tratti paludosi e a pozze alimentate dalle risorgive. Questo ambiente ospita numerose specie di uccelli (pendolino, garzetta, martin pescatore, nitticora, tarabusino, airone cinerino. Sull'argine sono stati ricavati itinerari da percorrere in bicicletta o a piedi (verso nord fino a Montichiari o verso sud fino al ponte di Mezzane).\nIl centro abitato \u00e8 attraversato dalla \"Fossa Magna\", un canale voluto da Bernab\u00f2 Visconti, che in origine partiva dal fiume Chiese, passando per Lonato, per ricongiungersi al fiume dopo aver seguito l'odierna strada statale asolana. Nel 1750 Montichiari intercett\u00f2 le acque provenienti da Lonato e il tratto della \"Fossa Magna\" di Carpendolo \u00e8 da allora alimentato solo dalle risorgive, a partire dal fontanone di Sant'Apollonia, e da due affluenti (Seriola Lametta e Fontanone della Scala), che in precedenza formavano paludi a sud e a est del monte Rocchetta. A causa dell'intenso uso dell'acqua per l'irrigazione le risorgive sono oggi insufficienti ad alimentare il canale, che in alcuni tratti \u00e8 secco.\nIl percorso della Fossa Magna all'interno dell'abitato \u00e8 stato in pi\u00f9 punti coperto nel corso dell'Ottocento (piazza dell'Ospedale, piazza della Chiesa, piazza Europa). A sud del paese si conserva la ruota di uno dei mulini che utilizzavano l'acqua della Fossa.\nSismologia.\nSecondo la Classificazione sismica, il comune appartiene alla zona 3 (sismicit\u00e0 medio-bassa), Ordinanza PCM n. 3274 del 20/03/2003.\nClima.\nCarpenedolo gode del tipico clima temperato continentale dell'alta pianura padana e delle medie latitudini, comune a tutta la Lombardia. Come nel resto della pianura bresciana nel periodo invernale \u00e8 frequente la nebbia e anche le gelate e la neve. L'estate pu\u00f2 essere calda e afosa nei mesi di luglio e agosto, con temperature che possono salire oltre i 35\u00ba. In primavera e in autunno il clima \u00e8 pi\u00f9 mite e pi\u00f9 umido.\nClassificazione climatica: zona, E 2399 78.\nStoria.\nNel territorio del comune \u00e8 attestata la frequentazione umana a partire dall'et\u00e0 del bronzo (i ritrovamenti pi\u00f9 importanti sono costituiti da un'ascia con alette e di due spade, rinvenute nel 1975 e custodite nel museo archeologico di Remedello; ceramiche della stessa epoca sono state rinvenute nei pressi del fiume Chiese).\nLa presenza di un insediamento celtico dei Galli Boi \u00e8 suggerita dal ritrovamento di suppellettili e oggetti provenienti da corredi funebri, conservati ugualmente nel museo archeologico di Remedello. L'insediamento dovette proseguire anche in epoca romana, come suggeriscono iscrizioni commemorative e votive del II secolo a.C. e in epoca altomedievale (ritrovamenti di tombe barbariche nel 1903 e di oggetti longobardi).\nIn epoca medievale fu sede di una pieve (Santa Maria in Carpino), sorta nell'odierna frazione di Taglie, e di un castello sul monte Rocchetta, gi\u00e0 esistente nel 1043.\nNel 1237, in occasione della discesa in Italia dell'imperatore Federico II, il castello fu distrutto dal podest\u00e0 di Parma e Reggio Emilia, nonostante la difesa del capitano che lo difendeva, Ardizzone Losco Poncarale.\nA partire dal 1324 fu signore di Carpenedolo e delle terre vicine Cangrande I della Scala.\nNel 1337 pass\u00f2 sotto i Visconti di Milano: a Bernab\u00f2 Visconti si deve la realizzazione del canale della \"Fossa Magna\" e la ricostruzione della torre del vecchio castello.\nNel 1404 Pandolfo III Malatesta si impadron\u00ec della signoria di Brescia; durante una sua assenza per difendere i suoi domini da Venezia nel 1413, Carpenedolo si ribell\u00f2 insieme ad altri comuni del Bresciano: al suo ritorno il condottiero rase al suolo il paese. In seguito fu sconfitto da Francesco Bussone (il Carmagnola) presso la Fossa Magna nel 1420 e ritorn\u00f2 sotto il dominio di Milano. Nel 1428 pass\u00f2 alla Repubblica di Venezia.\nSub\u00ec un'epidemia di peste particolarmente violenta nel 1630 e nel 1701-1702 un assedio da parte delle truppe imperiali.\nNel 1815 entr\u00f2 a far parte della neoistituita provincia di Brescia del Regno Lombardo-Veneto. Sotto il dominio austriaco sub\u00ec due epidemie di colera (1836 e 1855).\nNel 1848, durante la prima guerra di indipendenza il generale Radetzky minacci\u00f2 di raderla nuovamente al suolo per essersi opposta al passaggio delle truppe austriache. Nel 1859, durante la seconda guerra di indipendenza fu sede del campo del IV corpo di armata francese, guidato dal generale Adolphe Niel, prima della battaglia di Solferino e San Martino.\nCon il resto del Lombardo-Veneto pass\u00f2 al Regno d'Italia nel 1861.\nSimboli.\nNel 1554 il primo stemma cittadino, posto sul palazzo comunale, demolito nel 1932, recava un carpino a doppia chioma, accompagnato dall'iscrizione \"\". Nel XVIII secolo sugli atti del comune veniva apposto un sigillo con al centro un carpino a una sola chioma e intorno la scritta \"Comunit\u00e0 di Carpenedolo\".\nL'attuale stemma \u00e8 stato confermato dalla direzione araldica di Firenze e approvato dalla Presidenza del Consiglio dei ministri con D.P.R 16 aprile 1962: vi compare un carpino su uno sfondo bicolore bianco-verde.\nMonumenti e luoghi d'interesse.\nArchitetture religiose.\nChiesa parrocchiale di San Giovanni Battista.\nLa chiesa parrocchiale, intitolata a san Giovanni Battista, fu costruita nei secoli XVII-XVIII.\nL'edificio ha pianta a croce latina, con navata unica e altari laterali. Opere di pregio custodite all'interno sono una pala d'altare settecentesca raffigurante la \"Nativit\u00e0 di san Giovanni Battista\" gli altari laterali, con tele, i cui soggetti sono \"Il martirio di san Bartolomeo de' Maffei\", patrono della citt\u00e0, \"L'ultima cena\", \"San Francesco riceve le stimmate\" e \"Martirio di san Lorenzo\".\nIl campanile della chiesa (detto anche \"Torre nuova\") venne innalzato a partire dal 1726, al posto di quello vecchio, demolito nel 1720 in quanto pericolante. Fu costruito a spese della comunit\u00e0 su un'area di propriet\u00e0 privata di fronte alla chiesa, su progetto dell'architetto di Lonato Paolo Soratini. Venne terminato nel 1736 e raggiunge un'altezza di 66\u00a0m.\nInizialmente aveva quattro campane, sostituite nel 1843 dalle nove attuali.\nSantuario di Santa Maria del Castello.\nLa chiesa del santuario di Santa Maria del Castello \u00e8 un edificio seicentesco, realizzato in stile barocco opera dell'architetto G. B. Marchetti.\nAlla chiesa si accede per mezzo di una scalinata che permette di raggiungere il sagrato sopraelevato, posto in posizione panoramica sulla pianura circostante.\nAll'interno, a pianta centrale, quattro semicolonne sorreggono gli archi su cui poggia il tamburo poligonale della cupola, nel quale si aprono finestre timpanate.\nL'altare maggiore \u00e8 protetto da un ciborio a forma di tempietto, attribuito al comasco Solari, con quattro colonne che sorreggono le statue delle tre \"Virt\u00f9 teologali\". L'interno \u00e8 affrescato e conserva due tele del pittore Maffei (\"Nativit\u00e0 di Ges\u00f9\" e \"Visitazione\").\nPieve di Santa Maria in Carpino.\nL'edificio in forma basilicale \u00e8 di forme romaniche, con abside semicircolare in pietra di Botticino, ornata all'esterno di sottili lesene e coronata da una cornice di laterizi. Nella muratura sono inseriti elementi di reimpiego con decorazioni scolpite di epoca altomedievale e romana.\nChiesa di San Pietro.\nLa piccola chiesa di San Pietro si trova al di fuori del centro abitato, sulla strada per Calvisano. Di antica origine fu pesantemente rimaneggiata nel 1692, con la demolizione dell'originaria abside, sostituita da un ingresso con piccolo portico, mentre l'altare venne ricostruito sul lato opposto.\nSantuario delle Lame.\nIl santuario dedicato alla Purit\u00e0 di Maria si trova nella frazione Lame, nella zona sud-orientale del territorio del comune, lungo la strada che conduce a Castel Goffredo, costruito nel 1760 al posto di una pi\u00f9 antica cappella: il committente, il sacerdote Bonaventura Bozzola e l'anno sono ricordati da un'iscrizione.\nNel 1958 la chiesa fu ornata con decorazioni e una pavimentazione marmorea.\nArchitetture militari.\nTorre Vecchia.\nLa Torre vecchia, a pianta quadrata e dotata di merli, si trova sul monte Rocchetta, associata ai resti di murature appartenenti a un castello. Ai piedi della torre si conservavano in passato anche i resti di un fossato (\"redefoss\").\nArchitetture civili.\nPalazzo Deodato Laffranchi.\nIl palazzo di propriet\u00e0 Laffranchi, in via Tre Ponti divenne un ospedale per disposizione testamentaria dell'ultimo proprietario, Deodato Laffranchi, morto il 14 aprile 1635. L'ospedale, ristrutturato nelle forme attuali nella seconda met\u00e0 dell'Ottocento ha funzionato fino al 1970 ed \u00e8 stato in seguito adibito a casa di riposo. Dopo il trasferimento di questa a nuova sede, il palazzo \u00e8 stato restaurato tra il 1995 e il 1999 ed \u00e8 divenuto sede del centro anziani, di uffici comunali, della biblioteca comunale, di un piccolo teatro e di un consultorio dell'ASL.\nPalazzo Tommaso Caprioli.\nIl palazzo, di origine cinquecentesca, fu in possesso della famiglia Caprioli fino al suo acquisto da parte del comune. Divenne la prima sede del municipio, quindi scuola elementare e media. Dopo il trasferimento della scuola negli anni ottanta \u00e8 divenuto sede dell'ufficio postale e di associazioni culturali. Un restauro condotto tra il 2005 e il 2007 ha rimesso in luce degli affreschi. Il palazzo ha preso il nome di Palazzo della Cultura e ospita ancora associazioni culturali ed \u00e8 sede della Pro loco.\nSociet\u00e0.\nEvoluzione demografica.\nAl 31 dicembre 2018 i residenti risultano 13.096 facendo di Carpenedolo il 19\u00ba comune per popolazione residente della provincia di Brescia. L'et\u00e0 media si attesta sui 41.1 anni mentre il tasso di natalit\u00e0 (31\u00b0 in provincia) \u00e8 del 8.8\u2030.\nL'aumento della popolazione \u00e8 stato esiguo nei primi 100 anni di storia Italiana (1861-1961). Nel decennio 1960-1970 l'incremento \u00e8 stato pi\u00f9 intenso grazie al boom economico che ha interessato il paese in quel periodo. Dal 2000 e fino al 2010 l'incremento \u00e8 stato molto pi\u00f9 marcato, dovuto in maggior parte a popolazione straniera, la quale ha rappresentato infatti circa il 70% della crescita demografica. A partire dall'anno 2010, questo fenomeno ha mostrato una frenata, arrivando nel 2014 ad avere un saldo negativo, in termini di aumento di popolazione complessiva.\nEtnie e minoranze straniere.\nCarpenedolo, negli ultimi anni, \u00e8 divenuta una cittadina multietnica. All'inizio del 2021 la popolazione straniera rappresenta il 16% del totale (Istat 31/12/2020). Al 1\u00ba gennaio 2021 risiedono a Carpenedolo 2125 cittadini stranieri appartenenti alle seguenti principali nazioni d'origine:\nLingue e dialetti.\nA Carpenedolo sia nella popolazione pi\u00f9 anziana che in quella pi\u00f9 giovane \u00e8 largamente diffuso l'utilizzo del dialetto locale: si tratta di un dialetto lombardo orientale di variet\u00e0 bresciana, influenzato per\u00f2 della vicinanza del territorio in cui si parla l'alto mantovano.\nReligione.\nLa maggior parte della popolazione fa parte della Chiesa cattolica, e afferisce all'unica parrocchia di San Giovanni Battista (retta da un arciprete coadiuvato da due curati), appartenente alla diocesi di Brescia. Il patrono della comunit\u00e0 cattolica di Carpenedolo \u00e8 san Bartolomeo apostolo, che si festeggia il 24 agosto.\nGli stranieri residenti sono in prevalenza induisti e musulmani.\nTradizioni e folclore.\nDurante l'anno sono proposti dalle varie realt\u00e0 del territorio alcuni eventi tradizionali:\nCultura.\nIstruzione.\nBiblioteche.\nLa biblioteca comunale \u00e8 stata istituita nel 1971 e aveva la propria sede nel Palazzo comunale, dal 1999 \u00e8 situata presso Palazzo Laffranchi.\nPossiede attualmente un patrimonio di circa 20.000 volumi tra letteratura saggistica, CD audio e DVD disposti a scaffale aperto. La Biblioteca dispone di due postazioni PC collegate a Internet e a stampante. \u00c8 inoltre presente una sezione di archivio storico contenente volumi consultabili unicamente all'interno della biblioteca stessa. La biblioteca organizza periodicamente eventi culturali legati alla promozione della lettura, rivolti a tutte le fasce di et\u00e0.\nScuole.\nSul territorio comunale sono presenti le seguenti tipologie di scuole:\nISTITUTO COMPRENSIVO DI CARPENEDOLO\nMusica.\nIl territorio di Carpenedolo \u00e8 caratterizzato da una forte dedizione alla musica. Sono presenti sul territorio diverse realt\u00e0 importanti nell'ambito musicale:\nCucina.\nLa cucina di Carpenedolo \u00e8 tipica della Lombardia Orientale. \u00c8 legata a tradizioni contadine e al legame culinario con le zone vicine, soprattutto con la cucina mantovana. Alcuni piatti caratteristici sono la polenta, in accompagnamento dei primi e dei secondi, fra cui la \"polenta e osei\" in versione bresciana; i primi piatti di pasta ripiena, \"tortelli\", \"agnoli\" e \"casonsei\", \"gnocchi di patate\"; \"gallina ripiena\" e \"salame cotto\".\nSi ricorda inoltre il Malfatto di Carpenedolo, tipico piatto locale che rappresenta la cucina povera delle campagne bresciane e che dal 2014 ha assunto lo stato di \"De.C.O.\" (Denominazione comunale d'origine) assieme alla torta secca di Carpenedolo.\nCuriosit\u00e0.\nA Carpenedolo vive la gatta pi\u00f9 famosa d'Italia, Sissi The Red Cat, divenuta famosa per aver indovinato i risultati delle partite del mondiale di calcio in Brasile, nel 2014 e seguita su Facebook da 500.000 persone di tutto il mondo.\nGeografia antropica.\nSuddivisione del territorio.\nIl territorio comunale si estende per circa 30\u00a0km\u00b2. Secondo lo statuto comunale, oltre al capoluogo esistono otto localit\u00e0:\nEconomia.\nLa popolazione attiva \u00e8 pari al 45,2% del totale ovvero 4.629 abitanti su un totale di 10386 (dati del censimento del 2001), suddivisa in:\nAgricoltura.\nCarpenedolo appartiene alla regione agraria n. 14 della Pianura Bresciana Orientale. La principale coltivazione \u00e8 il granturco, che viene utilizzato in maggior misura come mangime per il bestiame di allevamento (bovini da macello e da latte).\nIndustria.\nLa presenza di attivit\u00e0 di produzione industriale \u00e8 documentata fin dal XIV secolo (mulini, macine, segherie e magli maccanici attivati dalla forza dell'acqua grazie alla \"Fossa Magna\". Dal XV secolo \u00e8 inoltre presente l'industria del laterizio, facilitata dall'abbondanza di argilla. Dal XVIII secolo si diffuse la coltivazione del gelso e l'allevamento dei bachi da seta, con sviluppo anche di attivit\u00e0 di trasformazione e la creazione di setifici e filatoi, divenuti nel XX secolo filande (nel 1920 le filande Gatti e Dell'Oro impiegavano 800 operaie).\nDal secondo dopoguerra si ebbe un considerevole sviluppo industriale, con la presenza di aziende del settore calzaturiero, che diedero lavoro a pi\u00f9 di 2500 persone (Bober, SuperCarpen, Pirca): nei primi anni settanta fu l'unico comune della zona a non essere dichiarato \"zona depressa\". Successivamente la crisi del settore costrinse le grandi aziende calzaturiere alla chiusura, ma furono sostituite da piccoli laboratori artigianali. Negli anni sessanta avevano aperto altre imprese attive nel settore alimentare, metalmeccanico e nell'edilizia.\nCon l'approvazione del primo piano urbanistico da parte della Regione Lombardia, nel 1978 le attivit\u00e0 artigianali e industriali sono state decentrate a nord e a sud del paese. Continuano ad essere presenti sul territorio alcune grandi aziende metalmeccaniche.\nServizi.\nCirca il 30% degli impiegati sono inseriti negli organi pubblici (locali e nazionali). In passato si svolgeva il mercato del bestiame, oggi concentrato al Centro Fiera di Montichiari. Sono diffuse le piccole imprese artigianali dell'edilizia.\nInfrastrutture e trasporti.\nIl comune di Carpenedolo \u00e8 attraversato da nord a sud dalla strada statale 343 \"asolana\" che collega Montichiari e Parma: dal 1995 la viabilit\u00e0 principale aggira il centro abitato, prendendo in quel tratto il nome di strada provinciale di Brescia 343.\nLa strada provinciale 69 attraversa il paese da ovest a est, verso i comuni di Calvisano (ponte di Mezzane) e di Castiglione delle Stiviere. Le strade provinciali 104 e 105 che portano verso la provincia di Mantova, Gozzolina di Castiglione e Castel Goffredo.\nIl servizio di trasporto pubblico \u00e8 gestito dal consorzio Trasporti Brescia Sud e dall'APAM di Mantova, con collegamenti per il lago di Garda, per Brescia e per Mantova.\nIl 3 settembre 1911 a Carpenedolo fu inaugurata una stazione tranviaria lungo la variante Montichiari-Castiglione delle Stiviere della tranvia Brescia-Mantova-Ostiglia, relazione esercita a vapore che venne soppressa nel 1933. La tratta fino a Brescia rimase tuttavia in esercizio quale tranvia elettrica suburbana, a cura della Provincia, fino al 1952.\nSport.\nAtletica leggera.\nDal 1984 \u00e8 presente a Carpenedolo una societ\u00e0 di atletica leggera l'Atletica Carpenedolo che conta circa 110 atleti, affiliata alla FIDAL, federazione italiana di atletica leggera, e presieduta da Giovanni Tellaroli.\nBasket.\nSociet\u00e0 sportiva \"Amico Basket Carpenedolo\".\nCalcio.\nAveva sede nel comune la societ\u00e0 Associazione Sportiva Dilettantistica Atletico Carpenedolo, fondata nel 1957, che ha ripreso l'attivit\u00e0 nel 2012\nPallavolo.\nPallavolo Carpenedolo\nImpianti sportivi.\n, quando venne inaugurato lo stadio Mundial '82, con una capienza di 3000 posti e annesso centro sportivo."}
{"id": "1995890", "revid": "1073372", "url": "https://it.wikipedia.org/wiki?curid=1995890", "title": "La camera di sangue", "text": "La camera di sangue (o La camera di sangue e altre storie) \u00e8 un'antologia di racconti di Angela Carter. Fu pubblicato per la prima volta nel Regno Unito nel 1979 dalla casa editrice Vintage e vinse il Cheltenham Festival Literary Prize. Tutte le storie di questo libro sono una riscrittura delle fiabe e favole pi\u00f9 conosciute. A questo proposito Angela Carter ha affermato:\nL'antologia consta di dieci racconti: \"La camera di sangue\", \"La corte di Mr. Lyon\", \"La sposa della tigre\", \"Il gatto con gli stivali\", \"Il re degli elfi\", \"La bambina di neve\", \"La signora della casa dell'amore\", \"Il lupo mannaro\", \"La compagnia di lupi\" e \"Lupo-Alice\".\nLe storie hanno una lunghezza molto varia: \"La camera di sangue\" \u00e8 lunga \"pi\u00f9 del doppio di tutte le altre, addiruttura circa trenta volte pi\u00f9 lunga rispetto alla pi\u00f9 breve della raccolta, \"La figlia della neve\", che \u00e8 quasi una vignetta\".\nLe storie di questa antologia sono state ristampate in \"Burning Your Boats\", scritto dall'autrice stessa.\nRiassunti delle trame.\nI racconti contenuti in \"La camera di sangue\" si rifanno esplicitamente alle fiabe. La Carter si ispir\u00f2 indubbiamente alle storie di Charles Perrault, che scrisse e raccolse le fiabe della tradizione orale, tradotte dalla stessa autrice poco prima di questa sua antologia.\nLa camera di sangue.\nUna giovane adolescente sposa un vecchio e ricco marchese francese che non ama. Arrivata al suo castello, la ragazza si rende conto che egli si sollazza con la pornografia sadica e che prova piacere nel vedere il suo imbarazzo. La giovane \u00e8 una pianista di talento e quando il giovane e non vedente accordatore di pianoforti che frequenta la propriet\u00e0 sente la musica che ella suona, si innamora perdutamente di lei. Un giorno il marito la informa che deve partire per un viaggio d'affari e le vieta, mentre lui \u00e8 via, di entrare in una particolare camera. In sua assenza la ragazza disobbedisce a tale ordine entrando nella stanza, dove, vedendo i cadaveri delle precedenti mogli del marchese, scopre appieno l'entit\u00e0 delle sue tendenze perverse e criminali. Il coraggioso accordatore di pianoforti vuole stare con lei nonostante sappia di non poterla salvare. A farlo, infatti, alla fine del racconto sar\u00e0 la madre della ragazza, che arriva giusto in tempo prima che il marchese la uccida e gli spara.\nLa corte di Mr. Lyon.\nIl padre di Bella, avendo avuto qualche problema con la sua auto, approfitta dell'ospitalit\u00e0 di uno sconosciuto. Egli ruba al suo benefattore, la Bestia, una rosa bianca miracolosa per portarla alla sua amata figliola. Irritato, la Bestia si tiene Bella come ospite nell'attesa di riavere dall'uomo la sua fortuna. Successivamente Bella torna a Londra dal padre, dimenticandosi quasi della Bestia e causando cos\u00ec in lui gran dolore. Quando la giovane apprende che egli \u00e8 in fin di vita, torna da lui e lo salva. Bella e la Bestia si rivelano l'un l'altra il proprio amore e finalmente l'umanit\u00e0 della Bestia viene rivelata.\nLa sposa della tigre.\nUna donna abita con un misterioso \u201cMilord\u201d mascherato, la Bestia, dopo che suo padre l'ha persa a carte. Si scopre in seguito che tale Milord \u00e8 una tigre. In una conclusione opposta a quella de \u201cLa corte di Mr. Lyon\u201d, l'eroina si trasforma in una gloriosa tigre, la giusta compagna della Bestia, che d'ora in poi onorer\u00e0 la propria natura senza pi\u00f9 mascherarsi da essere umano.\nIl gatto con gli stivali.\nIl gatto Figaro condivide i suoi giorni con un giovane dissoluto che vive una vita di corruzione. La loro \u00e8 un'esistenza libera da preoccupazioni, in cui il gatto aiuta l'uomo a far soldi barando a carte, finch\u00e9 questi non si innamora (con enorme disgusto di Figaro) di una ragazza rinchiusa in una torre da un vecchio e avaro marito che dispone di lei come di una propriet\u00e0. Il gatto, sperando che l'amico si stanchi della donna una volta possedutala, lo aiuta a infilarsi nel letto della sua amata giocando dei tiri al vecchio marito e al custode della torre. Anche Figaro, per\u00f2, trova l'amore nella gattina della ragazza, insieme a cui pianifica di far malamente inciampare il vecchio cos\u00ec che muoia nella caduta.\nIl re degli elfi.\nUna fanciulla cammina per il bosco e viene sedotta dal sinistro re degli elfi, apparente personificazione della foresta stessa. Tuttavia, ella scopre ben presto che egli ha in mente di imprigionarla e cos\u00ec lo uccide.\nLa bambina di neve.\nUn conte e una contessa cavalcano nel pieno dell'inverno. Il conte, vedendo la neve sulla terra, esprime il desiderio di avere una bambina \u201cbianca come la neve\u201d. Manifesta poi desideri analoghi vedendo una piccola pozza di sangue nella neve e un corvo. Non appena esprime quest'ultimo desiderio, una bambina dalle esatte sembianze della descrizione del conte appare all'altro lato della strada. Ogni sua attenzione, ora, \u00e8 rivolta alla fanciulla, con profondo dispiacere della contessa, al cui comando la bambina raccoglie una rosa da cui viene punta e muore. Il conte allora ne stupra il cadavere, che poi si scioglie nella neve, lasciando solo una macchia di sangue, una piuma nera e la rosa rossa che la bambina aveva raccolto.\nLa signora della casa dell'amore.\nUn soldato inglese sta attraversando la Romania in bicicletta e si imbatte in una magione abitata da una vampira, che intende cibarsi di lui, ma la purezza e la verginit\u00e0 del giovane hanno un curioso effetto su di lei.\nIl lupo mannaro.\nUna ragazza sta andando a fare visita alla nonna, ma sulla strada incontra un lupo mannaro, a cui recide una zampa con il suo coltello. Arrivata dalla nonna, che delira dalla febbre ed \u00e8 senza una mano, la zampa diventa una mano con al dito l'anello della nonna. Scoperta come il lupo mannaro, la nonna viene lapidata a morte, e la ragazza eredita tutte le sue propriet\u00e0.\nLa compagnia di lupi.\nUna giovane incontra un ragazzo affascinante mentre cammina per il bosco verso la casa della nonna. A sua insaputa il giovane arriva prima di lei e uccide la nonna. Egli, che \u00e8 un lupo travestito, le dice di togliersi e bruciare tutti i suoi vestiti uno a uno, mentre lei gli volge delle osservazioni simili a quelle della fiaba classica, come \u201cChe denti grandi che hai!\u201d, cui egli replica \u201c\u00c8 per mangiarti meglio!\u201d. E lei ride senza esserne intimorita. La storia finisce cos\u00ec: \u201cGuardate! Dolcemente e sonoramente ella dorme nel letto della nonna tra le zampe del tenero lupo\u201d.\nLupo-Alice.\nUna bambina, allevata dai lupi e che certe monache hanno tentato invano di civilizzare, viene lasciata nella casa di un mostruoso e vampirico duca. Ella si rende conto gradualmente della propria identit\u00e0 di donna e prova persino compassione per il duca.\nStoria della pubblicazione.\nLa raccolta \"La camera di sangue\" fu pubblicata per la prima volta nel 1979, ma solo due dei racconti in essa contenuti sono inediti, mentre gli altri sono ristampe, magari rivisitate o lievemente corrette, provenienti da altre fonti, come riviste, programmi radiofonici e simili.\nDi seguito le loro origini:\nStile e temi.\nI racconti di Angela Carter, pur conservando quell'alone di tradizione e convenzione nella loro prosa voluttuosamente descrittiva, mettono in discussione il modo in cui le donne vengono rappresentate nelle fiabe. Per esempio, nel racconto d'apertura, \"La camera di sangue\", rifacimento di \"Barbabl\u00f9\", la Carter gioca con le convenzioni delle fiabe canoniche: invece di essere salvata dallo stereotipato eroe maschio, la protagonista viene salvata dalla madre.\nI racconti girano intorno ai temi del ruolo delle donne nelle relazioni e nel matrimonio, della loro sessualit\u00e0 e dell'approssimarsi della vecchiaia. \"La camera di sangue\" e \"La compagnia di lupi\" esplorano pi\u00f9 nello specifico degli aspetti terrificanti e depravanti del matrimonio e/o del sesso e del bilanciamento del potere in tali relazioni, come dimostrano i continui richiami al marchese De Sade che si possono scorgere nel ruolo del marito nella storia che d\u00e0 il nome alla raccolta . Il tema dell'identit\u00e0 femminile \u00e8 presente nelle rivisitazioni de \"La Bella e la Bestia\". Ne \"La sposa della tigre\", per esempio, la Carter descrive l'eroina che stacca i petali da una rosa bianca, mentre il padre la perde al gioco, una evidente rappresentazione dello spogliarsi di Bella dei falsi strati della propria personalit\u00e0 alla scoperta della vera identit\u00e0. Un'immagine, questa, che rispecchia la conclusione fantastica della storia. \"Il gatto con gli stivali\" \u00e8 invece una storia di tutt'altro registro: dai toni allegri e scanzonati, richiamo alla commedia dell'arte, Helen Simpson vi scorge il cinismo sviluppato successivamente in Notti al circo e Figlie sagge .\nTutti i racconti sono ambientati in tempi piuttosto moderni, anche se i periodi restano un po' vaghi. Per esempio, ne \"La camera di sangue\" l'esistenza del telefono transatlantico implica una data posteriore al 1930; d'altra parte, la citazione di pittori come Gustave Moreau e Odilon Redon e dello stilista Paul Poiret (che disegna una delle gonne della protagonista) suggeriscono una data precedente al 1945. \"La signora della casa dell'amore\" \u00e8 chiaramente ambientato alla vigilia della Prima Guerra Mondiale, e la bicicletta con cui il giovane soldato arriva a casa della vampira, fortemente legata alla tradizione, \u00e8 simbolo dell'invasione della modernit\u00e0 che alter\u00f2 le fondamenta della societ\u00e0 europea dopo il 1914.\nFortuna.\nRiconoscimenti.\n\"La camera di sangue\" vinse il Cheltenham Festival Literary Prize nel 1979.\nCritica.\n\"La camera di sangue\" ricevette grandi lodi e attenzioni da parte di numerosi critici, quali Jack Zipes (che n\u00e9 parl\u00f2 come di una \"notevole collana\") e Marina Warner (che, riguardo alla capacit\u00e0 di ispirazione dell'opera, disse che \"ha girato la chiave che l'ha resa scrittrice\").\nFurono pubblicati molti lavori critici sull'impiego delle fiabe dal parte della Carter ne \"La camera di sangue\" e in altre sue opere. L'antologia \u00e8, tra l'altro, frequente oggetto di studio nei corsi universitari di letteratura.\nAdattamenti.\nRadio.\nAngela Carter si occup\u00f2 personalmente degli adattamenti radiofonici de \"La compagnia di lupi\" e de \"Il gatto con gli stivali\", trasmessi da BBC Radio 3 rispettivamente nel 1980 e nel 1982. L'adattamento de \"Il gatto con gli stivali\" vide Andrew Sachs nel ruolo di Figaro. Le sceneggiature di entrambi i drammi furono pubblicate in \"Venite su queste sabbie d'oro\" e nella collana postuma \"The Curious Room\", che include anche le note di produzione.\nCinema.\nIl film \"In compagnia dei lupi\" di Neil Jordan (1984) si ispira ai racconti dei lupi mannari di questa collana, in particolare a \"La compagnia dei lupi\", riscrittura di \"Cappuccetto Rosso\". La Carter contribu\u00ec direttamente alla sceneggiatura del film, che ricorda da vicino il suo adattamento radiofonico del 1982 de \"La compagnia dei lupi\". La sceneggiatura originale della scrittrice per questo film \u00e8 stata pubblicata in \"The Curious Room\". La Carter discusse con Jordan anche la produzione di un adattamento cinematografico di \"Vampirella\", il dramma radiofonico che diede origine alla scrittura de \"La signora della casa dell'amore\", ma il progetto non fu poi mai realizzato.\nVideo musicali.\nLa band punk rock Daisy Chainsaw fece un adattamento de \"La signora della casa dell'amore\" per il video musicale del loro brano \"Hope Your Dreams Come True\" (1992), tratto dal loro 45 giri omonimo e dal successivo album \"Eleventeen\".\nTeatro.\nI racconti contenuti nella raccolta furono soggetti a numerosi adattamenti teatrali. \"La camera di sangue\" ne ha visto pi\u00f9 di uno, tra cui quello degli \"Zoo District\", accompagnato da un filmato amatoriale dell'adattamento di \"Lupo-Alice\". Anche \"La compagnia dei lupi\" \u00e8 stato oggetto di adattamenti teatrali amatoriali o studenteschi."}
{"id": "1995894", "revid": "1543377", "url": "https://it.wikipedia.org/wiki?curid=1995894", "title": "500 Miglia di Indianapolis 1953", "text": "La 500 Miglia di Indianapolis 1953 fu la seconda gara della stagione 1953 del Campionato mondiale di Formula 1, disputata il 30 maggio all'Indianapolis Motor Speedway. La manifestazione vide la vittoria di Bill Vukovich, seguito da Art Cross e da Sam Hanks/Duane Carter, tutti su Kurtis Kraft motorizzate Offenhauser.\nLa gara fu una delle pi\u00f9 calde mai corse e molti corridori necessitarono di sostituti alla guida durante lo svolgimento dell'evento. Il pilota Carl Scarborough mor\u00ec dopo la gara a causa di un'ipertermia dovuta al clima torrido.\nIl 15 maggio durante la prove era scomparso il corridore Chet Miller."}
{"id": "1995900", "revid": "599013", "url": "https://it.wikipedia.org/wiki?curid=1995900", "title": "Un chapeau de paille d'Italie", "text": ""}
{"id": "1995901", "revid": "767487", "url": "https://it.wikipedia.org/wiki?curid=1995901", "title": "Muhammad I al-Mustansir", "text": "Il suo nome era Ab\u016b \u02bfAbd All\u0101h Muhammad e assunse il \"laqab\" di al-Mustansir bi-llah, ossia \"Colui che \u00e8 reso vincitore da Dio\" nel 1253.\nIl suo regno viene ricordato perch\u00e9 si vocifer\u00f2 in ambiente cristiano europeo (ma senza alcun serio riscontro) della sua disponibilit\u00e0 a convertirsi al Cristianesimo. La speranza quindi di un troppo ottimista San Luigi IX era quella che, grazie a quell'importante conversione, le forze crociate francesi e quelle hafsidi avrebbero potuto facilmente aggredire da est il sultanato mamelucco di Egitto e Siria: passo che si riteneva indispensabile per condurre a buon esito una nuova crociata che il sovrano di Francia intendeva lanciare dopo il fallimento della Settima crociata nell'area di Damietta (Egitto).\nLa notizia si rivel\u00f2 destituita di qualsiasi fondamento e l'esercito che Luigi sperava si potesse unire a quello hafside per la progettata invasione dei domini mamelucchi, si trasform\u00f2 in un esercito nemico di al-Mustansir.\nA nulla serv\u00ec l'assedio portato a Tunisi dai Crociati. Un mese dopo tale inizio, nel 1270, una malattia port\u00f2 anzi alla morte il Re santo e l'esercito crociato fu riportato in patria dal fratello di Luigi, Carlo."}
{"id": "1995913", "revid": "713168", "url": "https://it.wikipedia.org/wiki?curid=1995913", "title": "Emanuele D'Adda", "text": "Fu senatore del Regno d'Italia nella XVIII legislatura. Figlio di Giovanni D'Adda (1808-1859), Marchese di Pandino e di Maria dei marchesi Isimbardi (Milano 1827 - Muggi\u00f2 1849), ultimo discendente delle due nobili casate."}
{"id": "1995921", "revid": "22475", "url": "https://it.wikipedia.org/wiki?curid=1995921", "title": "Vincenzo D'Anna (1831)", "text": "Fu senatore del Regno d'Italia nella XVIII legislatura."}
{"id": "1995924", "revid": "156341", "url": "https://it.wikipedia.org/wiki?curid=1995924", "title": "Willy Sojourner", "text": ""}
