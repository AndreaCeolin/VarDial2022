{"id": "2011517", "revid": "111540137", "url": "https://it.wikipedia.org/wiki?curid=2011517", "title": "Villa Casazza", "text": "Villa Casazza \u00e8 una struttura monumentale di Napoli, situata nella zona di Capodimonte.\nL'architettura \u00e8 puramente settecentesca. Da quanto pervenuto, fu prima una propriet\u00e0 della famiglia Giordano, poi, nel 1825, del celebre avvocato Casazza."}
{"id": "2011524", "revid": "1527148", "url": "https://it.wikipedia.org/wiki?curid=2011524", "title": "Diritto della navigazione", "text": "Il diritto della navigazione (in inglese: admiralty law o maritime law) \u00e8 la branca del diritto costituita dall'insieme di norme che disciplinano la navigazione marittima ed aerea, di tipo commerciale e non commerciale.\nStoria.\nLe Repubbliche marinare nel Medioevo elaborarono propri codici marittimi . In ordine cronologico, produssero:\nInoltre, per la loro antichit\u00e0, si devono segnalare gli \"Ordinamenta maris\" di Trani del 1063.\nNel mondo.\nItalia.\nIl diritto della navigazione \u00e8 considerato in Italia autonomo dal punto di vista legislativo, poich\u00e9 la materia \u00e8 disciplinata dal Codice della navigazione approvato con il regio decreto n\u00b0 327 del 30 marzo 1942 e successivamente novellato, per quanto concerne la parte aerea, dal decreto legislativo 96/2005 e dal decreto legislativo 151/2006."}
{"id": "2011525", "revid": "287204", "url": "https://it.wikipedia.org/wiki?curid=2011525", "title": "Mairang", "text": " \nMairang \u00e8 una suddivisione dell'India, classificata come \"town committee\", di 11.517 abitanti, situata nel distretto dei Monti Khasi Occidentali, nello stato federato del Meghalaya. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 34' 0 N e 91\u00b0 37' 60 E e ha un'altitudine di 1.563 .\nSociet\u00e0.\nEvoluzione demografica.\nAl censimento del 2001 la popolazione di Mairang assommava a 11.517 persone, delle quali 5.773 maschi e 5.744 femmine. I bambini di et\u00e0 inferiore o uguale ai sei anni assommavano a 2.498, dei quali 1.303 maschi e 1.195 femmine. Infine, coloro che erano in grado di saper almeno leggere e scrivere erano 7.147, dei quali 3.553 maschi e 3.594 femmine."}
{"id": "2011526", "revid": "1758409", "url": "https://it.wikipedia.org/wiki?curid=2011526", "title": "Punto notevole (nautica)", "text": " \nNell'ambito nautico, per punti notevoli o punti cospicui si intendono quelle particolari conformazioni naturali o quelle costruzioni erette dall'uomo che hanno la caratteristica di poter essere facilmente individuati ed osservati da lontano e costituire quindi un punto di riferimento durante la navigazione.\nEsempi di punti notevoli sono i fari, le torri, gli isolotti, le cime delle montagne, eccetera.\nI punti notevoli sono importanti nella navigazione costiera, in quanto sono indicati sulle carte nautiche, e rilevandone la posizione rispetto alla nave si pu\u00f2 individuare il punto nave.\nDue tipi particolari di rilevamento sono:"}
{"id": "2011527", "revid": "1318658", "url": "https://it.wikipedia.org/wiki?curid=2011527", "title": "Austria (Longobardi)", "text": "LAustria era, secondo la nomenclatura geografica altomedievale, la porzione nord-orientale della \"Langobardia Maior\", la parte centro-settentrionale del Regno longobardo, estesa dalle Alpi orientali all'Adda e al Po e opposta alla Neustria, che invece si estendeva dall'Adda sino alle Alpi occidentali. La bipartizione, delineatasi nel corso del VII secolo, non aveva solo valenza territoriale, ma implicava anche differenze politiche e culturali di rilievo. Tra il IX e il X secolo il suo territorio fin\u00ec per coincidere con quello della marca di Verona.\nStoria.\nI duchi dell'Austria si presentavano come i depositari dello spirito guerriero e conquistatore dei Longobardi e spesso premettero pi\u00f9 volte sui re affinch\u00e9 riprendessero l'iniziativa. Qui sopravvissero pi\u00f9 a lungo gli antichi culti pagani e, tra i convertiti al Cristianesimo, numerosi erano gli aderenti all'arianesimo o allo Scisma tricapitolino.\nI duchi dell'Austria arrivarono in diverse occasioni a ordire congiure per deporre il legittimo sovrano. Fu il caso, nel 662, del duca di Benevento Grimoaldo, figlio di un duca del Friuli, che riusc\u00ec a usurpare il trono di Godeperto e Pertarito, nonostante l'opposizione dei duchi neustriani di Asti e Torino. Mentre nel 688-689 il duca di Trento Alachis riusc\u00ec a impadronirsi del trono di Pavia prima di essere sconfitto da Cuniperto. Invece, Ansfrido prima usurp\u00f2 il ducato del Friuli, per poi tentare a sua volta di impadronirsi del trono di Cuniperto, che lo sconfisse e uccise nel 698. Infine, tra il 700 e il 702 il duca di Bergamo Rotarit, dopo la morte di Cuniperto, si oppose senza successo a Ragimperto prima e ad Ariperto II poi. Nell'VIII secolo, tuttavia, la conversione generalizzata dei Longobardi al cattolicesimo smuss\u00f2 i punti di opposizione tra Austria e Neustria, anche grazie a una ripresa dell'espansionismo ai danni dei romani con re Liutprando, originario della Neustria.\nDopo la conquista, avvenuta nel 774, del regno longobardo da parte di Carlo Magno, la \"Langobardia Maior\" e il ducato di Spoleto ricaddero interamente sotto il dominio del re dei Franchi. Inizialmente Carlo mantenne le \"Leges Langobardorum\", ma nel 776, a seguito della rivolta capeggiata dal duca del Friuli Rotgaudo, sostitu\u00ec con dei funzionari pubblici, i \"conti\", i duchi longobardi e ridistribu\u00ec i patrimoni di questi ultimi tra gli aristocratici franchi.\nVerso la fine dell'anno 894, approfittando dell'assenza del loro pi\u00f9 potente rivale, il re dei Franchi Orientali Arnolfo di Carinzia, i re d'Italia Berengario del Friuli e Lamberto di Spoleto si accordarono per spartirsi il Regno d'Italia: a Berengario sarebbe andata la parte di pianura Padana compresa tra l'Adda e il Po, ovvero il territorio di quella che era stata la Neustria longobarda, mentre Lamberto avrebbe governato il resto del regno. Nel corso del X secolo, il territorio di Berengario prese il nome di marca di Verona, che nel 952 fu assegnata al duca di Baviera Enrico dal fratello Ottone I di Sassonia, il quale si voleva garantire il libero alla penisola italiana, non fidandosi della formale sottomissione del re d'Italia Berengario II. Dal 978, invece, venne assegnata al neocostituito ducato di Carinzia, governato dalla dinastia Sassone, per volont\u00e0 di Ottone II.\nTerritorio.\nL'Austria comprendeva i ducati nord-orientali del Regno longobardo:"}
{"id": "2011528", "revid": "131358", "url": "https://it.wikipedia.org/wiki?curid=2011528", "title": "FC Arges Pitesti", "text": ""}
{"id": "2011529", "revid": "165042", "url": "https://it.wikipedia.org/wiki?curid=2011529", "title": "Punto cospicuo", "text": ""}
{"id": "2011530", "revid": "131358", "url": "https://it.wikipedia.org/wiki?curid=2011530", "title": "Arges Pitesti", "text": ""}
{"id": "2011531", "revid": "28592", "url": "https://it.wikipedia.org/wiki?curid=2011531", "title": "Duca di Finlandia", "text": ""}
{"id": "2011532", "revid": "1751063", "url": "https://it.wikipedia.org/wiki?curid=2011532", "title": "Villa Tempestini", "text": "Villa Tempestini \u00e8 una struttura di interesse architettonico di Napoli ed \u00e8 sita nella zona di Capodimonte.\nIl complesso fu acquistato da Giuseppe Tempestini nella prima met\u00e0 dell'Ottocento; dal secolo successivo ospita la casa di riposo delle Suore dello Spirito Santo."}
{"id": "2011534", "revid": "486946", "url": "https://it.wikipedia.org/wiki?curid=2011534", "title": "UWIC Inter Cardiff FC", "text": ""}
{"id": "2011539", "revid": "339392", "url": "https://it.wikipedia.org/wiki?curid=2011539", "title": "Bray Wanderers AFC", "text": ""}
{"id": "2011540", "revid": "187795", "url": "https://it.wikipedia.org/wiki?curid=2011540", "title": "Concord River", "text": ""}
{"id": "2011541", "revid": "111540423", "url": "https://it.wikipedia.org/wiki?curid=2011541", "title": "Villa Raffaelli", "text": "Villa Raffaelli (o De Rafele) \u00e8 meglio conosciuta come villa Mezzanotte; \u00e8 una struttura di interesse architettonico di Napoli; \u00e8 sita nella zona di Capodimonte.\nNel periodo francese fu collegata alla strada tramite un complesso sistema di rampe. Da quanto pervenuto, la struttura oggi \u00e8 il risultato delle varie trasformazioni che ha subito, appena dopo la dominazione francese."}
{"id": "2011542", "revid": "1272592", "url": "https://it.wikipedia.org/wiki?curid=2011542", "title": "Giovanni Agostino da Lodi", "text": "Oper\u00f2 nell'orbita di Bramantino, risentendo anche dei modi di Leonardo da Vinci e Giorgione.\nVita e opere.\nL'identificazione del nome di Giovanni Agostino da Lodi venne proposta da Malaguzzi Valeri sulla base del ritrovamento del dipinto firmato raffigurante i due Personaggi (Milano, Pinacoteca di Brera) che corrispondeva stilisticamente al gruppo costituito sotto lo pseudonimo di Pseudo-Boccaccino dalla geniale intuizione del Bode nel 1890. Il pittore si caratterizza per la singolarit\u00e0 del suo linguaggio e per gli spostamenti fra Lombardia e Veneto, divenendo una delle fondamentali fonti della diffusione delle novit\u00e0 milanesi a Venezia.\nLa sua personalit\u00e0 nasce dunque sotto il nome di Pseudo-Boccaccino, anonimo pittore di cultura lombarda attivo nell'ultimo decennio del XV secolo. La proposta del Malaguzzi Valeri del 1912, non venne accolta dalla critica successiva, Adolfo Venturi, e Bernard Berenson nel 1968, rimanendo comune definire il pittore con il solo pseudonimo. Risale a Franco Moro avere definitivamente confermato l'identificazione dello Pseudo-Boccaccino con Giovanni Agostino da Lodi e averne chiarito la personalit\u00e0 artistica e il percorso cronologico, in rapporto a Milano con Bramantino e Leonardo, a Venezia con Giovanni Bellini, Giorgione e D\u00fcrer durante il suo soggiorno nel 1506.\nLa sua personalit\u00e0 si caratterizza per la singolarit\u00e0 del linguaggio e per una particolare attenzione alla natura e al paesaggio, che racconta con notazioni cariche di effetti aspri e colmi di tensione. Il suo stile \u00e8 subito stravagante e anticlassico, e si ravvisa chiaramente in opere come la \"Pala dei Barcaioli\" nella San Pietro Martire a Murano, databile alla met\u00e0 dell'ultimo decennio del XV secolo: impostata sull'esempio di altre sacre conversazioni venezia con azzardi prospettici voluti nell'uso della prospettiva.\nNel piccolo dipinto detto \"San Pietro e San Giovanni Evangelista\" conservato nella Pinacoteca di Brera (unica sua opera firmata) sono ravvisabili elementi lombardi, derivati da Bramantino e da Leonardo da Vinci, oltre a soluzioni alla tedesca nella resa dei particolari (dal quale si suppone che abbia conosciuto Jacopo de' Barbari come tramite per la conoscenza dell'arte di Albrecht D\u00fcrer, a Venezia nel 1494 e nel 1506). Gi\u00e0 Giulio Bora ha messo in dubbio che il soggetto del dipinto fossero due santi, ma \u00e8 dopo il restauro avvenuto nel 2007 che abbiamo la certezza che quest'opera debba avere un titolo diverso. \u00c8 apparsa infatti una scritta in latino che in italiano recita: \"Il maestro non vietava minimamente che il giovane pittore lo superasse\". La piccola tavola potrebbe essere l'omaggio di Giovanni Agostino al maestro Leonardo.\nIl primo quadro in cui gli elementi leonardeschi si fanno preponderanti \u00e8 la \"Lavanda dei piedi\" alle Gallerie dell'Accademia di Venezia, qui vi \u00e8 la conoscenza profonda del linguaggio del maestro toscano conosciuto in un soggiorno milanese nel 1499; il ritorno di Giovanni Agostino in laguna (dopo la caduta del Moro nello stesso anno) avvenne forse al seguito di Leonardo.\nCon la Lavanda \u00e8 sancito l'ingresso del leonardismo a Venezia.\nNegli anni subito successivi Giovanni Agostino medita sul paesaggio guardando alle coeve invenzioni di Giorgione. \nVerso il 1506 torna a Milano, forse attratto dal ritorno di Leonardo (in citt\u00e0 dal 1506 al 1513). La sua committenza \u00e8 soprattutto privata, i suoi dipinti per lo pi\u00f9 di piccole dimensioni sono pregni di uno sperimentalismo continuo e apprezzatissimo.\nNel 1510 abita nella parrocchia di Santo Stefano in Brolo a Milano, l'anno successivo nella parrocchia di Sant'Eufemia vicino a Porta Romana. A questi anni vanno forse datate le sue opere per la Certosa di Pavia, ora sparse in diversi musei e collezioni.\nIn questi anni milanesi esprime tutte quelle caratteristiche che lo rendono uno dei capostipiti di quella corrente di anticlassicismo sperimentale e nordicizzante diffusosi negli anni venti del XVI secolo in area padana, in citt\u00e0 come Cremona, Brescia, Lodi insieme a Romanino, Boccaccio Boccaccino, Altobello Melone. Grande libert\u00e0 compositiva, tipologie leonardesche molto caricate, espressivit\u00e0 intensa, scioltezza esecutiva, sono le caratteristiche di questo suo stile della piena maturit\u00e0, ravvisabili in opere come la Pala d'altare dell'oratorio di Gerenzano.\nL'ultima opera della sua carriera sembra essere il polittico per la chiesa di Santa Maria della Pace a Milano, realizzato in collaborazione con Marco d'Oggiono. Anche se la maggior parte dei pannelli sono andati perduti, quelli rimasti (conservati nella Pinacoteca di Brera) mostrano una stanchezza inventiva insolita ."}
{"id": "2011543", "revid": "131358", "url": "https://it.wikipedia.org/wiki?curid=2011543", "title": "Bangor City FC", "text": ""}
{"id": "2011544", "revid": "1318658", "url": "https://it.wikipedia.org/wiki?curid=2011544", "title": "Neustria (Longobardi)", "text": "La Neustria era, secondo la nomenclatura geografica altomedievale, la porzione nord-occidentale della \"Langobardia Maior\", la parte centro-settentrionale del Regno longobardo, estesa dalle Alpi occidentali all'Adda e opposta all'Austria, che invece si estendeva dall'Adda e dal Po sino alle Alpi orientali. La bipartizione, delineatasi nel corso del VII secolo, non aveva solo valenza territoriale, ma implicava anche differenze politiche e culturali di rilievo. Alla fine del IX secolo venne ristabilita dall'imperatore e re dei Franchi Orientali Arnolfo di Carinzia, che la ribattezz\u00f2 ducato di Lombardia.\nStoria.\nI ducati della Neustria furono a lungo i pi\u00f9 fedeli alla dinastia bavarese degli agilolfingi, accettandone tanto l'ispirazione filo-cattolica, che prevedeva l'abbandono di qualsiasi forma di conflittualit\u00e0 con il papa, quanto la conseguente politica di pacificazione dell'Italia, senza ulteriori tentativi di espansione ai danni dell'Impero romano d'Oriente. Nell'VIII secolo, tuttavia, la conversione generalizzata dei Longobardi al cattolicesimo smuss\u00f2 i punti di opposizione tra Austria e Neustria, anche grazie a una ripresa dell'espansionismo ai danni dei romani con re Liutprando, originario della Neustria.\nDopo la conquista, avvenuta nel 774, del regno longobardo da parte di Carlo Magno, la \"Langobardia Maior\" e il ducato di Spoleto ricaddero interamente sotto il dominio del re dei Franchi. Inizialmente Carlo mantenne le \"Leges Langobardorum\", ma nel 776, a seguito della rivolta capeggiata dal duca del Friuli Rotgaudo, sostitu\u00ec con dei funzionari pubblici, i \"conti\", i duchi longobardi e ridistribu\u00ec i patrimoni di questi ultimi tra gli aristocratici franchi.\nDucato di Lombardia.\nNel gennaio 894 il re dei Franchi Orientali Arnolfo di Carinzia valic\u00f2 le Alpi attraverso il Brennero su invito di papa Formoso, che sperava che il carolingio scalzasse dal trono gli imperatori e re d'Italia Guido e Lamberto di Spoleto, con i quali era entrato in conflitto. Mentre i due guidonidi si rifugiarono nel loro ducato di Spoleto, Arnolfo riusc\u00ec ad assumere rapidamente il controllo dell'Italia settentrionale e sul territorio di quella che era stata la Neustria longobarda istitu\u00ec il ducato di Lombardia e lo affid\u00f2 al conte di Lodi Manfredo VII. Dopo la ritirata di Arnolfo, il ducato di Lombardia torn\u00f2 sotto il controllo di Lamberto di Spoleto, che controllava anche la marca di Tuscia. Nel corso del X secolo il territorio del ducato di Lombardia venne organizzato in quattro marche: la marca anscarica, la marca arduinica, la marca aleramica e la marca obertenga.\nTerritorio.\nLa Neustria comprendeva i ducati nord-occidentali del Regno longobardo:"}
{"id": "2011547", "revid": "767487", "url": "https://it.wikipedia.org/wiki?curid=2011547", "title": "Tanami", "text": "Il deserto Tanami \u00e8 un deserto dell'Australia settentrionale, localizzato all'interno del Territorio del Nord. \u00c8 costituito prevalentemente da terreno roccioso e da basse colline che quasi mai si innalzano sopra i 300 metri sul livello del mare.\nCostitu\u00ec la frontiera del Territorio del Nord, e non fu esplorato se non fino al secolo XX. Si estende su una superficie di 292.194 km\u00b2."}
{"id": "2011551", "revid": "466539", "url": "https://it.wikipedia.org/wiki?curid=2011551", "title": "Concord (Massachusetts)", "text": "Concord \u00e8 un comune degli Stati Uniti d'America facente parte della contea di Middlesex nello stato del Massachusetts. Nonostante sia una piccola citt\u00e0 ha rivestito un ruolo importante nella storia e nella letteratura statunitense.\nIn ambito storico la citt\u00e0 divenne famosa per essere stata teatro della prima vera battaglia della guerra d'indipendenza, la battaglia di Lexington e Concord. Le truppe inglesi, di ritorno da un'operazione di polizia nella citt\u00e0, caddero in un'imboscata sul North Bridge (ponte sopra il fiume Concord) e dovettero ritirarsi subendo pesanti perdite.\nIn ambito letterario, ricordiamo che la citt\u00e0 diede i natali a Henry David Thoreau. Il romanzo \"Piccole donne\" di Louisa May Alcott fu ambientato a Concord ed \u00e8 l\u00ec che la scrittrice si stabil\u00ec. \nGeografia fisica.\nSecondo lo United States Census Bureau, la citt\u00e0 occupa un'area di 67,1 km\u00b2. Il 3,75 % (2,5 km\u00b2) della superficie totale \u00e8 coperto da acque interne.\nLe citt\u00e0 pi\u00f9 vicine sono Lowell e Boston nel Massachusetts (distanti rispettivamente 21 e 31 chilometri) e Nashua nel New Hampshire (a 37 chilometri).\nCitazioni.\nLa cittadina \u00e8 comparsa nel videogioco \"Assassin's Creed 3\", oltre a essere presente, in veste di localit\u00e0 disastrata dal conflitto nucleare, nell'universo di \"Fallout 4\"."}
{"id": "2011554", "revid": "339392", "url": "https://it.wikipedia.org/wiki?curid=2011554", "title": "The New Saints FC", "text": ""}
{"id": "2011559", "revid": "373510", "url": "https://it.wikipedia.org/wiki?curid=2011559", "title": "LinTo", "text": "LinTo (acronimo di Lino Tonti) \u00e8 un marchio motociclistico ideato dal tecnico Lino Tonti nel 1947. Non si trattava di una casa motociclistica nel senso comune del termine ma una sorta di laboratorio meccanico per sviluppare soluzioni tecniche innovative in ambito motociclistico.\nLa storia.\nL'idea del marchio venne a Tonti nell'immediato secondo dopoguerra, quando si verific\u00f2 la necessit\u00e0 di dare un nome ad un prototipo di motoleggera da competizione realizzata in collaborazione con Alcide Biotti e Massimo Pasolini. La moto venne iscritta alle gare della Temporada Romagnola come LinTo 75 e si fece valere sui campi di gara, tanto da essere costruita in piccola serie su richiesta di alcuni piloti, tra i quali Enrico Molari.\nIn seguito, il marchio LinTo venne utilizzato per contrassegnare i prototipi di moto realizzati da Tonti che venivano cos\u00ec presentati alla stampa, allo scopo di trovarne lo sbocco produttivo dietro interessamento di importanti case motociclistiche, come nel caso della \"LinTo Cigno\" poi divenuta Aermacchi 125 N Cigno. Sempre in collaborazione con Aermacchi venne realizzato anche un telaio specifico per ottenere i record di velocit\u00e0, la LinTo-Aermacchi Record.\nAlla fine degli anni sessanta, con l'aiuto finanziario e operativo concessionario ed ex pilota varesino Giorgio Premoli, inizi\u00f2 la produzione in piccola serie della LinTo 500 GP, una moto da competizione per piloti privati da impiegare nel motomondiale.\nCon questa moto Alberto Pagani vinse il GP delle Nazioni a Imola nel 1969 e nello stesso anno lo svizzero Gyula Marsovszky conquist\u00f2 il secondo posto nella classifica del Campionato Mondiale della classe 500."}
{"id": "2011563", "revid": "1776051", "url": "https://it.wikipedia.org/wiki?curid=2011563", "title": "Prelude to Monolith", "text": "Prelude to Monolith \u00e8 il terzo album della funeral doom metal band belga Until Death Overtakes Me edito nel 2003.\nIl disco \u00e8 stato distribuito sotto licenza creative commons (cc-by-nc-nd-3.0) ed \u00e8 liberamente ascoltabile e scaricabile da internet."}
{"id": "2011565", "revid": "287204", "url": "https://it.wikipedia.org/wiki?curid=2011565", "title": "Era ispanica", "text": "LEra ispanica o Era dei Cesari \u00e8 il computo degli anni che si utilizz\u00f2 nella penisola iberica a partire dal V e fino al XIV secolo. I documenti dell'epoca visigotica e quasi tutti quelli della \"Reconquista\" adottano questo stile di datazione. Parte dall'anno 38 a.C., in cui Augusto pacific\u00f2 la Spagna romana. \nEtimologia.\nIl termine proviene dal latino: \"Aera Hispanica\". \"Aera\" \u00e8 il plurale di \"aes\" (pezzo di rame, denaro, imposta) e pu\u00f2 indicare anche le tavole di bronzo delle leggi. Secondo alcuni studiosi il termine potrebbe risalire all'imposizione di un tributo sulla popolazione ispanica sottomessa da Ottaviano. Solo dal V secolo avrebbe acquisito un significato cronologico, che ha dato origine all'italiano \"era\".\nStoria.\nIl 1\u00ba gennaio del 38 a.C., dopo la pacificazione ufficiale di tutta l\"Hispania\", Augusto decret\u00f2 l\"Aera Hispanica\", che fu adottata per datare il tempo nella Spagna romana.\nL'anno precedente all'Era ispanica, Augusto aveva concluso la parte pi\u00f9 importante della sua impresa militare in \"Hispania\", specialmente nel Nord della penisola. In questo modo emulava il suo predecessore Giulio Cesare, che aveva conquistato la Gallia. Augusto era stato avvertito dell'esistenza di giacimenti d'oro in Galizia.\nUso.\nL'Era ispanica fu utilizzata nella penisola iberica, nella Francia meridionale visigotica e nell'Africa del Nord, ma con alcune differenze fra i differenti regni.\nNon si conosce con certezza quando cominci\u00f2 ad essere impiegata come stile di datazione; si ritiene tuttavia che si afferm\u00f2 a partire dal III secolo, sebbene non si conosca un avvenimento che giustificasse l'inizio di un computo relazionato con la cronologia della provincia, che pu\u00f2 essere considerata una cronologia augustea di tipo criptocristiano. Probabilmente si afferm\u00f2 come conseguenza dell'affermazione dell'identit\u00e0 degli ispano-romani a fronte degli invasori visigoti.\nSi us\u00f2 in iscrizioni, cronache e documenti dal III fino al XV secolo.\nConversione delle date all'era cristiana.\nAlle date che nei documenti sono precedute dalle espressioni \"era\" o \"sub era\" anteriori al XIV secolo, debbono essere sottratti 38 anni per ottenere il corrispondente dell'Era cristiana.\nCollegamenti esterni.\n\"De aera hispanica\""}
{"id": "2011567", "revid": "111540080", "url": "https://it.wikipedia.org/wiki?curid=2011567", "title": "Villa Addeo", "text": "Villa Addeo di Napoli \u00e8 sorta nelle immediate vicinanze della Villa Fleicher, di cui sono rimasti solo pochissimi resti.\nLa struttura era propriet\u00e0 dell'intendente Macedonio. Rimase, in seguito, alla marchesa Francesca Macedonio insieme a un fondo di 19 moggia coltivate; infine, da quanto \u00e8 pervenuto, per diritto di successione pass\u00f2 al conte di Cerro.\nI fabbricati ottocenteschi hanno subito varie trasformazioni e rifacimenti e l'antica cappella gentilizia, oggi, \u00e8 inagibile. Sulla vecchia \"Aranceria\" del complesso passa la tangenziale."}
{"id": "2011571", "revid": "33751", "url": "https://it.wikipedia.org/wiki?curid=2011571", "title": "Millwall FC", "text": ""}
{"id": "2011572", "revid": "287204", "url": "https://it.wikipedia.org/wiki?curid=2011572", "title": "Resubelpara", "text": " \nResubelpara \u00e8 una suddivisione dell'India, classificata come \"municipal board\", di 17.652 abitanti, situata nel distretto dei Monti Garo Orientali, nello stato federato del Meghalaya. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 53' 51 N e 90\u00b0 36' 31 E.\nSociet\u00e0.\nEvoluzione demografica.\nAl censimento del 2001 la popolazione di Resubelpara assommava a 17.652 persone, delle quali 8.950 maschi e 8.702 femmine. I bambini di et\u00e0 inferiore o uguale ai sei anni assommavano a 3.030, dei quali 1.580 maschi e 1.450 femmine. Infine, coloro che erano in grado di saper almeno leggere e scrivere erano 11.972, dei quali 6.207 maschi e 5.765 femmine."}
{"id": "2011576", "revid": "122246", "url": "https://it.wikipedia.org/wiki?curid=2011576", "title": "Nazionale di pallavolo femminile del Camerun", "text": "La nazionale di pallavolo femminile del Camerun \u00e8 una squadra africana composta dalle migliori giocatrici di pallavolo del Camerun ed \u00e8 posta sotto l'egida della Federazione pallavolistica del Camerun.\nRosa.\nSegue la rosa delle giocatrici convocate per i Giochi della XXXI Olimpiade."}
{"id": "2011577", "revid": "155634", "url": "https://it.wikipedia.org/wiki?curid=2011577", "title": "Taekwondo ai Giochi della XXIX Olimpiade - +67 kg femminile", "text": "Il torneo di Taekwondo per la categoria +67\u00a0kg femminile delle Olimpiadi di Pechino 2008 si \u00e8 svolto il 23 agosto 2008 al Ginnasio dell'Universit\u00e0 di Scienze e Tecnologie di Pechino. Hanno partecipato 16 atlete.\nGli ottavi di finale si son svolti alle 9:00 (), i quarti alle 15:00, le semifinali alle 17:00, le gare di ripescaggio alle 18.00, le finali per il bronzo alle 19.00 e la finale per l'oro alle 20:00.\nIl tabellone principale consiste in un torneo ad eliminazione diretta che culmina nel match per l'oro. Per l'assegnazione delle due medaglie di bronzo si ricorre al ripescaggio a cui partecipano le due perdenti delle semifinali e gli atleti che hanno perso nei turni eliminatori contro le due finaliste. Si svolge un primo incontro di ripescaggio in cui si affrontano le due atlete che hanno perso contro le finaliste, e la vincente andr\u00e0 ad affrontare la perdente della semifinale dalla parte opposta del tabellone per vincere la medaglia di bronzo."}
{"id": "2011578", "revid": "115822919", "url": "https://it.wikipedia.org/wiki?curid=2011578", "title": "Sollevamento pesi ai Giochi della XXIX Olimpiade - 85 kg maschile", "text": "Il concorso del Sollevamento pesi ai Giochi della XXIX Olimpiade, categoria 85 kg maschile si \u00e8 svolto il 15 agosto 2008 presso il Beihang University Gymnasium.\nLa competizione \u00e8 stata vinta dal sollevatore cinese Lu Yong.\nLa medaglia d'argento \u00e8 stata assegnata all'armeno Tigran Martirosyan dopo che la classifica \u00e8 stata rivista a seguito della squalifica del bielorusso Andr\u0117j Rybako\u016d, risultato positivo ad un controllo antidoping effettuato nel 2016 su un campione biologico prelevato durante le competizioni olimpiche. Le rianalisi, infatti, hanno rilevato come Andr\u0117j Rybako\u016d avesse fatto uso di sostanze proibite dal regolamento come l'oral turinabol e lo stanozolol.\nLa medaglia di bronzo \u00e8 stata attribuita al cubano Jadier Valladares, originariamente classificatosi quinto, considerato che il kazako Vladimir Sedov, quarto in gara, \u00e8 risultato positivo al stanozolol.\nIl Comitato Olimpico Internazionale (CIO), sempre nel 2016, ha squalificato anche l'atleta azero Intigam Zairov anche lui risultato positivo ad un test antidoping che ha accertato l'assunzione di turinabol. Per tale ragione il suo risultato, il nono posto in classifica, \u00e8 stato cancellato."}
{"id": "2011583", "revid": "155634", "url": "https://it.wikipedia.org/wiki?curid=2011583", "title": "Judo ai Giochi della XXIX Olimpiade - 52 kg femminile", "text": "La Categoria 52 kg \u00e8 stata la seconda categoria di peso alle Olimpiadi di Pechino 2008. Hanno partecipato 22 atlete.\nLe gare si sono svolte il 10 agosto.\nRipescaggi.\nLe atlete eliminate dalle 4 semifinaliste nei primi round del tabellone principale sono passate ai ripescaggi: questi incontri hanno stabilito le vincitrici delle medaglie di bronzo."}
{"id": "2011584", "revid": "599013", "url": "https://it.wikipedia.org/wiki?curid=2011584", "title": "Lotta greco-romana ai Giochi della XXIX Olimpiade - 55 kg", "text": "La Categoria 55 kg \u00e8 stata la prima categoria di peso alle Olimpiadi di Pechino 2008. Hanno partecipato 19 atleti.\nLe gare si sono svolte il 12 agosto.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2011587", "revid": "360299", "url": "https://it.wikipedia.org/wiki?curid=2011587", "title": "Lettera doppia", "text": "In linguistica, con lettera doppia o semplicemente doppia, ma pi\u00f9 specificatamente con \"consonante doppia\", viene intesa una sequenza di due lettere ripetute, che stanno a indicare ortograficamente la geminazione di una consonante.\nLa \"lettera doppia\" si riferisce quindi alla rappresentazione grafematica del suo suono geminato (raddoppiato) e non al fenomeno della geminazione, che invece \u00e8 prettamente fonologico.\nLe \"doppie\" nell'italiano.\nNella lingua italiana tutte le lettere consonantiche dell'alfabeto italiano si presentano in almeno una parola come doppie, compresa la \"q\" nelle uniche occorrenze di 'so\"qq\"uadro' e nel meno utilizzato 'be\"qq\"uadro', e ad esclusione della \"h\", che ha valore prettamente diacritico.\nDal punto di vista della rappresentazione fonetica, ogni doppia rappresenta la geminazione del suono standard che solitamente le viene associato. Per esempio \"bb\" rappresenta il suono /bb/ e \"dd\" il suono /dd/, mentre il suono di \"cc\" e \"gg\" varia a seconda del contesto grafematico circostante; non \u00e8 quindi strano trovare sequenze di tre lettere che possono essere considerate \u2013 pi\u00f9 che trigrammi \u2013 effettive doppie di digrammi, resi graficamente in modo non proprio perfetto:\nDel resto le doppie in italiano sono sempre e solo presenti in mezzo alla parola e tra di esse passa il confine sillabico sia fonologico che ortografico, per questo ogni volta che capita di dover \"andare a capo\" in su una sillaba in prossimit\u00e0 di una lettera doppia, la prima lettera va alla fine del primo rigo, seguita dal trattino \"-\", e la seconda all'inizio del rigo successivo. Sempre per , inoltre, in italiano le doppie possono trovarsi tra due vocali, ma mai tra due altre consonanti; non pu\u00f2 inoltre neanche mai capitare che la prima doppia sia preceduta da una \"liquida\" (\"l\" o \"r\"), da una \"nasale\" (\"m\" o \"n\") o dalla \"s\", cosa che invece pu\u00f2 benissimo accadere quando sono scempie, mentre pu\u00f2 benissimo accadere che la seconda doppia sia seguita da una liquida.\nLe vocali.\nIn italiano si trovano anche ripetizioni di lettere vocaliche:"}
{"id": "2011588", "revid": "155634", "url": "https://it.wikipedia.org/wiki?curid=2011588", "title": "Tennistavolo ai Giochi della XXIX Olimpiade - Squadre maschile", "text": ""}
{"id": "2011590", "revid": "287204", "url": "https://it.wikipedia.org/wiki?curid=2011590", "title": "Pynthorumkhrah", "text": " \nPynthorumkhrah \u00e8 una suddivisione dell'India, classificata come \"census town\", di 22.108 abitanti, situata nel distretto dei Monti Khasi Orientali, nello stato federato del Meghalaya. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Pynthorumkhrah assommava a 22.108 persone, delle quali 11.387 maschi e 10.721 femmine. I bambini di et\u00e0 inferiore o uguale ai sei anni assommavano a 3.151, dei quali 1.598 maschi e 1.553 femmine. Infine, coloro che erano in grado di saper almeno leggere e scrivere erano 15.757, dei quali 8.579 maschi e 7.178 femmine."}
{"id": "2011592", "revid": "1865216", "url": "https://it.wikipedia.org/wiki?curid=2011592", "title": "Universit\u00e0 Ebraica di Gerusalemme", "text": "L'Universit\u00e0 Ebraica di Gerusalemme (; ; in inglese Hebrew University of Jerusalem, da cui l'acronimo \"HUJI\") \u00e8 la pi\u00f9 antica universit\u00e0 israeliana. \u00c8 considerato uno dei migliori atenei del mondo, ed \u00e8 sede della pi\u00f9 grande biblioteca di studi ebraici. Fu costruita durante il periodo del Mandato britannico della Palestina, per iniziativa del movimento sionista.\nI primi lavori iniziarono nel 1918 - con una campagna di raccolta fondi cui parteciparono sia Chaim Weizmann sia Albert Einstein, mirante anche a dar vita a un politecnico, quale fu il Technion di Tel Aviv - e terminarono sette anni pi\u00f9 tardi quando, il 1\u00ba aprile 1925, il campus universitario sul Monte Scopus (\"Har HaTzofim\") fu inaugurato alla presenza dei rappresentanti delle comunit\u00e0 ebraiche mondiali, di autorit\u00e0 pubbliche e di studiosi, oltre che dai rappresentanti del Governo mandatario britannico (tra i quali Lord Balfour, il visconte Allenby e Sir Herbert Samuel). Tra i primi membri del Consiglio d'Amministrazione dell'universit\u00e0 figuravano importanti personalit\u00e0 come Albert Einstein, Sigmund Freud, Martin Buber e Chaim Weizmann.\nAttaccata ripetutamente durante la guerra arabo-israeliana del 1948, l'universit\u00e0 fu poi tagliata fuori dal territorio israeliano dopo il massacro del convoglio medico di Hadassah e l'armistizio del 1949; costretta a trovare una nuova sede, l'universit\u00e0 costru\u00ec un nuovo campus nella parte orientale di Gerusalemme, che fu completato nel 1953. La sede dell'universit\u00e0 ritorn\u00f2 sul Monte Scopus dopo la guerra dei sei giorni.\nStoria.\nUna delle visioni del movimento sionista era sempre stata la fondazione di una universit\u00e0 ebraica in terra d'Israele. Stabilire una tale universit\u00e0 era stato proposto sin dal 1884 durante la conferenza di Kattowitz della Societ\u00e0 di Hovevei Zion. Uno dei maggiori suoi sostenitori fu Albert Einstein, che lasci\u00f2 i suoi manoscritti e il suo patrimonio letterario all'universit\u00e0.\nLa prima pietra dell'universit\u00e0 fu posata nel 1918 e dopo sette anni, il 1\u00ba aprile 1925, il campus dell'Universit\u00e0 Ebraica fu inaugurato sul Monte Scopus di Gerusalemme con una cerimonia di gala e la partecipazione di importanti figure del mondo ebraico, accademici, uomini politici e dignitari britannici, tra i quali Lord Arthur James Balfour, il Visconte Allenby e Sir Herbert Samuel. Il primo Cancelliere dell'Universit\u00e0 fu Judah Magnes.\nVent'anni dopo l'Universit\u00e0 Ebraica era gi\u00e0 divenuta un vasto centro di ricerca e insegnamento. Progetti per una scuola di medicina furono approvati nel maggio 1949 e nel novembre 1949 venne inaugurata la Facolt\u00e0 di giurisprudenza. Nel 1952 fu annunciato che l'istituto di agricoltura, fondato dall'universit\u00e0 nel 1940, sarebbe diventato una Facolt\u00e0 di Agricoltura a pieno diritto.\nDurante la guerra arabo-israeliana del 1948, gli arabi attaccarono ripetutamente sia l'Universit\u00e0, posta a nord-est di Gerusalemme, sia tutti i convogli che si spostavano tra la sezione di Gerusalemme controllata dagli israeliani e l'Universit\u00e0.\nDopo il massacro del convoglio medico Hadassah del 1948, il campus del Monte Scopus venne tagliato fuori dalla Gerusalemme israeliana.\nQuando il governo della Giordania rinneg\u00f2 gli accordi di armistizio del 1949 e rifiut\u00f2 l'accesso israeliano al campus del Monte Scopus, l'Universit\u00e0 fu costretta e costruire un nuovo campus a Givat Ram, nella Gerusalemme occidentale, che fu completato nel 1953. Nel frattempo, l'Universit\u00e0 venne ad affittare una parte del fabbricato \"Terra Sancta\" a Rehavia dai frati francescani Custodi dei Luoghi Santi, e tenne lezioni l\u00ec.\nQualche anno pi\u00f9 tardi, e insieme alla Hadassah, un campus di scienze mediche fu costruito nel quartiere di Ein Kerem, nella Gerusalemme sudoccidentale.\nAgli inizi del 1967 il numero di studenti iscritti si aggirava sui 12.500, tra le due sedi di Gerusalemme e la facolt\u00e0 di agricoltura di Rehovot.\nDopo la riunificazione di Gerusalemme dopo la Guerra dei Sei Giorni nel giugno 1967, l'Universit\u00e0 fu in grado di ritornare sul Monte Scopus e il campus venne ricostruito e completato nel 1981, anno in cui esso divent\u00f2 nuovamente la sede principale dell'Universit\u00e0.\nL'Universit\u00e0 fu ancora una volta centro di conflitto il 31 luglio 2002, quando un manovale palestinese (che risiedeva nella Gerusalemme orientale) fece esplodere una bomba nella affollata Caffetteria Frank Sinatra all'ora di pranzo. Nove persone (cinque israeliani, tre americani, e un bipolide franco-americano) morirono nell'esplosione, e molte altre furono ferite. Hamas rivendic\u00f2 la responsabilit\u00e0 dell'attacco. I principali rappresentanti del mondo politico internazionale, tra i quali Kofi Annan, George W. Bush, il Presidente dell'Unione europea condannarono pubblicamente l'attentato.\nBiblioteche.\nLa Biblioteca Nazionale Ebraica universitaria (\"Jewish National and University Library\") \u00e8 la biblioteca centrale pi\u00f9 grande dell'Universit\u00e0 e una delle pi\u00f9 vaste collezioni di libri e manoscritti del mondo. \u00c8 inoltre la parte pi\u00f9 antica dell'Universit\u00e0 stessa. Fondata nel 1892 come centro mondiale per la conservazione dei libri riguardanti il pensiero e la cultura ebraici, assunse l'ulteriore funzione di biblioteca universitaria generale nel 1920. Possiede la pi\u00f9 grande collezione di Ebraica e Giudaica del mondo. Contiene tutte le pubblicazioni edite in Israele, e sta tentando di acquisire tutto ci\u00f2 che viene pubblicato nel mondo su Israele. Possiede oltre 5 milioni di volumi e migliaia di articoli materiali nelle sezioni speciali, molti dei quali sono unici. Tra questi ultimi figurano gli Archivi Albert Einstein il dipartimento dei manoscritti ebraici, la collezione cartografica Eran Laor, la collezione scientifica Edelstein, la collezione Gershom Scholem e la collezione dei manoscritti di Maimonide.\nNel suo testamento, Albert Einstein lasci\u00f2 all'Universit\u00e0 il suo carteggio personale e il rispettivo \"copyright\" intellettuale, come anche il diritto ad usare la sua immagine (che infatti appare anche sul sito web ufficiale). Gli Archivi Albert Einstein contengono circa 55.000 voci.\nOltre alla Biblioteca Nazionale, l'Universit\u00e0 Ebraica gestisce biblioteche tematiche nelle varie sedi, tra le quali la Biblioteca di Scienze Avraham Harman, la Biblioteca di Matematica e la Biblioteca di Informatica a Givat Ram; quella di Scienze del suolo a Ram; la Biblioteca Bloomfield per l'Umanistica (Lettere e Filosofia) e le Scienze Sociali, al Monte Scopus; il Centro Biblioteche Bernard G. Segal per Giurisprudenza, al M. Scopus; la Biblioteca di Archeologia, M. Scopus; la Biblioteca Moses Leavitt per l'Assistenza Sociale, M. Scopus; la Biblioteca Centrale Zalman Aranne per la Pedagogia, M. Scopus; la Biblioteca della Rothberg International School, M. Scopus; la Biblioteca Medica Nazionale Muriel e Philip I. Berman National, a Ein Kerem; la Biblioteca Centrale di Scienze Agricole, a Rehovot; infine la Biblioteca Roberta e Stanley Bogen dell'Istituto di Ricerca Harry S. Truman per la Pace, M. Scopus.\nTutte le biblioteche dell'Universit\u00e0, con i rispettivi cataloghi, possono essere consultate in linea al portale \"HUJI Library Authority\".\nSedi.\nL'Universit\u00e0 Ebraica ha quattro campi, tre a Gerusalemme e uno a Rehovot. Nel 2008 ha una popolazione di circa 24.000 studenti (inclusi i \"post-laurea\").\nMonte Scopus.\nMonte Scopus (ebraico \"Har HaTzofim\" \u05d4\u05e8 \u05d4\u05e6\u05d5\u05e4\u05d9\u05dd), situato nella parte orientale di Gerusalemme, ospita la Facolt\u00e0 di \"Humanities\" (Storia, Letteratura, Filosofia ecc.) e quella di Scienze Umane, la Facolt\u00e0 di Giurisprudenza, la Scuola di Scienze Commerciali, la Scuola Internazionale Rothberg, il Centro Studentesco Internazionale Frank Sinatra, l'Istituto di Ricerca Harry S. Truman per la Pace, l'Istituto Mandel per gli Studi Ebraici e la recente Scuola di Politiche Pubbliche.\nGivat Ram (Edmond Safra).\nIl campus Givat Ram, intitolato a Edmond Safra, contiene i dipartimenti scientifici e la Biblioteca Nazionale Ebraica.\nEin Kerem.\nIl campus Ein Kerem si trova nello stesso complesso dell'Ospedale Hadassah Ein Kerem. Sebbene tale campus sia dedicato principalmente alle discipline mediche e odontoiatriche, vi trova collocazione anche il dipartimento di biologia molecolare.\nRehovot.\nLa Facolt\u00e0 di Agricoltura e la Scuola di Veterinaria si trovano presso la citt\u00e0 di Rehovot nella pianura costiera. La Facolt\u00e0 di Agricoltura fu fondata nel 1942 e la Scuola di Veterinaria apr\u00ec nel 1985. Queste sono le sole istituzioni accademiche a Israele che offrono programmi sia di insegnamento sia di ricerca nelle rispettive discipline."}
{"id": "2011593", "revid": "110950460", "url": "https://it.wikipedia.org/wiki?curid=2011593", "title": "Cal Taormina", "text": "Biografia.\nPianista e arrangiatore, conosciuto anche con il nome di Rino Taormina, collabor\u00f2 con i pi\u00f9 grandi nomi del palcoscenico musicale italiano e internazionale.\nDopo gli studi di pianoforte, composizione e direzione d'orchestra presso il Conservatorio di Santa Cecilia, si trasfer\u00ec negli USA, poi rientr\u00f2 definitivamente a Roma dove si produsse attivamente dal 1973 come pianista per le commedie di maggior successo prodotte dal Teatro Sistina come \"Aggiungi un posto a tavola\", \"Rugantino\", \"Barnum\", \"Accendiamo la lampada\", \"Beati voi\", tutte sotto la regia di Pietro Garinei.\nNel campo del cinema collabor\u00f2 alla realizzazione di numerosissime colonne sonore di film italiani e internazionali, tra cui \"Anche gli angeli mangiano fagioli\", \"Conan il barbaro\" e \"C'era una volta in America\". Come autore di colonne sonore si ricorda il film \"La leggenda del Rubino Malese\". Partecip\u00f2 inoltre come coordinatore musicale nel film di Pupi Avati Aiutami a Sognare, vincitore di un premio David di Donatello nel 1981.\nNotevole anche l'attivit\u00e0 jazzistica durante gli anni '70 ed '80. Lavor\u00f2 inoltre per la RAI in numerosi spettacoli televisivi."}
{"id": "2011596", "revid": "6923", "url": "https://it.wikipedia.org/wiki?curid=2011596", "title": "Partito Agrario di Russia", "text": "Il Partito Agrario di Russia (in russo \u0410\u0433\u0440\u0430\u0440\u043d\u0430\u044f \u041f\u0430\u0440\u0442\u0438\u044f \u0420\u043e\u0441\u0441\u0438\u0438, Agrarnaja Partija Rossii, APR) \u00e8 stato un partito politico russo.\nAPR venne fondato nel 1993 da Michail Lap\u0161in, che lo ha guidato fino al 2004. APR \u00e8 un partito agrario populista, vicino per molto tempo a posizioni socialiste, anche se favorevole alla piccola propriet\u00e0 terriera. Il simbolo dell'APR \u00e8 un fascio di grano, chiuso da un nastro rosso con incise sopra falce e martello.\nDal 1993 al 2004.\nNegli anni '90 l'APR in parlamento ha molto spesso collaborato con il Partito Comunista della Federazione Russa, in particolar modo sui temi cari al mondo rurale. Alle elezioni del 1993 gli agrari ottennero l'8% ed elessero 37 deputati. Nel 1995 il partito dimezz\u00f2 voti (3,8%) e seggi (20), pagando il rafforzamento dei comunisti. Alle elezioni del 2003, l'APR ottenne il 3,6% ed elesse appena 3 deputati. Il crollo in termini di seggi fu dovuto all'affermazione di Russia Unita, il partito del Presidente Vladimir Putin, che prevalse in molti collegi maggioritari. Alle presidenziali del 2004 Nikolaj Charitonov, esponente dell'APR, corse quale candidato del partito comunista, ottenendo il 13,7% dei voti e posizionandosi secondo dopo a Putin.\nPlotnikov segretario e la svolta populista.\nNel 2004, Vladimir Plotnikov divenne segretario dell'APR, spostando il partito su posizioni pi\u00f9 populiste che socialiste, allentando definitivamente i rapporti con i comunisti.\nNel 2007 gli agrari scesero al 2,3% e non elessero alcun deputato. Il nuovo sistema elettorale interamente proporzionale elimin\u00f2 la quota maggioritaria ed innalz\u00f2 lo sbarramento al 7%, determinando cos\u00ec l'uscita dal parlamento degli indipendenti e di partiti come APR, Jabloko e Unione delle Forze di Destra.\nAlle presidenziali del 2008 gli agrari sostennero il vincitore Dmitrij Medvedev (69% dei voti), candidato dei moderati di Russia Unita. Nel settembre 2008 il Partito Agrario ha deciso di fondersi con Russia Unita, il partito di Putin e Medvedev, nel quale \u00e8 confluito nell'ottobre dello stesso anno."}
{"id": "2011598", "revid": "1528507", "url": "https://it.wikipedia.org/wiki?curid=2011598", "title": "Chevrolet Caprice 9C1", "text": "La Chevrolet Caprice 9C1 \u00e8 un'automobile prodotta dalla Chevrolet, divisione della General Motors per il mercato delle autopattuglie negli Stati Uniti d'America.\nIl contesto.\nSi tratta di una versione modificata della Chevrolet Caprice, berlina 4 porte full-size prodotta dal 1965 al 1996, e denominata \"9C1\" (sigla che identifica la versione per la polizia) tra il 1979 e il 1996. Le differenze principali tra la Caprice di serie e la 9C1 con \"police package\" sono fondamentalmente un motore da 350 ci (5.7 litri) modificato, sistema di sospensioni e ammortizzatori pi\u00f9 rigidi e rinforzati per l'utilizzo in condizioni estreme, trasmissione modificata ad alte prestazioni, 4 freni a disco, paraurti rinforzati, doppio terminale di scarico e pneumatici tarati per l'alta velocit\u00e0. Questi particolari elementi distinguono sostanzialmente una Caprice 9C1 da una di serie, ma gli elementi canonici del \"police package\" come i rostri o i faretti di posizione, permettono gi\u00e0 a vista di identificare un modello destinato alla polizia.\nLa sigla 9C1 viene comunque utilizzata tutt'oggi sui veicoli speciali della polizia (come la Chevrolet Impala o la Chevrolet Camaro), e rimanda allo \"Special Equipment Options\" (SEO), acronimo con il quale la Chevrolet identifica gli accessori usati su questi veicoli.\nPrima generazione.\nNei primi anni ottanta, la macchina prediletta dai dipartimenti di polizia americani era la Chevrolet Impala, sorella gemella della Caprice. Si trattava di una grossa berlina \"full-size\", lunga circa 5,39 metri e larga 1,91 metri, tra le ultime nella sua categoria dopo l'abbandono da parte della Chrysler della sua Piattaforma B, che comprendeva la Dodge St. Regis, la Chrysler Newport e la Plymouth Gran Fury, tre vetture che segnarono l'abbandono definitivo della Chrysler per il mercato delle grosse full-size sopra i 5 metri. Rimase solo la Dodge Diplomat, una \"mid-size\" pi\u00f9 piccola rispetto alle sopra citate e non prestante come i migliori modelli degli anni '70.\nLa Impala si presentava come un modello ad alte prestazioni, che permetteva inseguimenti d'emergenza e una resistenza strutturale molto elevata, particolari di rilievo in un mercato come quello delle auto-pattuglie dove gli agenti di polizia sono spesso costretti a manovre limite per contrastare le situazioni di emergenza nelle quali si trovano. Il motore a disposizione era un 350 ci V8 da circa 155 cavalli di potenza, abbinato ad un cambio automatico a 4 rapporti. Per la prima vota, viene adottata la sigla 9C1, e in questo caso, si trattava delle specifiche tecniche previste dal SEO.\nTra il 1980 e il 1985, la Chevrolet possiede il 60% del mercato delle auto-pattuglie, e la Chevy Impala \u00e8 la regina dei veicoli speciali. Nel 1985, il nome Impala viene abbandonato, e si fa spazio il nome Caprice. La differenza sostanziale \u00e8 nella fascia di mercato occupata. La Caprice \u00e8 la versione pi\u00f9 lussuosa, mentre la Impala \u00e8 la versione sportiva, e con l'abbandono del nome Impala, tutte le autopattuglie vengono identificate come Caprice.\nTra il 1986 e il 1996, il nome Caprice sar\u00e0 quello pi\u00f9 comunemente utilizzato nel mercato della polizia. Differenze sostanziali non ce ne sono. A parte il nome, il motore viene potenziato nel 1988, incrementando la potenza da 155 cavalli a 190. Alla fine degli '80, la Chevrolet si rende conto che \u00e8 tempo di rinfrescare e aggiornare la linea, per questo, nel 1991, il modello si presenta alla sfida del nuovo decennio con un aspetto molto diverso.\nSeconda generazione.\nLa vettura viene rivisitata in maniera radicale dal punto di vista estetico, bench\u00e9 l'intelaiatura, la meccanica e la struttura siano ancora le stesse. Rispetto alla precedente Caprice, molto squadrata e razionale, la nuova \u00e8 pi\u00f9 aerodinamica, slanciata, con forme bombate che erano state inaugurate dalla Ford con la Taurus, modello che nel 1985 pareva venire dal futuro. Sulla scia, la General Motors trasforma la propria \"full-size\" in un modello molto pi\u00f9 aggraziato, delicato nelle linee e per niente squadrato.\nPer quanto riguarda la polizia, la Caprice viene rivista con nuove dotazioni molto ricche; ABS, airbag, controllo della trazione, pannello di controllo, motore potenziato a 205 cavalli e cambio automatico robotizzato. Questi dettagli tecnici, vengono accompagnati nel 1993, con l'adozione del motore 5.7 V8 LT1 di origine Corvette, che porta la potenza addirittura a 260 cavalli, trasformando la vettura in una sorta di auto da corsa per la polizia. Le dimensioni aumentano di poco; 5,43 metri di lunghezza, 1,95 metri di larghezza, passo di 2,94 metri.\nDal 1994 in poi, il modello non subisce pi\u00f9 variazioni particolari. Negli ultimi 2 anni di produzione, al di l\u00e0 del dominio nel mercato delle auto-pattuglie, la Caprice perde decisamente colpi nel mercato civile, dove il modello registra decise perdite e uno scarso interesse da parte degli acquirenti, che vanno in cerca di modelli pi\u00f9 piccoli ed economici che permettano percorrenze elevate con consumi ridotti. Questa tendenza di mercato, spinger\u00e0 nel 1996 a chiudere il capitolo Caprice in maniera piuttosto decisa, abbandonando per sempre il settore delle \"full-size\" 4 porte di enormi dimensioni, e regalando campo libero alla Ford Crown Victoria P71 che prender\u00e0 lo scettro di regina delle auto-pattuglie e rimarr\u00e0 l'unica \"full-size\" effettiva negli Stati Uniti.\nL'erede della Caprice, la Chevrolet Lumina, avr\u00e0 purtroppo una pesante eredit\u00e0 da sorreggere. Il nuovo modello si presenta molto pi\u00f9 piccolo, a trazione anteriore (in favore della posteriore che ha fatto la fortuna della Caprice rispetto alle Chrysler) e con soli motori V6, quasi un affronto nella patria dei V8. Con l'uscita della Caprice, la Chevrolet non avr\u00e0 pi\u00f9 il dominio del mercato della polizia.\nSolo nel 2000 ha presentato la Chevrolet Impala 9C1, erede della Lumina e con le stesse caratteristiche tecniche. In questi anni, \u00e8 stata l'unica rappresentante della GM nel mercato delle auto-pattuglie, ottenendo buoni responsi dai dipartimenti di polizia, ma il dominio della Crown Victoria non sembra diminuire, e l'Impala rimarr\u00e0 quasi certamente l'eterna seconda."}
{"id": "2011599", "revid": "287204", "url": "https://it.wikipedia.org/wiki?curid=2011599", "title": "Nongthymmai", "text": " \nNongthymmai \u00e8 una suddivisione dell'India, classificata come \"census town\", di 34.209 abitanti, situata nel distretto dei Monti Khasi Orientali, nello stato federato del Meghalaya. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 39' 32 N e 91\u00b0 44' 24 E.\nSociet\u00e0.\nEvoluzione demografica.\nAl censimento del 2001 la popolazione di Nongthymmai assommava a 34.209 persone, delle quali 17.015 maschi e 17.194 femmine. I bambini di et\u00e0 inferiore o uguale ai sei anni assommavano a 3.613, dei quali 1.841 maschi e 1.772 femmine. Infine, coloro che erano in grado di saper almeno leggere e scrivere erano 28.061, dei quali 14.308 maschi e 13.753 femmine."}
{"id": "2011601", "revid": "2153076", "url": "https://it.wikipedia.org/wiki?curid=2011601", "title": "Nellyville", "text": " \nNellyville \u00e8 il secondo album del rapper statunitense Nelly, pubblicato nel 2002 per la Universal Records."}
{"id": "2011602", "revid": "287204", "url": "https://it.wikipedia.org/wiki?curid=2011602", "title": "Nongmynsong", "text": " \nNongmynsong \u00e8 una suddivisione dell'India, classificata come \"census town\", di 11.362 abitanti, situata nel distretto dei Monti Khasi Orientali, nello stato federato del Meghalaya. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Nongmynsong assommava a 11.362 persone, delle quali 5.927 maschi e 5.435 femmine. I bambini di et\u00e0 inferiore o uguale ai sei anni assommavano a 1.742, dei quali 876 maschi e 866 femmine. Infine, coloro che erano in grado di saper almeno leggere e scrivere erano 7.861, dei quali 4.383 maschi e 3.478 femmine."}
{"id": "2011611", "revid": "287204", "url": "https://it.wikipedia.org/wiki?curid=2011611", "title": "Mawlai", "text": " \nMawlai \u00e8 una suddivisione dell'India, classificata come \"census town\", di 38.241 abitanti, situata nel distretto dei Monti Khasi Orientali, nello stato federato del Meghalaya. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 34' 45 N e 91\u00b0 51' 00 E.\nSociet\u00e0.\nEvoluzione demografica.\nAl censimento del 2001 la popolazione di Mawlai assommava a 38.241 persone, delle quali 18.411 maschi e 19.830 femmine. I bambini di et\u00e0 inferiore o uguale ai sei anni assommavano a 6.290, dei quali 3.156 maschi e 3.134 femmine. Infine, coloro che erano in grado di saper almeno leggere e scrivere erano 27.917, dei quali 13.701 maschi e 14.216 femmine."}
{"id": "2011625", "revid": "287204", "url": "https://it.wikipedia.org/wiki?curid=2011625", "title": "Madanrting", "text": " \nMadanrting (o Madanriting) \u00e8 una suddivisione dell'India, classificata come \"census town\", di 16.700 abitanti, situata nel distretto dei Monti Khasi Orientali, nello stato federato del Meghalaya. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Madanrting assommava a 16.700 persone, delle quali 8.478 maschi e 8.222 femmine. I bambini di et\u00e0 inferiore o uguale ai sei anni assommavano a 2.223, dei quali 1.112 maschi e 1.111 femmine. Infine, coloro che erano in grado di saper almeno leggere e scrivere erano 12.694, dei quali 6.742 maschi e 5.952 femmine."}
{"id": "2011626", "revid": "1305772", "url": "https://it.wikipedia.org/wiki?curid=2011626", "title": "FR7", "text": ""}
{"id": "2011627", "revid": "228587", "url": "https://it.wikipedia.org/wiki?curid=2011627", "title": "Teatro Don Bosco", "text": "Il cinema-teatro Don Bosco \u00e8 un teatro di Borgo San Lorenzo.\nGi\u00e0 nel 1936 all'interno dell'istituto dei salesiani fu aperto un piccolo teatro a pianta rettangolare con galleria capace di circa 200 posti. Nel 1942, su progetto dell'ingegner Giovanni Vai, la sala fu adeguata per ospitare proiezioni cinematografiche mediante la realizzazione della cabina di proiezione e l'eliminazione delle ultime file di poltroncine nella platea.\nDopo aver assunto varie denominazioni, fra cui anche quella di Teatro Don Orione, il teatro, anche dopo i lavori di restauro terminati all'inizio degli anni novanta, ha mantenuto un'intensa attivit\u00e0 soprattutto nel campo degli spettacoli cinematografici."}
{"id": "2011630", "revid": "224230", "url": "https://it.wikipedia.org/wiki?curid=2011630", "title": "Villa del Sannazaro", "text": "Villa del Sannazaro era una villa di Napoli, locata nel quartiere di Posillipo.\nFederico d'Aragona, nel 1499, insieme a cinquecento ducati annui, permise al celebre umanista Jacopo Sannazaro di accaparrarsi un lotto di terra che si estendeva da Posillipo a Mergellina. Su questa terra esisteva gi\u00e0 un impianto di villa appartenuto, dapprima, ad un esponente della famiglia d'Angi\u00f2, mentre, successivamente, ai monaci di San Severino.\nIl Sannazzaro fece ampliare il complesso e vi fece costruire, accanto alla torre, una cappella dedicata alla Vergine Maria ed un'altra, a San Nazario, custode del suo casato. Molto probabilmente, proprio in questa villa scrisse le \"Ecloghe Piscatorie\".\nDopo il patto di Granada, lasci\u00f2 il Regno per seguire le sorti del suo re e amico Federico. Successivamente, con la morte di quest'ultimo, torn\u00f2 a Napoli e nel 1528, per scopi cautelativi, gli Spagnoli decisero di abbattere la sua dimora.\nUn anno prima della sua morte, avvenuta a Roma nel 1530, fece dono, ai Padri Servi di Maria, di una parte della sua terra, in particolare della quasi terminata chiesa di Santa Maria del Parto a Mergellina: nome da lui voluto in riferimento al suo scritto \"Partus Virginis\". Nella chiesa \u00e8 custodito il suo sepolcro."}
{"id": "2011631", "revid": "113325438", "url": "https://it.wikipedia.org/wiki?curid=2011631", "title": "Sweatsuit", "text": "Sweatsuit \u00e8 un album del 2011 del rapper Nelly, che unisce i maggiori successi dei due album pubblicati nel 2008 \"Sweat\" e \"Suit\" in un unico CD. \u00c8 stato pubblicato in tutto il mondo tranne che negli Stati Uniti, dove l'album \u00e8 stato pubblicato con il nome \"Sweatsuit\", ed \u00e8 uscito solo nel 2011, ma con l'aggiunta di nuove tracce."}
{"id": "2011634", "revid": "110157", "url": "https://it.wikipedia.org/wiki?curid=2011634", "title": "Teatro Giotto (Borgo San Lorenzo)", "text": "Il Cinema-Teatro Giotto \u00e8 un teatro situato a Borgo San Lorenzo.\nLa sua redazione originale, ispirata al modello fiorentino del Teatro Niccolini, risale al 1872 quando venne inaugurato con l'Ernani di Giuseppe Verdi.\nNato come luogo deputato alla lirica e alla prosa, dai primi decenni del '900 si \u00e8 aperto anche all'attivit\u00e0 di cinematografo, poi divenuta quella prevalente. Fra gli anni sessanta e settanta il teatro ha subito consistenti interventi di ristrutturazione interna (rifacimento completo del tetto secondo le normative antisismiche) nel corso dei quali ha perso la sua originaria decorazione liberty.\nUlteriori interventi di recupero, che lo hanno portato all'attuale redazione, si sono conclusi nel 1995 su progetto dell'ingegner Paolo Collini."}
{"id": "2011650", "revid": "289247", "url": "https://it.wikipedia.org/wiki?curid=2011650", "title": "Ta-Hsia", "text": ""}
{"id": "2011651", "revid": "2011865", "url": "https://it.wikipedia.org/wiki?curid=2011651", "title": "Osborne House", "text": "Osborne House \u00e8 una ex residenza della famiglia reale britannica a Cowes, sull'isola di Wight, in Inghilterra.\nStoria.\nL'originale Osborne House.\nLa regina Vittoria ed il marito, il principe Alberto, acquistarono Osborne House sull'isola di Wight nell'ottobre del 1845. Erano alla ricerca di una casa lontana dalle fonti di stress della vita di corte. La Regina trascorse due periodi di vacanza sull'isola di Wight quando era una ragazza. La sistemazione della casa a tre piani in stile giorgiano gi\u00e0 esistente piaceva molto alla Regina ed al Principe; in particolare, la vista del Solent che se ne poteva godere ricordava ad Alberto il golfo di Napoli. Divenne per\u00f2 ben presto ovvio che essa fosse troppo piccola per le loro necessit\u00e0; demolire la casa e ricostruirla dalle fondamenta si rivel\u00f2 la decisione pi\u00f9 appropriata.\nLa nuova Osborne House.\nLa nuova Osborne House venne costruita nello stile del Rinascimento italiano e completata con due pseudo-torri campanarie tra il 1845 ed il 1851. Il principe Alberto stesso disegn\u00f2 la casa assieme al costruttore Thomas Cubitt, l'architetto londinese la cui societ\u00e0 costru\u00ec la facciata principale di Buckingham Palace. La vendita del Royal Pavilion a Brighton serv\u00ec a fornire il denaro necessario per la maggior parte dei nuovi arredamenti della casa.\nLa casa consisteva in origine dell'ala quadrata conosciuta come \"The Pavilion\", che ospitava le sale principali e gli appartamenti reali. Le stanze contenevano molti ricordi dei collegamenti dinastici di Vittoria con le altre famiglie reali d'Europa. La stanza del bilardo alloggiava un grande vaso in porcellana, dono dello Zar di Russia. La grandiosit\u00e0 di questa stanza, della sala da pranzo della regina e del salone dei ricevimenti del piano terra forma un grande contrasto con l'arredamento assai pi\u00f9 semplice e senza pretese degli appartamenti reali al primo piano. Queste stanze sono composte dal guardaroba del Principe, dal salotto della Regina, la stanza da letto della regina e dalle stanze dei bambini; esse erano state progettate per l'uso privato domestico ed erano quindi il pi\u00f9 confortevoli possibile. Sia la regina Vittoria che il principe Alberto erano determinati a crescere i propri figli nell'ambiente pi\u00f9 affettuoso e naturale che la loro situazione permetteva, cosicch\u00e9 i bambini reali visitavano le stanze dei loro genitori mentre altri bambini di status similare vivevano in una maniera molto pi\u00f9 distaccata.\nL'ala principale, contenente le camere della famiglia e le stanze per le udienze e le riunioni, fu aggiunta in un secondo momento. L'ultima aggiunta alla casa fu l'ala costruita tra il 1890 ed il 1891, la quale ospita la famosa \"Durbar Room\" al piano terra, nome derivante dalla versione anglicizzata della parola hindi \"darbar\" che significa \"corte\". La \"Durbar Room\" venne costruita per esigenze pubbliche e venne decorata da Bhai Ram Singh in uno stile elaborato e complesso, con un tappeto proveniente da Agra. In essa sono conservati i doni che la regina Vittoria ricevette ai giubilei d'oro e di diamante, tra i quali si trovano pezzi di argenteria incisi, vasi di rame, un'armatura indiana e persino il modello di un palazzo indiano. Il primo piano della nuova sezione venne riservato unicamente all'uso della principessa Beatrice e della sua famiglia; Beatrice era la figlia pi\u00f9 giovane della Regina e le rimase sempre accanto.\nI collegamenti di Osborne House con l'India comprendono anche una collezione di ritratti di personaggi e scene indiane, dipinti su richiesta della regina Vittoria da Rudolf Swoboda. Vi sono sia descrizioni di indiani residenti o in visita in Gran Bretagna nel XIX secolo e scene dipinte in India, dove il pittore si rec\u00f2 proprio per questo scopo.\nAl momento della sua costruzione, Osborne House divenne la cosa pi\u00f9 simile ad una normale casa che i figli della regina Vittoria e del principe Alberto potessero conoscere.\nIl \"cottage\" svizzero.\nLa propriet\u00e0 di Osborne House comprende anche un \"chalet svizzero\"; esso venne smontato e portato pezzo per pezzo dalla Svizzera ad Osborne dove venne riassemblato. Fu questo il regalo che la regina Vittoria, nel giorno del suo compleanno del 1854, fece ai suoi bambini. I bambini della famiglia reale erano incoraggiati a giocare in giardino; ad ognuno di essi venne assegnato un lotto rettangolare di terreno dove coltivare frutta, verdura e fiori; prodotti che avrebbero poi venduto al loro padre. Il principe Alberto us\u00f2 questo metodo per insegnar loro le basi dell'economia; i bambini impararono inoltre a cucinare all'interno del \"cottage\" svizzero, che venne infatti equipaggiato con una cucina perfettamente funzionante. Entrambi i genitori ritenevano infatti che questo genere di educazione fosse un modo per mantenere i loro figli con i piedi saldamente per terra, malgrado il loro status sociale. Mentre i bambini cucinavano nelle cucine, la regina Vittoria soleva approfittare della semplicit\u00e0 e tranquillit\u00e0 del \"cottage\" per sbrigare la propria corrispondenza personale.\nLa casa della famiglia.\nOsborne House fu una vera e propria casa per la famiglia reale, la quale vi rimaneva per lunghi periodi ogni anno: in primavera per il compleanno di Vittoria in maggio, in luglio ed agosto per celebrare il compleanno di Alberto ed anche appena prima di Natale. La regina Vittoria ed il principe Alberto consentirono a fotografi e pittori di ritrarre la loro famiglia in casa e sui terreni che la circondavano, in parte per il loro proprio divertimento, ma anche come una forma di propaganda nei confronti della nazione per mostrare quanto essi fossero una famiglia felice e devota. Molte migliaia di stampe della famiglia reale vennero vendute e questo spinse Vittoria ad osservare, \u00abNessun Sovrano \u00e8 mai stato amato pi\u00f9 di me (sono abbastanza audace da dirlo).\u00bb Nel 1858, scrivendo alla propria figlia Vittoria a proposito della malinconia del castello di Windsor, la Regina afferm\u00f2, \u00abNon vedo l'ora di tornare alle nostre allegre e poco pretenziose stanze ad Osborne.\u00bb\nLa morte del principe Alberto.\nSfortunatamente l'idillio domestico a Osborne non sarebbe continuato a lungo. Nel dicembre 1861 il principe Alberto mor\u00ec al castello di Windsor. A dispetto della morte del marito, Osborne House continu\u00f2 ad essere una delle residenze preferite della regina Vittoria, la quale nella sua vedovanza entr\u00f2 in un lutto impenetrabile. Si ritir\u00f2 con le sue memorie a Windsor e ad Osborne. Gli appartamenti reali privati vennero a tutti gli effetti sigillati in una capsula del tempo con ogni cosa preservata come se Alberto fosse ancora in vita; la routine domestica continu\u00f2 infatti come se il Principe non fosse nemmeno morto, addirittura fino a far preparare ogni giorno i suoi indumenti ed accessori per rasarsi.\nGuglielmo Marconi trasmise alcuni dei suoi primi messaggi radio a Vittoria ad Osborne per tenerla al corrente dello stato di salute del figlio Edoardo, quando egli si trovava gravemente ammalato a Sandringham.\nLa morte della regina Vittoria.\nLa regina Vittoria mor\u00ec ad Osborne il 22 gennaio 1901 con due generazioni della sua famiglia riunite attorno a lei; tra gli ammiratori dell'edificio sono da includere il nipote della Regina, il kaiser Guglielmo II, tra le cui braccia ella mor\u00ec. Bench\u00e9 Vittoria l'avesse amata molto, Osborne aveva poche attrattive per i suoi figli; il testamento della Regina lasci\u00f2 precise istruzioni affinch\u00e9 Osborne restasse all'interno della famiglia, ma visto che nessuno la voleva il nuovo re Edoardo VII la don\u00f2 alla nazione. Ad eccezione delle principesse Beatrice e Luisa che mantennero delle case nella tenuta, il resto della famiglia reale considerava Osborne quasi un elefante bianco. Il nuovo re aveva il suo proprio ritiro rurale a Sandringham House e preferiva passare il suo tempo libero andando a caccia o a cavallo piuttosto che restar recluso su un'isola. Venne quindi concesso al pubblico di visitare gli ex appartamenti statali, ma le stanze private vennero chiuse.\nCasa di convalescenza.\nLe ali di Osborne House che non facevano parte del \"Pavilion\" furono usate come casa di convalescenza per ufficiali durante la Prima guerra mondiale \u2013 Robert Graves e A. A. Milne furono due famosi pazienti. Conosciuta come la \"Casa di Soggiorno per Ufficiali, Re Edoardo VII\", ospitava convalescenti del servizio militare o funzionari pubblici; fino agli anni novanta ha invece accolto ufficiali in congedo del \"British Armed Service\".\nCollege della Marina.\nNel 1903 parte della tenuta divenne un college per l'addestramento dei giovani ufficiali della \"Royal Navy\" conosciuto come \"Royal Naval College, Osborne\". L'addestramento iniziale cominciava all'et\u00e0 di tredici anni e gli studi successivi proseguivano al \"Royal Naval College, Dartmouth\". Il college chiuse nel 1921 quando gli ultimi studenti lo lasciarono il 9 aprile.\nTra gli studenti si possono ricordare i bisnipoti della regina Vittoria, i futuri re Edoardo VIII e Giorgio VI ed il loro fratello pi\u00f9 giovane Giorgio, duca di Kent. Un altro famoso alunno del college fu Jack Llewelyn Davies, uno dei cinque ragazzi Llewelyn Davies che ispirarono il romanzo \"Peter Pan\" di J. M. Barrie. Davies\u00a0\u2013 i cui fratelli andarono tutti a Eton \u2013 descrisse i suoi cinque anni a Osborne come orrendi. Il caso di George Archer-Shee del 1908, che venne espulso da Osborne per essere stato accusato falsamente di aver rubato un vaglia postale di cinque scellini, ispir\u00f2 la commedia \"The Winslow Boy\".\nSeconda Guerra Mondiale.\nAdolf Hitler, pensando che Osborne House avrebbe potuto diventare uno dei suoi ritiri post-bellici, diede ordini affinch\u00e9 la tenuta di Osborne non venisse bombardata durante la Seconda guerra mondiale.\nOsborne dal ventesimo secolo.\nImmediatamente dopo la morte della regina Vittoria, gli appartamenti reali del piano superiore dell'ala del \"Padilion\" vennero trasformati in un museo privato per il solo uso della famiglia reale. Essi rimasero esattamente come li aveva lasciati. Parte del piano terra venne aperta al pubblico nei primi anni del XX secolo e nel 1954 la stanza da letto di Vittoria e le altre camere private poterono essere viste dal pubblico per la prima volta, seguite poi dalle stanze dei bambini nel 1989. La casa \u00e8 stata riportata all'antico splendore come il palazzo d'estate della Regina Imperatrice.\n\"English Heritage\".\nOsborne House \u00e8 gestito dall\"'English Heritage\", l'ente inglese per la conservazione dei beni artistici e naturali, ed \u00e8 aperta al pubblico dalla primavera all'autunno. \nL'ex padiglione del cricket del college della Marina \u00e8 stato convertito in una casetta per le vacanze nel 2004 e pu\u00f2 essere prenotata da chiunque; gli ospiti che pernottano nel \"cottage\" hanno anche il diritto di usare la spiaggia privata della tenuta di Osborne."}
{"id": "2011653", "revid": "19348928", "url": "https://it.wikipedia.org/wiki?curid=2011653", "title": "Omisalj", "text": ""}
{"id": "2011657", "revid": "819238", "url": "https://it.wikipedia.org/wiki?curid=2011657", "title": "T\u014dkaid\u014d Shinkansen", "text": "La \u00e8 una linea ferroviaria ad alta velocit\u00e0 giapponese, aperta nel 1964 a scartamento normale, che collega Tokyo e \u014csaka. Il nome si rif\u00e0 alla via del T\u014dkaid\u014d, una delle cinque strade del sistema Gokaid\u014d, risalente al periodo Edo. La linea, che \u00e8 la pi\u00f9 utilizzata al mondo tra quelle ad alta velocit\u00e0, \u00e8 gestita dalle ferrovie JR Central.\nStoria.\nI primi progetti della T\u014dkaid\u014d Shinkansen risalgono al 1940, quando la velocit\u00e0 massima dei convogli raggiungeva i 150\u00a0km/h, circa una volta e mezzo la velocit\u00e0 massima impiegata nei trasporti su rotaia all'epoca, tra Tokyo e Shimonoseki. La seconda guerra mondiale fece accantonare il progetto. Al termine del conflitto il progetto rimase sospeso fino a quando Tokyo ottenne l'organizzazione delle olimpiadi estive del 1964.\nNonostante i tempi stretti, grazie agli sforzi del presidente della Ferrovie Nazionali Giapponesi (JNR) Shinji Sog\u014d e del capo ingegnere Hideo Shima, l'opera venne completata in tempo. I lavori cominciarono il 20 aprile 1959 ed il primo convoglio percorse la linea il 1\u00ba ottobre 1964, 9 giorni prima dell'inizio dei giochi. Il nome scelto per il nuovo tragitto fu \"Nuova Linea T\u014dkaid\u014d\", in riferimento alla importante strada costruita durante il periodo Edo (1603-1868) e usata per secoli.\nTutti i treni del T\u014dkaid\u014d Shinkansen si fermano alle stazioni intermedie di Shinagawa, Shin-Yokohama, Nagoya e Kyoto.\nUtilizzo.\nLa linea ebbe un rapidissimo successo e gi\u00e0 nel 1967 raggiunse il traguardo dei 100 milioni di utenti, nove anni dopo si arriv\u00f2 al miliardo e in occasione del quarantesimo anniversario il conto totale era di 4,16 miliardi di utenti.\nPercorrenze.\nCi sono tre tipi di convogli in ordine di velocit\u00e0 (dal pi\u00f9 rapido al pi\u00f9 lento) chiamati: \"Nozomi\" (speranza), \"Hikari\" (luce) e \"Kodama\" (eco). Alcuni Nozomi e Hikari proseguono lungo la linea Sany\u014d Shinkansen delle ferrovie JR West, arrivando fino a Fukuoka.\nIl treno Hikari impiegava 4 ore a percorrere i 515,4\u00a0km tra Tokyo e Osaka nel 1964. L'anno successivo il tempo fu ridotto a 3 ore e 10 minuti. Con l'introduzione del Nozomi, nel 1992, il tragitto durava 2 ore 30 minuti. L'introduzione della serie N700 nel 2007, ha ulteriormente ridotto il tempo di percorrenza a 2 ore e 25 minuti\nSui convogli Nozomi non si pu\u00f2 usufruire del Japan Rail Pass, abbonamento che permette di utilizzare illimitatamente per una, due o tre settimane i treni delle ferrovie JR."}
{"id": "2011660", "revid": "712828", "url": "https://it.wikipedia.org/wiki?curid=2011660", "title": "Shigekuni Yamamoto-Genry\u016bsai", "text": ""}
{"id": "2011661", "revid": "120029331", "url": "https://it.wikipedia.org/wiki?curid=2011661", "title": "Villa Martinelli", "text": "Villa Martinelli (gi\u00e0 villa Cappella) \u00e8 una struttura di interesse storico-artistico di Napoli; \u00e8 sita nel quartiere di Posillipo, a ridosso sul mare.\nAlla fine dell'Ottocento, l'originario aspetto della villa caratterizzato da merlature a guglia fu preservato da aggiunte o ritocchi, e, inoltre, la struttura assunse la nuova funzione di pensione per la villeggiatura: \"pensione Anglaise\", \"Hotel Mascotte\" e poi \"villa Martinelli\", dal nome dei proprietari.\nIn seguito, a causa di matrimoni, fu ingrandita notevolmente. Dopo il secondo dopoguerra l'edificio fu abbattuto e al suo posto fu costruito un condominio che tutt'ora non mantiene le sembianze del palazzo originario. Anche la spiaggia \u00e8 mutata nella forma, giacch\u00e9 la scogliera \u00e8 sparita."}
{"id": "2011678", "revid": "211345", "url": "https://it.wikipedia.org/wiki?curid=2011678", "title": "Ta Xia", "text": ""}
{"id": "2011679", "revid": "1543377", "url": "https://it.wikipedia.org/wiki?curid=2011679", "title": "Teatro Manzoni (Calenzano)", "text": "Il Teatro Manzoni \u00e8 un teatro di Calenzano.\nPer iniziativa della locale Societ\u00e0 Civile Filarmonica, nel 1895, con La Favorita di Donizetti, venne inaugurato il teatro intitolato al Principe di Napoli.\nL'edificio \u00e8 un piccolo gioiello in stile eclettico e conserva al suo interno pregevoli affreschi del pittore Annibale Brugnoli. Dopo alcuni decenni di attivit\u00e0 incentrata soprattutto su spettacoli di prosa allestiti da compagnie operanti nell'area pratese, la struttura nel primo dopoguerra si apr\u00ec anche alle prime proiezioni cinematografiche. Verso la fine degli anni trenta il teatro inizi\u00f2 un progressivo processo di decadenza causato anche dai numerosi e gravi problemi di ammodernamento e messa in sicurezza delle sue strutture.\nNel secondo dopoguerra, dopo essere stato sede di partiti politici e dopo aver assunto la nuova denominazione di Teatro Manzoni, non riusc\u00ec a risollevarsi da un lento ma progressivo degrado e negli anni sessanta cess\u00f2 la sua attivit\u00e0 e venne adibito a vari usi.\nSolo di recente e grazie a un coraggioso intervento dell'Amministrazione Comunale il teatro \u00e8 stato oggetto di un progetto di recupero (architetto David Palterer) che ha riportato alla sua riapertura nel novembre del 2002.\nOltre al recupero della sala con le sue decorazioni pittoriche e degli ambienti antistanti, l'intervento ha riprogettato su basi moderne la torre scenica del teatro che nel corso degli anni era andata completamente distrutta e ha ricavato dei nuovi camerini nelle zone di risulta poste dietro e ai lati del palcoscenico, senza togliere spazio utile a quest'ultimo. Grazie a questo accorto recupero, che dimostra come si possa intervenire su strutture preesistenti e adattarle alle esigenze attuali senza stravolgerle nella loro consistenza originaria, il Teatro Manzoni \u00e8 ritornato all'attivit\u00e0 con strutture sceniche e di servizio estremamente funzionali e aggiornate.\nLa sua ripresa di attivit\u00e0 \u00e8 stata affidata alla gestione del Teatro delle Donne che ha gi\u00e0 predisposto una rassegna interamente dedicata a tematiche e novit\u00e0 interessanti il mondo femminile.\nAttualmente \u00e8 gestito dall'Associazione \"Il Teatro delle Donne\" Centro Nazionale di Drammaturgia. Vi hanno sede la Scuola Nazionale di Scrittura Teatrale, fondata nel 2004 da Dacia Maraini e la CalenzanoTeatroFormazione, fondata da Stefano Massini.\nAccanto alla prosa figurano in cartellone anche interessanti serate jazz realizzate con la collaborazione di Toscana Music Pool."}
{"id": "2011681", "revid": "287204", "url": "https://it.wikipedia.org/wiki?curid=2011681", "title": "Tokaido Shinkansen", "text": ""}
{"id": "2011687", "revid": "121465359", "url": "https://it.wikipedia.org/wiki?curid=2011687", "title": "La domenica del villaggio", "text": "La domenica del villaggio era un programma televisivo turistico itinerante, andato in onda la domenica mattina su Rete 4 dal 1996 al 2004, e su Canale 5 nella primavera del 2005.\nDescrizione della trasmissione.\nIl programma \u00e8 stato ideato da Vittorio Giovanelli e condotto da Davide Mengacci con Rosita Celentano dal 1996 al 1999. Dalla stagione 1999/2000 alla stagione 2003/2004 al fianco di Mengacci \u00e8 subentrata Mara Carfagna. Nell'autunno del 2004 il programma cambia leggermente la formula e il titolo, diventando \"Domenica in viaggio\". L'esperimento, che vede al fianco del conduttore Barbara Gubellini, dura poche settimane. Nella primavera del 2005 il programma torna con lo storico titolo su Canale5 con la conduzione del riconfermato Mengacci e di Maddalena Corvaglia. In ogni puntata (della durata di circa due ore) veniva presentato un piccolo paese italiano attraverso i suoi personaggi, la sua storia e le ricette tipiche, cucinate in diretta dal conduttore. Alle ore 10.00, ovvero prima o durante il programma, andava in onda la Santa Messa, in diretta quasi sempre dal paese in questione. \nDalla trasmissione sono nati lo speciale \"La festa del villaggio\", in onda il 9 settembre 1997 per lanciare la nuova edizione del programma, e gli spin off \"Fatto in Casa\", in onda subito dopo la messa nella stagione 1996/1997, e \"Il sabato del villaggio\", in onda al sabato in fascia preserale nella stagione 2000/2001. \nLa sigla di testa era una versione strumentale de \"La banda\" di Mina.\nPaesi visitati.\nLa trasmissione ha fatto conoscere tantissimi borghi storici e paesi caratteristici delle varie regioni italiane, dando risalto ai prodotti tipici.\nIl 18 maggio 1997, Davide Mengacci \u00e8 andato a visitare Montagnana, in provincia di Padova. In Puglia, tra i vari Paesi, il borgo antico di Specchia \u00e8 stato tra le ultime location scelte nel Salento nel 2005.\nQualche puntata \u00e8 stata realizzata fuori dall'Italia, in particolare a Malta, in localit\u00e0 quali La Valletta e Marsa Scirocco."}
{"id": "2011688", "revid": "121145877", "url": "https://it.wikipedia.org/wiki?curid=2011688", "title": "Unione delle Forze di Destra", "text": "L'Unione delle Forze di Destra (, SPS) \u00e8 stato un partito politico russo.\nSPS era un partito liberale di destra, filo-europeo. SPS era membro dell'Unione Democratica Internazionale, che raccoglie i partiti liberisti e/o conservatori.\nSPS venne fondato nel 1999, ad opera di Anatoly Chubais, Boris Nemtsov e Yegor Gaidar, dall'unione di alcuni piccoli partiti liberali, tra cui, \"Scelta Democratica di Russia\" e \"Russia Democratica\". L'intento dei fondatori era quello di dar vita ad una forza politica che avvicinasse la Russia ai modelli liberali e democratici dell'Occidente.\nAlle elezioni politiche dello stesso anno l'Unione ottenne l'8.6% dei voti e 32 seggi nella Duma, incrementando del 5% il risultato ottenuto dai partiti fondatori nel 1995. Alle politiche del 2003 SPS, ottenne il 4% dei voti. L'Unione, non avendo superato lo sbarramento del 5%, elesse solo 3 deputati nei seggi maggioritari. SPS accus\u00f2 il Presidente Vladimir Putin di aver condizionato i risultati elettorali, soprattutto nelle zone rurali del Paese, a vantaggio del suo partito, Russia Unita. Alle politiche del 2007, SPS ottenne appena l'1% dei suffragi, giungendo molto lontano dalla soglia di sbarramento, elevata al 7%. \nNel 2008, il partito venne sciolto e conflu\u00ec, insieme al Progetto Civico, liberali, ed al Partito Democratico di Russia, centristi populisti, in \"Impegno di Destra\"."}
{"id": "2011692", "revid": "1776051", "url": "https://it.wikipedia.org/wiki?curid=2011692", "title": "Hubert Lagardelle", "text": "Biografia.\nFu fortemente influenzato dalle idee di Proudhon e Georges Sorel sul sindacalismo rivoluzionario; fond\u00f2 la rivista \"Le Mouvement socialiste\". \u00c8 stato membro del partito politico fascista francese Le Faisceau. Conscio del fallimento della Rivoluzione d'ottobre, gradualmente si spost\u00f2 a destra, arrivando a ricoprire prima inacarichi diplomatici a Roma tra il 1932 ed il 1940 e poi a diventare Segretario di Stato e successivamente Ministro del lavoro nella Francia di Vichy sotto Pierre Laval dal 1942 al 1943. Al termine della guerra, nel 1946 fu processato e condannato all'ergastolo, ma fu poi graziato."}
{"id": "2011697", "revid": "767487", "url": "https://it.wikipedia.org/wiki?curid=2011697", "title": "Agesandro", "text": "Notizie biografiche.\nIl nome ricorre in contesti ed epoche differenti a Rodi ed \u00e8 quindi riferibile a differenti scultori appartenuti ad una stessa famiglia e attivi per diverse generazioni. Un Agesandro \u00e8 ricordato da Gaio Plinio Secondo come autore, insieme al figlio Atenodoro e Polidoro, del gruppo del Laocoonte, opera marmorea presente nella casa dell'imperatore Tito. I nomi di questi stessi tre autori ricorrono in uno dei gruppi marmorei (il \"gruppo di Scilla\") con i quali Tiberio adorn\u00f2, in un programma scultoreo unitario, la grotta-ninfeo presso la propria villa a Sperlonga. I due gruppi, copie da prototipi bronzei preesistenti, riconducibili al fenomeno del \"neoellenismo\" (v. Scuola rodia), sono ritenuti quindi contemporanei e databili a partire dalla seconda met\u00e0 del I secolo a.C."}
{"id": "2011699", "revid": "110157", "url": "https://it.wikipedia.org/wiki?curid=2011699", "title": "Ridotto del Teatro del Popolo", "text": "Il Teatro del Popolo \u00e8 un teatro di Castelfiorentino.\nStoria e descrizione.\nLa vicenda del Ridotto \u00e8 strettamente congiunta a quella del grande teatro all'italiana a pianta a ferro di cavallo con tre ordini di palchi che privati cittadini realizzarono su disegno degli ingegneri Gaetano e Giuseppe Niccoli a partire dal 1863. L'inaugurazione ufficiale avvenne nel novembre del 1867 con la rappresentazione della Norma di Vincenzo Bellini. Successivamente i fondatori si costituirono in Accademia con la denominazione di \"\"Operosi Impazienti\", e hanno mantenuto la propriet\u00e0 del teatro fino ai nostri giorni dando vita a un complesso contenzioso con l'Amministrazione Comunale quando quest'ultima ha voluto acquisire la propriet\u00e0 completa dell'immobile per far fronte alla nuova domanda culturale manifestatasi in modo particolarmente forte durante gli anni settanta.\nNel 1894-96, accanto alla struttura principale, alcune stanze adiacenti vennero ampliate e destinate a \"Circolo Umberto I\"\", cio\u00e8 al nucleo che poi in seguito dar\u00e0 vita al Ridotto.\nAlcuni limiti emersi nella visibilit\u00e0 dai palchi e nell'acustica, oltre alle nuove esigenze di ampliamento della sala a seguito del diffondersi degli spettacoli cinematografici, richiesero importanti interventi di ristrutturazione progettati dall'architetto Virgilio Marchi e realizzati fra il 1926 e il 1931: la fabbrica fu innalzata di 3 metri per realizzare un loggione e per ampliare la curva della platea; l'arco scenico venne ampliato con la ricostruzione di quattro pilastri e furono rinnovate le decorazioni a stucco e l'illuminazione. Le ingenti spese rese necessarie per questa ristrutturazione crearono problemi finanziari fra gli accademici che si videro costretti cos\u00ec a vendere i locali del \"circolo\" alla Casa del Fascio. Da allora quello che poi diventer\u00e0 il Ridotto del teatro assolver\u00e0 principalmente a luogo di rappresentanza e di riunioni politiche. In quest'occasione, oltre a manomettere il palcoscenico che si trovava nella sala del Circolo, si \u00e8 accentuata la separatezza di questi locali dal corpo principale del teatro.\nNel secondo dopoguerra il Ridotto, passato all'Intendenza di Finanza, \u00e8 stato acquisito dall'Amministrazione Comunale che ha recuperato questo spazio, ampiamente rimaneggiato sotto il fascismo, a luogo teatrale con cui soddisfare la crescente domanda culturale emersa a partire dagli anni settanta (nascita della scuola di musica, primi progetti di decentramento teatrale, avvio di corsi di studio di 150 ore per lavoratori, rapporti con le scuole). Cos\u00ec mentre la possibilit\u00e0 di utilizzo del vecchio teatro si riduceva definitivamente non solo per i problemi del contenzioso sulla propriet\u00e0, ma anche e soprattutto per quelli connessi al suo degrado e all'adeguamento alla normativa di sicurezza, proprio dai locali del Ridotto sono partiti i lavori di recupero dell'intera struttura teatrale avviati nel 1988 all'interno del programma FIO per i teatri della Toscana.\nUltimati i lavori e in attesa del recupero del teatro, il Ridotto, a partire dal 1995, \u00e8 diventato una delle infrastrutture culturali pi\u00f9 importanti di Castelfiorentino grazie alla sua fisionomia di spazio polivalente, con una sala per gli spettacoli, una saletta per le proiezioni cinematografiche e ampi spazi espositivi. Il Comune, in collaborazione con l'Associazione Microscena, cui \u00e8 affidata la manutenzione ordinaria, organizza corsi di teatro per adulti e ragazzi, rassegne di gruppi amatoriali, mostre, convegni e seminari oltre a una brillante stagione di prosa e musica."}
{"id": "2011701", "revid": "124549718", "url": "https://it.wikipedia.org/wiki?curid=2011701", "title": "Gianluca Di Gennaro", "text": "Carriera.\nNasce a Napoli il 3 dicembre 1990. Nipote del celebre cantante Nunzio Gallo, Gianluca esordisce come attore nel 2001, a soli 11 anni, sul palcoscenico del Teatro Cilea, con il musical \"\"Quartieri Spagnoli\", al fianco dello zio Gianfranco Gallo. Proprio in occasione di questo spettacolo, viene notato dalla responsabile di casting Marita D'Elia, che lo segnala ai registi Andrea Frazzi e Antonio Frazzi per il film \"Certi bambini\" (2004). Di Gennaro debutta, cos\u00ec, sul grande schermo nel ruolo di Rosario, il protagonista, un undicenne che vive in un condominio di periferia, in una Napoli devastata dalla camorra, trascorrendo le sue giornate con un branco dedito alle sale giochi, alle frequentazioni pericolose e ai piccoli reati. Per la sua interpretazione in questo film dal forte impatto drammatico, il giovanissimo attore riceve vari riconoscimenti, tra cui il Premio Flaiano e il Premio del Cinema Indipendente di Foggia.\nDopo il brillante esordio, Di Gennaro inizia a essere corteggiato dalla televisione. Fioccano gli impegni in mini-fiction e serie televisive, come , \"La squadra\" (2006) e \"Il coraggio di Angela\" (2007), con Lunetta Savino nei panni della prima donna che si ribella al racket della camorra. Di nuovo a teatro, diretto dallo zio Gianfranco Gallo in \"Miseria e Nobilt\u00e0\" e in una nuova edizione di \"Quartieri Spagnoli\", nel 2008 l'attore \u00e8 nel cast della miniserie televisive \"O professore\", con Sergio Castellitto e Luisa Ranieri, storia di un insegnante di italiano che prova a strappare i suoi allievi alla criminalit\u00e0, nel cuore depresso e disperato di Napoli. Dopo la terza stagione di \"Provaci ancora prof!\" (2008), una comparsa nella settima di \"Don Matteo\" (2009) e la presenza in \"Ho sposato uno sbirro 2\" (2010), Di Gennaro \u00e8 protagonista della prima regia di Valeria Golino, il cortometraggio \"Armandino e il Madre\" (2010), ambientato nel centro storico di Napoli. Indissolubilmente legato alle storie di disagio sociale della sua citt\u00e0, dove \u00e8 diventato padre a ventuno anni, recita nella fiction \"Come un delfino\" (2010), con Raoul Bova nei panni di un campione di nuoto che allena e motiva un gruppo di ragazzi difficili, strappandoli alla via della violenza. Nel 2011 interpreta Paolo nella commedia musicale \"A sud di New York\" di Elena Bonelli, storia di sogni e speranze tra l'Italia meridionale e la Grande Mela. Nel 2012 prende parte alla miniserie \"Il caso Enzo Tortora - Dove eravamo rimasti?\" e alla riprese della serie televisiva \"Il clan dei camorristi\", con Stefano Accorsi e Giuseppe Zeno, dove interpreta il giovane Beppe D'Angelo. Nel 2013 lo vediamo anche nel videoclip della canzone \"Scegli me\"\" di Gianna Nannini, colonna sonora del film \"La Santa\" di Cosimo Alem\u00e0, di cui \u00e8 protagonista. \u00c8 ancora protagonista nei panni di Toni Capuano del film per la televisione \"L'oro di Scampia\" (2013), con Beppe Fiorello nel ruolo ispirato a Giovanni Maddaloni, napoletano che ha condotto il figlio Pino Maddaloni sul podio pi\u00f9 alto delle Olimpiadi di Sydney. Nel 2015 \u00e8 protagonista del film di Sebastiano Rizzo \"Gramigna\" (finalista ai David di Donatello nel 2018). Nel 2016 recita nel film Lo chiamavano Jeeg Robot diretto da Gabriele Mainetti e nel film \"Zeta - Una storia hip-hop\" di Cosimo Alem\u00e0. Nel 2018 \u00e8 protagonista del film \"Ed \u00e8 subito sera\" per la regia di Claudio Insegno, con Franco Nero, sulla vita di Dario Scherillo, vittima innocente di camorra. Nel 2020 \u00e8 un rapper, protagonista di Cobra non \u00e8, opera prima del regista Mauro Russo, uscita il 30 aprile su Amazon Prime Video.\nVita privata.\nNel maggio 2011 diventa padre di Gabriele, avuto con l'attuale compagna Leandra."}
{"id": "2011702", "revid": "228587", "url": "https://it.wikipedia.org/wiki?curid=2011702", "title": "King of the Road (Roger Miller)", "text": "King of the Road (in italiano \"Re della strada\") \u00e8 una canzone del 1965 scritta e originariamente interpretata dal cantante country Roger Miller.\nIl brano.\nIl testo del brano racconta la storia di un uomo che conduce una vita da nomade ed \u00e8 continuamente in viaggio, probabilmente un musicista di strada (Miller stesso, infatti, era stato un musicista di strada). Ciononostante, l'uomo si sente \"libero\" e descrive ironicamente se stesso come \"re della strada\".\nLa canzone fu scritta all'Idanha Hotel di Boise, nell'Idaho. Durante una intervista nei primi anni settanta, Miller menzion\u00f2 di aver scritto il brano nell'area di Chicago. Il disco singolo contenente il brano ebbe un notevole successo, raggiungendo la quarta posizione nella \"Billboard Hot 100\", e la prima nella classifica \"Country &amp; Easy Listenint\".\nAl verso \"no pool, no pets, I ain't got no cigarettes\" ha fatto pi\u00f9 volte riferimento Christopher McCandless durante il suo viaggio in Alaska.\nCover.\nIl brano nel corso degli anni \u00e8 stato oggetto di numerosissime cover, registrate da importanti artisti, fra i quali si rocrdano principalmente Dean Martin, Jack Jones, Boney M., R.E.M., Johnny Paycheck, Boxcar Willie, Randy Travis, Rangers, James Kilbane, John Stevens, the Statler Brothers, Rufus Wainwright, Giant Sand, The Proclaimers, Ray Conniff Singers e i The Reverend Horton Heat.\nUso nei media.\nLa canzone \u00e8 stata utilizzata nella colonna sonora del film del 1976 \"Im Lauf der Zeit\" di Wim Wenders. Inoltre \u00e8 possibile sentirla anche in \"Ricky Bobby - La storia di un uomo che sapeva contare fino a uno\", \"I segreti di Brokeback Mountain\", \"Into the Wild\" e in \"Swingers\".\nNel 2006 una reinterpretazione di \"King of the Road\", con il testo modificato \u00e8 stata registrata da Bobby Solo per la campagna pubblicitaria del numero telefonico 1288 della Telecom. La canzone \u00e8 stata intitolata semplicemente \"La canzone del Pelotto\", in riferimento alla mascotte degli spot.\nQueen of the House.\nNello stesso anno della pubblicazione del singolo \"King of the Road\", fu pubblicato un brano di risposta dalla cantante Jody Miller dal titolo \"Queen of the House\" (in italiano \"Regina della casa\"). Mantenendo la melodia del brano di Roger Miller, il testo di \"Queen of the House\", scritto da Mary Taylor, raccontava la vita quotidiana di una casalinga."}
{"id": "2011703", "revid": "71155", "url": "https://it.wikipedia.org/wiki?curid=2011703", "title": "Poesie", "text": ""}
{"id": "2011704", "revid": "287204", "url": "https://it.wikipedia.org/wiki?curid=2011704", "title": "Jean Landry", "text": ""}
{"id": "2011705", "revid": "287204", "url": "https://it.wikipedia.org/wiki?curid=2011705", "title": "Do Anything You Say", "text": "Do Anything You Say \u00e8 un brano musicale scritto dall'artista inglese David Bowie e pubblicato come 45 giri il 1\u00ba aprile 1966.\nFu il primo singolo accreditato al solo Bowie, sebbene fosse stato inciso con il gruppo The Buzz in cui militava in quel periodo.\nIl brano.\nSi tratta di una composizione in puro stile Rhythm &amp; Blues, con armonie articolate secondo lo schema \"domanda-risposta\" che richiamano \"Tired of Waiting for You\" dei Kinks e soprattutto \"Anyway, Anyhow, Anywhere\" degli Who. Ancora una volta dopo \"You've Got a Habit of Leaving\" dell'anno precedente, la band londinese esercit\u00f2 una notevole influenza sulle composizioni di Bowie che con questo brano torn\u00f2 a uno degli argomenti standard dei testi R&amp;B, un ragazzo che piange nel vedere altre coppie mano nella mano dopo che la sua fidanzata lo ha lasciato e che decide di fare di tutto per farla ritornare.\nIl lato B.\nBrano dalle sfumature jazz che include anche un ritornello cantato da Bowie in stile scat, \"Good Morning Girl\" accenna a Georgie Fame e a \"I Need Love\" dei Dave Clark Five, mentre il titolo \u00e8 un riferimento allo standard \"Good Morning, School Girl\" composto da Sonny Boy Williamson I nel 1937, di cui gli Yardbirds avevano gi\u00e0 pubblicato una cover. La canzone rimase nel repertorio live dei Buzz durante tutto il 1966.\nRegistrazione.\nIl demo di \"Do Anything You Say\" venne registrato ai Regent Sound Studios di Londra il 22 febbraio 1966, mentre la versione definitiva venne incisa il 7 marzo negli studi della Pye Records.\nUscita e accoglienza.\nIl 45 giri usc\u00ec il 1\u00ba aprile 1966, preceduto da un'esibizione promozionale al Target Club di High Wycombe durante la quale David venne intervistato da Earl Richmond di Radio London.\nAppena un giorno dopo la pubblicazione, \"Melody Maker\" riport\u00f2 una recensione della cantante Dusty Springfield: \u00abNon ho la pi\u00f9 pallida idea di chi sia, ma riesco a vedere lo sforzo che \u00e8 stato fatto per questo disco. \u00c8 piacevole, il sound \u00e8 un po' caotico\u00bb.\nAnche se David e i Buzz continuarono a proporre \"Do Anything You Say\" in diversi spettacoli e concerti, incluso il \"Bowie Showboat\" che avrebbe preso il via a breve, in termini di vendite il singolo si rivel\u00f2 l'ennesimo insuccesso.\nPubblicazioni successive.\nSulla scia della crescente popolarit\u00e0 di David Bowie, nel 1972 la Pye Records ripubblic\u00f2 \"Do Anything You Say\" nel Regno Unito e in Giappone, stavolta con \"I Dig Everything\" come lato B.\n\"Do Anything You Say\" \u00e8 presente nell'EP \"For the Collector Early David Bowie\" (1972) ed entrambe le tracce del singolo si trovano nel box set \"I Dig Everything: The 1966 Pye Singles\" (1999), nell'EP \"Don't Be Fooled by the Name\" (1981, uscito in Italia come \"Early Bowie\") e nelle raccolte \"David Bowie: The Collection\" (1985), \"David Bowie 1966\" (1987) e \"Early On (1964-1966)\" (1991).\nCover.\n\"Do Anything You Say\" e \"Good Morning Girl\" sono state oggetto di cover, rispettivamente, da parte dei The Great Imposters nell'album tributo \"Dollars in Drag: A Tribute to David Bowie\" (1977) e dei Brian Jonestown Massacre nella raccolta di artisti vari \"Pure Spun Sugar\" (1998)."}
{"id": "2011706", "revid": "767487", "url": "https://it.wikipedia.org/wiki?curid=2011706", "title": "Villa Roccaromana", "text": "Villa Roccaromana - poi de Gemmis - \u00e8 una struttura di interesse storico di Napoli; \u00e8 locata nel quartiere di Posillipo, per l'esattezza in Via Posillipo, 38. L'architettura in questione, sorge su antiche grotte scavate nel tufo.\nFu voluta nel 1814 da Nicola Caracciolo di Roccaromana, che la costru\u00ec su un terreno di 2,25 moggi di Michele Fiorillo e Giuseppe Pucci, allora proprietari di buona parte della collina di Posillipo. Il duca am\u00f2 impreziosirla soprattutto di varie piante esotiche e vi fece anche costruire una pagoda a picco sul mare. Nella casa, il duca Nicola install\u00f2 una ricchissima collezione di animali impagliati di cui oggi non rimane pi\u00f9 niente. Vi organizzava grandi feste, soprattutto nelle grotte sopracitate.\nVerso la fine del XIX secolo fu acquistata dalla nobile famiglia Le Mesurier di Birkenhead, che la utilizz\u00f2 come residenza estiva. Appartenne quindi alla baronessa di Castel Foce Helen Anne de Gemmis.\nLa villa rimase della famiglia de Gemmis fino al XXI secolo, quindi ha subito varie trasformazioni ed oggi risulta essere un condominio. Numerosi i reperti archeologici rinvenuti in questo luogo, risalenti al periodo dell'Impero romano.\nOggi, la villa Roccaromana \u00e8 adibita ad abitazioni di uso civile."}
{"id": "2011710", "revid": "124291553", "url": "https://it.wikipedia.org/wiki?curid=2011710", "title": "Fernand Pelloutier", "text": "Fu a capo della \"F\u00e9d\u00e9ration des Bourses du travail\", la principale organizzazione sindacale francese di fine '800, dal 1895 fino alla sua morte nel 1901. Nel 1902 le \"borse del lavoro\" confluirono nella \"Conf\u00e9d\u00e9ration g\u00e9n\u00e9rale du travail\". \nLe teorie di Pelloutier furono molto importanti per i movimenti del sindacalismo rivoluzionario, specie in Italia, e anche Georges Sorel prese molto spunto dalle sue idee. Alle elezioni legislative del 1889, sostiene la candidatura di Aristide Briand, allora repubblicano radicale. In seguito fonda a Saint-Nazaire una sezione del partito operaio francese, \u00abL'Emancipation\u00bb. Durante il congresso operaio del 1892 Pelloutier si distingue con la sua proposta di \"sciopero generale universale\", in antitesi alle posizioni di Jules Guesde.\nDecisivo sar\u00e0 l'incontro con Augustin Hamon, che lo convince a dimettersi dal partito operaio e ad avvicinarsi all'anarchismo. A Parigi, dove decide di fermarsi, a partire dal 1893 si impegna strenuamente nel tentativo di convincere gli anarchici della necessit\u00e0 della loro militanza esclusivamente nei sindacati rivoluzionari. La sua passione coinvolge anche \u00c9mile Pouget, che da quel momento diverr\u00e0 un suo compagno di lotta sindacale.\nPartigiano dell'azione diretta, del sabotaggio, dello sciopero generale e dell'indipendenza da ogni partito, nel 1895 diviene segretario generale della Federazione delle Borse del Lavoro. Da allora, collabora anche a numerose riviste e giornali, tra cui, \u00abLes Temps Nouveaux\u00bb (Tempi Nuovi) e \u00abL'Art social\u00bb; \u00e8 anche il fondatore, nel 1897, della rivista mensile di economia sociale \u00abL'Ouvrier des Deux-Mondes\u00bb (L'operaio dei due mondi).\nL'organizzazione della Federazione delle Borse del Lavoro lo impegna fino al giorno della sua morte, avvenuta il 13 marzo 1901 (a 33 anni) sempre a Parigi, in seguito ai postumi della tubercolosi contratta durante l'infanzia."}
{"id": "2011711", "revid": "125346196", "url": "https://it.wikipedia.org/wiki?curid=2011711", "title": "Stayin' Alive", "text": "Stayin' Alive \u00e8 un singolo del gruppo musicale Bee Gees, pubblicato il 13 dicembre 1977 come secondo estratto dalla colonna sonora \"Saturday Night Fever\".\nDescrizione.\nLa canzone, scritta dai tre membri del gruppo, Barry, Robin e Maurice Gibb, e co-prodotta da Albhy Galuten e Karl Richardson, rimane tutt'oggi uno dei brani pi\u00f9 celebri e popolari dei Bee Gees, in parte grazie al suo utilizzo nella prima sequenza dopo i titoli di testa de \"La febbre del sabato sera\".\nStoria del brano.\nIl produttore esecutivo della colonna sonora, Robert Stigwood (il quale era anche il manager del gruppo), chiese ai Bee Gees di scrivere un paio di canzoni per il film sul quale stava lavorando. In quel momento, il film era ancora in uno stato di mero progetto, privo persino del titolo. Le uniche indicazioni che Stigwood pot\u00e9 dare ai fratelli Gibb furono dei riferimenti sulla moda della musica disco che impazzava in quegli anni.\n\"Stayin' Alive\" venne scritta nel giro di pochi giorni dai componenti della band e venne registrata agli Ch\u00e2teau d'H\u00e9rouville Studios vicino a Parigi. Durante le registrazioni del brano, mor\u00ec la madre del batterista Dennis Byron, che fu costretto ad interrompere i lavori, e i Bee Gees dovettero cercare un rimpiazzo, non riuscendo per\u00f2 a trovarne uno in quella zona della Francia e decidendo quindi di registrare ed riprodurre un nastro magnetico nel quale veniva ripetuto all\u2019infinito un frammento di batteria di \"Night Fever\", altro brano da loro appena realizzato e che avrebbe avuto molto successo; il gruppo accredito poi le parti di batteria di \"Stayin' Alive\" ad un fantomatico \"Bernard Lupe\".\nLa RSO Records, l'etichetta discografica del gruppo, voleva che la canzone venisse chiamata \"Saturday Night\", in modo da fungere da \"title track\" per l'album, ma i tre fratelli insistettero per cambiarle il titolo, poich\u00e9 pensavano che fossero presenti troppi brani con la parola \"saturday\"; inoltre c'era gi\u00e0 una canzone, \"Night Fever\", ad avere al suo interno la parola \"night\". Stigwood rivel\u00f2 il titolo del film al gruppo prima della realizzazione della canzone, e fu proprio in quel momento che a Maurice Gibb venne l'idea di battezzare il brano \"Stayin' Alive\".\nPromozione.\nDopo \"La febbre del sabato sera\", \"Stayin' Alive\" \u00e8 stata inserita nella colonna sonora di decine di film, spesso con intenti diversi rispetto al suo primo utilizzo, e principalmente in modo parodistico. In una famosa scena del film comico \"L'aereo pi\u00f9 pazzo del mondo\", il brano (accelerato rispetto alla versione originale) fa da sottofondo ad una esagerata sequenza di danza, parodia del genere disco. La canzone inoltre si \u00e8 sentita in \"In viaggio con Pippo\", \"Un furfante tra i boy scout\" , \"A Night at the Roxbury\", \"Tesoro mi si sono ristretti i ragazzi\", \"Arthur e il popolo dei Minimei\", \"Young @ Heart\", \"Madagascar\", \"Il cacciatore di ex\" (in versione remixata), in \"Ted\" e in \"Ready Player One\".\nSuccesso commerciale.\nIl singolo mantenne la prima posizione della \"Billboard Hot 100\" per quattro settimane, come pure in Canada, mentre in Australia vi rimase per sette settimane, nei Paesi Bassi per tre settimane ed in Francia e Nuova Zelanda per due settimane. Il brano, spesso indicato come la \"signature song\" del gruppo, \u00e8 ancora oggi molto ascoltato in numerose occasioni, in particolar modo quando si desidera ricreare le atmosfere degli anni settanta.\nNel 2004, \"Stayin' Alive\" \u00e8 stata collocata alla 189\u00aa posizione nella lista delle 500 migliori canzoni di tutti i tempi dalla celebre rivista Rolling Stone, mentre sempre nello stesso anno, \u00e8 stata aggiunta nella AFI's 100 Years... 100 Songs alla nona posizione.\nVideo musicale.\nIl videoclip utilizzava un'idea completamente differente rispetto a quella de \"La febbre del sabato sera\". Nel video infatti, il gruppo esegue il brano sul set del film \"Sgt. Pepper's Lonely Hearts Club Band\", che rappresentava uno scenario urbano. Fu realizzato anche un altro video per il brano, destinato al mercato europeo, in cui il gruppo interpretava \"Stayin' Alive\" in uno studio di registrazione, alternando sequenze riprese nelle strade di New York. Caratteristica particolare di questa seconda versione \u00e8 il look di Barry Gibb, che insolitamente appare senza barba.\nRiconoscimenti.\nPer il brano, i Bee Gees ottennero un Grammy Award nel 1979 nella categoria \"miglior arrangiamento vocale per due o pi\u00f9 voci\".\nNel corso degli anni \"Stayin' Alive\" ha ricevuto diversi riconoscimenti ed attestati. La canzone \u00e8 stata inserita alla posizione 189 della lista delle 500 pi\u00f9 grandi canzoni secondo la rivista Rolling Stone. Inoltre si \u00e8 aggiudicata anche la quarantaseiesima posizione della \"Billboard's All Time Top 100\".\nClassifiche.\nIl singolo ha raggiunto la prima posizione anche in Australia, Brasile, Paesi Bassi, Nuova Zelanda, Spagna e Sud Africa, la seconda in Cina, Finlandia, Francia e Germania e la quarta in Norvegia, Irlanda e Messico.\nCuriosit\u00e0.\nIl ritornello della canzone, in particolare lo spezzone in cui viene ripetuto pi\u00f9 volte \"Ah, ah, ah, ah, stayin' alive\", viene spesso utilizzato nelle esercitazioni delle manovre di rianimazione cardio-polmonare (RCP), in cui il soccorritore preme con i palmi delle mani giunte sullo sterno della persona da rianimare seguendo la canzone per effettuare le compressioni con il giusto ritmo, in quanto il brano \u00e8 caratterizzato da una velocit\u00e0 di circa 100 BPM, ideale per una sollecitazione che deve indurre al recupero da un arresto cardiaco."}
{"id": "2011713", "revid": "1272592", "url": "https://it.wikipedia.org/wiki?curid=2011713", "title": "A filetta", "text": "A Filetta \u00e8 una delle pi\u00f9 note formazioni musicali corse. Il gruppo ha avuto origine a Lumio nella Balagna, in Corsica, nel 1978.\nCaratteristica peculiare del gruppo, cos\u00ec come della musica corsa in genere, \u00e8 quella di fondarsi prevalentemente sulla voce e sulla polifonia.\nFormazione.\nAttualmente il gruppo \u00e8 composto da:"}
{"id": "2011716", "revid": "599013", "url": "https://it.wikipedia.org/wiki?curid=2011716", "title": "Universit\u00e0 di Montreal", "text": ""}
{"id": "2011718", "revid": "3115", "url": "https://it.wikipedia.org/wiki?curid=2011718", "title": "Night Fever", "text": "Night Fever \u00e8 una canzone, scritta ed interpretata dai Bee Gees. Il brano \u00e8 stato estratto come singolo dalla colonna sonora del film \"La febbre del sabato sera\". Inizialmente, il produttore Robert Stigwood voleva intitolare il film \"Saturday Night\" (\"Sabato notte\").\n\"Night Fever\" rimase alla posizione numero uno della \"Official Singles Chart\" per due settimane e della \"Billboard Hot 100\" per otto settimane nel 1978, prendendo il posto del brano \"Love Is Thicker Than Water\", sempre di Gibb, ed in seguito venendo sostituita da \"If I Can't Have You\" cantata da Yvonne Elliman, ma scritta e prodotta dai Bee Gees.\nDopo il successo di \"Night Fever\", il governatore dello stato della Florida, Reubin O'Donovan Askew, decor\u00f2 i tre componenti del gruppo con il titolo di \"cittadini onorari\" dello stato, per via del tempo passato in sala di incisione a Miami.\nOltre che ne \"La febbre del sabato sera\", la canzone \u00e8 apparsa anche nella colonna sonora del film \"Mystery Men\".\nLa canzone \u00e8 alla posizione numero 33 della \"Billboard's All Time Top 100\".\nEsiste una cover del brano registrata nel 2008 da Tina Arena per la colonna sonora del film \"Disco\"."}
{"id": "2011721", "revid": "179980", "url": "https://it.wikipedia.org/wiki?curid=2011721", "title": "CSD Comunicaciones", "text": ""}
{"id": "2011724", "revid": "116728413", "url": "https://it.wikipedia.org/wiki?curid=2011724", "title": "Teatro Shalom", "text": "Il teatro Shalom \u00e8 un teatro di Empoli.\nTipico esempio di struttura medio-piccola legata all'associazionismo parrocchiale, il teatro risale all'inizio degli anni settanta e ha assunto l'attuale redazione dopo i lavori di adattamento eseguiti nel 1980-82 su progetto dell'architetto Ancillotti."}
{"id": "2011727", "revid": "767487", "url": "https://it.wikipedia.org/wiki?curid=2011727", "title": "Franti\u0161ek Ign\u00e1c Anton\u00edn T\u016fma", "text": "Attivo soprattutto a Vienna, fu uno dei pi\u00f9 importanti compositori boemi del barocco, nonch\u00e9 celebre organista, gambista o tiorbista.\nBiografia.\nT\u016fma ricevette i primi insegnamenti da suo padre, organista della parrocchia di Kostelec, e successivamente studi\u00f2 forse al Clementinum, all'epoca importante seminario gesuita a Praga. Probabilmente anche studi\u00f2 e cant\u00f2 come tenore sotto la guida del compositore e organista Bohuslav Matej Cernohorsk\u00fd presso la chiesa minorita di San Giacomo. Successivamente T\u016fma si rec\u00f2 a Vienna, dove fu prima musicista da chiesa e successivamente nel 1722 divent\u00f2 vice-Kapellmeister (vice-maestro di cappella). Nell'aprile del 1729 il suo nome appare per la prima volta in una registrazione a Vienna, con la quale venne attestata la nascita di un suo figlio.\nNel 1731 divenne \"Compositor und Capellen-Meister\" al servizio del conte Franz Ferdinand Kinsky, il quale era gran cancelliere di Boemia. La protezione di Kinsky rese possibile per T\u016fma poter studiare contrappunto con Johann Joseph Fux a Vienna. Egli era gi\u00e0 entrato precedentemente in contatto con il celebre compositore austriaco, precisamente il 28 agosto 1723, in occasione della prima rappresentazione della festa teatrale \"Costanza e Fortezza\" di Fux, alla quale partecip\u00f2 assieme a Ji\u0159\u00ed Anton\u00edn Benda e Sylvius Leopold Weiss. Nel 1734 Kinsky raccomand\u00f2 T\u016fma per la posizione di maestro di cappella della Cattedrale di Praga, ma tale raccomandazione giunse tardi e T\u016fma dovette rimanere al servizio di Kinsky sino alla morte di quest'ultimo, avvenuta nel 1741. In seguito nello stesso fu nominato Kapellmeister dell'imperatrice Elisabetta Cristina, vedova dell'imperatore Carlo VI; alla morte di costei nel 1750 T\u016fma ricevette una pensione.\nNei successivi 18 anni egli rimase a Vienna, dove fu attivo come compositore e come suonatore di viola da gamba bassa e tiorba; egli fu stimato sia dalla corte asburgica che dalla nobilt\u00e0 e almeno un suo lavoro potrebbe essergli stato commissionato dall'imperatrice Maria Teresa. Dopo la morte della moglie avvenuta nel 1768 circa, T\u016fma visse nel monastero di Geras, ma durante la sua ultima malattia torn\u00f2 nella capitale austriaca e mor\u00ec nel convento Merciful Brethren a Leopoldstadt.\nConsiderazioni sull'artista.\nLa musica di T\u016fma stilisticamente appartiene al tardo barocco. I suoi lavori sacri, i quali furono senz'altro conosciuti sia ad Haydn che a Mozart, erano noti dai contemporanei per la solidit\u00e0 della loro struttura e per il loro trattamento delicato sia del testo che del cromaticismo. La sua musica strumentale comprende sonate a tre e a quattro, sinfonie e partite, in gran parte per archi e basso continuo; alcuni di questi furono chiaramente pensati per un uso orchestrale."}
{"id": "2011729", "revid": "1543377", "url": "https://it.wikipedia.org/wiki?curid=2011729", "title": "Alphabet Killer", "text": "Il nome deriva dal fatto che le vittime avevano le stesse iniziali per nome e cognome: l'impatto dei crimini fu tale che nella contea le bambine con iniziali uguali venivano tenute a casa per lunghi periodi. Fra la fine degli anni settanta e i novanta ci furono altri omicidi che presentavano caratteristiche simili, dei quali venne riconosciuto essere responsabile Joseph Naso, che venne arrestato e condannato a morte nel 2013. Gli altri sono ancora irrisolti.\nStoria.\nFra il 1971 e il 1973 ci fu una serie di omicidi denominata \"Alphabet Murders\" o anche \"Double Initial Murders\" (\"omicidi delle doppie iniziali\"), in quanto ciascuna delle tre vittime, tutte assassinate per strangolamento dopo essere state violentate, aveva le stesse iniziali per il nome e il cognome e ognuna fu ritrovata in una citt\u00e0 il cui nome iniziava con la stessa lettera: \nDall'FBI furono interrogate oltre cento persone ma poche tra esse risultarono a conoscenza dei fatti. Una persona, il cui nome non \u00e8 mai stato reso noto, che all'epoca fu dichiarata \"interessata nei fatti\" si suicid\u00f2 sei settimane dopo l'ultimo omicidio, ma venne tolta dal registro degli indagati nel 2007, quando il test del DNA ha smentito ogni suo coinvolgimento. Per l'omicidio di Carmen Colon venne indiziato inizialmente suo zio, ma le tracce quasi nulle lasciate dall'assassino non poterono confermarne la colpevolezza; lo zio si suicid\u00f2 nel 1991. Altro sospettato fu il serial killer Kenneth Bianchi, colpevole insieme al cugino Angelo Buono di una serie di strangolamenti a Los Angeles.\nFra il 1977 e il 1994 vennero commessi altri quatto omicidi con analogie con i casi precedenti:\nTutte e quattro le vittime erano prostitute e avevano le stesse iniziali per nome e cognome, come per la serie di omicidi dei primi anni settanta nella zona di Rochester, anche se allora le vittime furono delle bambine.\nNon ci furono altri sviluppi fino a che nel 2010 Joseph Naso non venne arrestato per violazione della libert\u00e0 vigilata; a seguito di una perquisizione la polizia trov\u00f2 a casa sua circa 4.000 foto pornografiche, molte delle quali presentavano donne che sembravano in stato di incoscienza o morte, oltre ai suoi diari, soprannominati \"Rape journals\", con descrizioni grafiche dello stupro e della tortura di giovani donne; venne trovata anche una lista di dieci nomi, quattro dei quali sembravano potessero riferirsi ai crimini commessi fra la fine degli anni settanta e i primi novanta e noti come \"Alphabet Murders\" o \"Double Initial Killings\". Joseph Naso verr\u00e0 condannato a morte nel 2013 per gli omicidi di Roxene Roggasch, Carmen Lorraine Colon, Pamela Parsons e Tracy Tafoya avvenuti tra gli anni settanta e novanta, e che erano state ritrovate strangolate in zone rurali della California.\nNaso venne condannato per i quattro omicidi californiani ma non per quelli commessi a New York nei primi anni settanta. Naso visse nella zona di Rochester all'epoca degli assassinii delle ragazze e la polizia di New York lo ha inserito fra i potenziali colpevoli anche degli altri omicidi, bench\u00e9 l'unica prova del DNA degli omicidi di New York non corrisponda a quella di Naso e anche la tipologia di vittima sia diversa, poich\u00e9 si trattava di studentesse, e non di prostitute come in California; tuttavia esiste una tenue connessione in quanto nel 1980 ci fu un'altra uccisione a doppia iniziale quando venne ritrovato il cadavere di una donna di 22 anni di nome Sheila Shepherd di Saratoga Springs, nello stato di New York, strangolata nuda nel suo letto. Naso non ha mai confessato e non \u00e8 stata quindi fornita una motivazione per le doppie iniziali simili.\nOmicidi.\nCarmen Col\u00f3n.\nAlle 16:20 del 16 novembre 1971, una bambina portoricana di nome Carmen Col\u00f3n, 10 anni, scomparve nel nulla mentre stava tornando a casa dopo aver fatto una commissione in un negozio di Rochester, New York. Secondo alcuni testimoni oculari, la Col\u00f3n entr\u00f2 in una farmacia su West Main Street per ritirare delle medicine per la nonna, ma lasci\u00f2 il locale dopo che le venne detto che le medicine non erano ancora pronte, dicendo al titolare Jack Corbin: \u00abDevo andare! Devo andare!\u00bb. Quindi fu vista salire in un'auto parcheggiata nei pressi della farmacia. La Col\u00f3n fu dichiarata persona scomparsa alle 19:50.\nCirca cinquanta minuti dopo l'uscita della Col\u00f3n dalla farmacia, alcuni automobilisti che percorrevano la Interstate 490 videro una bambina, nuda dalla vita in gi\u00f9, che correva via da un veicolo in retromarcia descritto come una Ford Pinto di colore scuro, agitando freneticamente le braccia e urlando nel tentativo di fermare le auto di passaggio. Almeno uno dei testimoni vide la Col\u00f3n mentre veniva ricondotta al veicolo dal suo rapitore. Gli inquirenti stabilirono in seguito che la Col\u00f3n, seminuda e in evidente stato di isteria, era stata vista mentre correva in strada da decine se non centinaia di auto, ma nessuno si era fermato per aiutare la bambina o almeno verificare cosa stesse succedendo.\nDue giorni dopo, due ragazzi scoprirono il cadavere di Carmen Col\u00f3n in un burrone non lontano dalla Interstate 490, e nei pressi del villaggio di Churchville, a circa 6 miglia di distanza da Rochester. Il corpo era nudo dalla vita in gi\u00f9. Il suo cappotto venne ritrovato in un canale sotterraneo a poca distanza; mentre i pantaloni furono trovati solo il 30 novembre, vicino alla strada di servizio dove numerosi automobilisti l'avevano osservata mentre tentava di sfuggire al suo rapitore.\nL'autopsia rivel\u00f2 che, oltre ad aver subito violenza carnale, la bambina aveva il cranio fratturato ed era stata strangolata. Inoltre, sul corpo furono rinvenuti ampi segni di graffi dovuti a unghie.\nSia l'omicidio della Col\u00f3n sia il fatto che nessuno si fosse fermato per prestare aiuto alla bambina in fuga sulla Interstate 490, furono notizie che crearono molta indignazione e scalpore. Due giornali di New York, il \"Times Union\" e il \"Democrat and Chronicle\", offrirono una ricompensa cumulativa di 2.500 dollari a chi avesse fornito informazioni che potessero portare all'arresto del colpevole.\nWanda Walkowicz.\nDiciassette mesi dopo, circa alle 17:00 del 2 aprile 1973, Wanda Walkowicz, 11 anni, spar\u00ec mentre tornava a casa nella zona est di Rochester. Secondo il titolare della salumeria nella quale la Walkowicz era andata per fare delle commissioni, la bambina era uscita dal negozio verso le 17:15 e si era poi incamminata da sola lungo Conkey Avenue. La scomparsa della Walkowicz fu denunciata dalla madre, Joyce, alle 20:00.\nLa polizia si mise immediatamente alla ricerca per localizzare Wanda Walkowicz. Quasi cinquanta agenti perquisirono diverse miglia quadrate di terreno intorno a casa sua, alla salumeria e alle aree nei pressi del fiume Genesee dove la bambina era solita andare a giocare. Le ricerche non riuscirono ad individuare Wanda, anche se molti abitanti del quartiere ricordarono di aver visto la Walkowicz, mentre camminava per strada con la borsa della spesa, nei pressi di Avenue B. Tre testimoni in particolare dissero di aver visto una macchina di colore marrone scuro che costeggiava il marciapiede dove Wanda stava camminando.\nIl cadavere completamente vestito della Walkowicz fu rinvenuto da un poliziotto alle 10:15 del giorno seguente, scaricato ai piedi di una collina lungo la strada State Route 104 vicino a Webster, approssimativamente a 7 miglia da Rochester. La posizione del corpo indicava che era stato gettato da un veicolo in movimento, con il cadavere che era rotolato fino al luogo del ritrovamento.\nL'autopsia rivel\u00f2 che la bambina era stata ripetutamente violentata, e poi strangolata da dietro con un laccio, o pi\u00f9 probabilmente con una cintura. Diversi graffi sul corpo indicavano che la vittima aveva lottato con il proprio aggressore. Infine, il corpo era stato rivestito dopo la morte, furono rinvenute tracce di sperma e peli pubici, e vari peli bianchi di gatto sui vestiti, anche se la famiglia della vittima non aveva animali domestici all'epoca.\nMichelle Maenza.\nSette mesi dopo, la sera del 26 novembre 1973, Michelle Maenza, 11 anni, fu dichiarata scomparsa dalla madre Carolyn, dopo che non era tornata a casa da scuola. Successive investigazioni determinarono che Michelle Maenza era stata vista per l'ultima volta da alcune sue compagne di classe alle 15:20 circa mentre camminava da sola in direzione di un centro commerciale vicino alla sua scuola con l'intenzione di recuperare una borsa che sua madre aveva lasciato all'interno di un negozio all'inizio di quel giorno. Approssimativamente dieci minuti dopo, un testimone vide la Maenza seduta sul sedile del passeggero in un veicolo di colore beige mentre percorreva Ackerman Street prima di girare su Webster Avenue. Secondo questa testimonianza, la bambina stava piangendo.\nAlle 17:30 del 26 novembre, un automobilista osserv\u00f2 un uomo in piedi vicino a un grosso veicolo beige o marrone chiaro con una gomma a terra, parcheggiato lungo la Route 350 nella citt\u00e0 di Walworth, mentre teneva per un polso una bambina che potrebbe essere stata Michelle Maenza. Quando l'automobilista si ferm\u00f2 per offrire assistenza, l'individuo afferr\u00f2 di peso la ragazzina e la mise dietro la sua schiena nascondendola alla vista del passante, dicendo che non aveva bisogno di alcun aiuto.\nIl corpo di Michelle Maenza, completamente vestito, fu scoperto alle 10:30 del 28 novembre, steso a faccia in gi\u00f9 in un fosso nei pressi di una stradina di campagna a Macedon, a circa 15 miglia di distanza da Rochester. L'autopsia rivel\u00f2 che oltre alle percosse, la Maenza era stata stuprata, e poi strangolata a morte da dietro con una corda. Sui vestiti della vittima furono rinvenuti numerosi peli bianchi di gatto, e campioni di foglie corrispondenti al fogliame in cui fu scoperto il suo corpo furono recuperati dall'interno di una delle sue mani serrate, indicando che fosse stata uccisa nel luogo del ritrovamento del corpo. Gli investigatori furono in grado di rilevare una parziale impronta digitale dal collo della vittima e tracce di sperma sul corpo e sulle mutandine. Le analisi del liquido seminale rivelarono che la vittima era stata violentata da un unico individuo.\nUlteriori analisi relative al contenuto dello stomaco di Michelle Maenza rivelarono tracce di hamburger e cipolle, ingeriti un'ora prima circa del decesso, dando credito ad alcuni testimoni che avevano indicato di aver visto una ragazzina che corrispondeva ai connotati della Maenza, in compagnia di un uomo caucasico con i capelli scuri, di et\u00e0 compresa tra i 25 e i 35 anni, in un fast food a Penfield alle 16:30 circa del pomeriggio della sua scomparsa.\nSospettati.\nMiguel Col\u00f3n.\nNel caso dell'omicidio di Carmen Col\u00f3n, suo zio, Miguel Col\u00f3n, \u00e8 considerato dagli investigatori un forte indiziato come autore del reato. Miguel era il fratello del padre della Col\u00f3n, Justiniano. Dopo la separazione dei genitori di Carmen, egli aveva intrattenuto una relazione sentimentale con la madre della bambina, Guillermina, e la piccola aveva iniziato a chiamarlo \"zio Miguel\".\nIn genere, nella occasioni in cui Carmen Col\u00f3n andava in farmacia per prendere le prescrizioni familiari, veniva accompagnata dal nonno, Felix, anche se alla data della sua scomparsa, Carmen aveva chiesto ai suoi nonni di poter andare a piedi in farmacia da sola. \nSolo qualche settimana prima della scomparsa di Carmen, suo zio aveva acquistato un'auto molto simile a quella vista sul luogo del rapimento da alcuni testimoni oculari sulla interstatale 490. Il dipartimento di polizia di Rochester ricevette sei descrizioni differenti del modello del veicolo, sebbene tutti i resoconti erano concordi che si trattasse di un automobile di lusso. Tuttavia, uno dei testimoni osserv\u00f2 che la bambina fu condotta verso l'auto per mano, suggerendo che probabilmente conoscesse il suo rapitore. Gli inquirenti perquisirono l'automobile di Miguel Col\u00f3n poco tempo dopo l'omicidio, scoprendo che la macchina era stata recentemente lavata sia internamente che esternamente, e il bagagliaio era stato pulito con una forte soluzione detergente. Interrogando il venditore che aveva venduto l'auto a Miguel, egli disse che il bagagliaio non era stato lavato prima della vendita. In aggiunta, nell'auto fu rinvenuta una bambola di propriet\u00e0 di Carmen Col\u00f3n, anche se i genitori della bambina dissero agli investigatori che frequentemente la loro figlioletta viaggiava in auto con lo zio, e quindi poteva averla semplicemente dimenticata. Infine, secondo quanto dichiarato da un amico, due giorni dopo la morte della nipotina, Miguel gli aveva detto di avere l'intenzione di lasciare il Paese perch\u00e9 aveva fatto \"qualcosa di sbagliato a Rochester\". Miguel si trasfer\u00ec effettivamente da Rochester a Porto Rico solo quattro giorni dopo l'omicidio della nipote.\nNel marzo 1972, gli investigatori si recarono a San Juan per interrogare Miguel, anche se i giornali locali pubblicarono articoli che descrivevano in dettaglio le intenzioni della polizia di interrogarlo, portando Miguel a fuggire. Miguel si arrese alle autorit\u00e0 il 26 marzo, accettando di essere estradato a Rochester per essere interrogato.\nMiguel Col\u00f3n non fu in grado di fornire un alibi credibile circa i suoi spostamenti nella data della scomparsa della nipote. Nonostante i forti indizi, non fu trovata nessuna prova fisica che lo collegasse all'omicidio.\nMiguel Col\u00f3n si suicid\u00f2 nel 1991 all'et\u00e0 di 44 anni a seguito di una lite domestica nella quale aveva sparato e pugnalato la moglie e il fratello.\nDennis Termini.\nIl pompiere venticinquenne Dennis Termini di Rochester, fu uno dei sospettati nei casi degli omicidi dell'Alphabet Killer. Termini era un noto stupratore seriale che aveva commesso almeno quattordici stupri di ragazze tra il 1971 e il 1973. Era anche proprietario di un veicolo di colore beige simile a quello descritto dai testimoni presente sul luogo dei rapimenti, e si sapeva che aveva abitato vicino al luogo dove era stata vista per l'ultima volta la vittima Michelle Maenza.\nCinque settimane dopo la morte dell'ultima vittima dell'Alphabet Killer, il 1\u00ba gennaio 1974, Termini tent\u00f2 di rapire una ragazzina adolescente minacciandola con una pistola, anche se fugg\u00ec quando la ragazza si mise a strillare. Poco tempo dopo, fu fermato dalla polizia mentre stava cercando di attirare un'altra potenziale vittima, e Termini si suicid\u00f2 sparandosi in testa per sfuggire all'arresto. Una successiva analisi forense dell'auto di Termini rivel\u00f2 la presenza di peli bianchi di gatto, simili a quelli ritrovati sul cadavere di Michelle Maenza. Nel gennaio 2007 il cadavere di Dennis Termini venne riesumato per ottenere un campione di DNA da confrontarsi con lo sperma rinvenuto sul corpo della Walkowicz. I risultati del test furono negativi.\nKenneth Bianchi.\nAltro sospettato di essere l'Alphabet Killer fu il serial killer Kenneth Bianchi, che all'epoca degli omicidi lavorava come gelataio a Rochester. \u00c8 noto che abbia lavorato in luoghi vicini alla scena del crimine dei primi due omicidi. Bianchi si trasfer\u00ec da Rochester a Los Angeles nel gennaio 1976. Tra il 1977 e il 1978, lui e suo cugino Angelo Buono, si resero responsabili dei delitti degli \"Strangolatori di Hillside\", violentando, torturando e uccidendo 10 ragazze di et\u00e0 compresa dai 12 ai 28 anni. Bianchi non fu mai ufficialmente incriminato per gli omicidi dell'Alphabet Killer, e lui stesso ha sempre negato con veemenza ogni responsabilit\u00e0 nei crimini. Tuttavia, mentre abitava a Rochester, \u00e8 risaputo che guidasse un'automobile dello stesso modello e colore di quella vista nei luoghi dei rapimenti.\nJoseph Naso.\nNell'aprile 2011 Joseph Naso, 77 anni, fu arrestato a Reno, Nevada, per gli omicidi di quattro donne in California commessi tra il 1977 e il 1994, il cui cognome iniziava con la stessa lettera dell'alfabeto del nome. Naso aveva vissuto a Rochester nei primi anni settanta e viaggiava frequentemente tra New York e California. Inizialmente descritto dalle autorit\u00e0 come indiziato nel caso degli omicidi dell'Alphabet Killer, il test del DNA ha escluso che il suo sperma fosse quello trovato sul cadavere di Wanda Walkowicz. Naso fu processato il 18 giugno 2013, per gli omicidi delle quattro prostitute in California. Il 20 agosto fu dichiarato colpevole di tutti gli omicidi, e il 22 novembre condannato alla pena di morte."}
{"id": "2011730", "revid": "110157", "url": "https://it.wikipedia.org/wiki?curid=2011730", "title": "Nanae", "text": " \u00e8 una cittadina del Giappone settentrionale situata sull'isola di Hokkaid\u014d; fa parte del distretto geografico di Kameda e, a livello amministrativo, della sottoprefettura di Oshima e della prefettura di Hokkaid\u014d.\nA tutto il 31 marzo del 2009, aveva una popolazione di 28.930 abitanti distribuiti su una superficie di 216.61 km\u00b2, per una densit\u00e0 di 133,56 ab./km\u00b2\nNelle vicinanze della citt\u00e0 si trova il , uno stratovulcano di 1.133 metri di altezza."}
{"id": "2011735", "revid": "111573375", "url": "https://it.wikipedia.org/wiki?curid=2011735", "title": "Villa Faraone", "text": "Villa Faraone \u00e8 una delle ville storiche di Napoli; appartiene al gruppo delle Ville vesuviane del Miglio d'oro. La struttura \u00e8 locata nel quartiere di San Giovanni a Teduccio.\nEretta nel 1855 con un fabbricato a due piani, \u00e8 un bell'esempio di tardo neoclassicismo.\nLe quattro colonne della facciata, presentano scanalature in stucco sovrastate da capitelli ionici e da trabeazioni che reggono il balcone del piano nobile; quest'ultimo elemento, anch'esso costituito da vivaci elementi a motivi ionici.\nAltra caratteristica della villa \u00e8 il cortile che presenta una doppia esedra ellittica; a corona di quest'ultimo, troviamo un pergolato di otto colonne.\nL'architettura ha ricevuto di recente un restauro."}
{"id": "2011736", "revid": "110157", "url": "https://it.wikipedia.org/wiki?curid=2011736", "title": "Sala Duemila", "text": "La Sala Duemila \u00e8 un teatro di Empoli.\nQuesta sala della Unicoop realizzata negli anni cinquanta ha ospitato il primo cineforum dell'area empolese e poi la sede di una radio privata.\nDall'inizio degli anni ottanta ospita il Laboratorio Teatrale Empolese e la Compagnia Giallomare Minimal Teatro che l'hanno resa una vera e propria sala teatrale dove vengono allestiti spettacoli, laboratori per ragazzi e adulti, corsi professionali, corsi di aggiornamento per docenti e prove di compagnia. Per la recente attivit\u00e0 \u00e8 da segnalare la \"Rassegna Confini. Incontri tra nuovi linguaggi e nuovi pubblici\"."}
{"id": "2011744", "revid": "547992", "url": "https://it.wikipedia.org/wiki?curid=2011744", "title": "Agesilao I", "text": "La sua figura \u00e8 leggendaria. Secondo Pausania ed Erodoto era figlio del predecessore Dorisso e padre del successore Archelao. Il suo regno secondo Pausania sarebbe stato molto breve e contemporaneo all'adozione delle leggi di Licurgo. Secondo Apollodoro regn\u00f2 invece quarantaquattro anni e mor\u00ec nell'886 a.C."}
{"id": "2011746", "revid": "254059", "url": "https://it.wikipedia.org/wiki?curid=2011746", "title": "Piazza Sordello", "text": "Piazza Sordello \u00e8 una grande piazza sita in Mantova e dedicata al poeta mantovano del XIII secolo Sordello da Goito.\nStoria e descrizione.\nLa \" piazza di San Pietro\", sua prima denominazione, fu realizzata nel 1330 dopo la demolizione di vecchie case che si trovavano disposte fra due strade parallele che seguivano ancora l'antico disegno urbanistico della citt\u00e0 romana. Una via, \"Strada Magna\" univa il voltone di San Pietro con la cattedrale mentre l'altra via, \"Strata Sanctae Mariae Matris Domini\", univa la chiesa che le dava il nome, alla chiesa di Santa Croce, inglobata poi nel Palazzo Ducale, che si affacciava sul lato destro del sagrato del Duomo. Per secoli, la piazza \u00e8 rimasta il centro della vita politica, mondana e religiosa di Mantova.\nL'architettura predominante della piazza \u00e8 da far risalire prevalentemente al Basso Medioevo con inserimenti collocabili nel 1700 come la facciata del Duomo e il Palazzo Vescovile (Bianchi), che si trova accanto al Duomo stesso. Sul fianco di quest'ultimo il massiccio campanile romanico ne tradisce l'origine medievale. Sul lato sinistro della piazza, guardando la facciata del Duomo, si elevano in sequenza Palazzo Acerbi sovrastato dalla Torre della Gabbia, Palazzo Bonacolsi (Castiglioni), ornati entrambi da trifore a tutto sesto e provvisti di due portali uno archiato ed uno rinascimentale, Ca' degli Uberti e Palazzo Vescovile, detto anche \"Palazzo Bianchi\".\nDall'altro lato della piazza si affacciano il Palazzo del Capitano, che risale a prima del 1328 anno dell'ascesa al potere della famiglia Gonzaga che ne fecero il nucleo iniziale e pi\u00f9 antico del Palazzo Ducale. A fianco di questo maestoso edificio merlato, fu edificata la \"Domus Magna\" come il precedente caratterizzato da bifore quattrocentesche.\nNel 1901 fu demolita l\u2019esedra che chiudeva la piazza sul lato nord. La demolizione fu motivata dalla necessit\u00e0 di rendere pi\u00f9 agevole la movimentazione dei carri. L\u2019idea dell\u2019esedra era stata del duca Guglielmo Gonzaga che affid\u00f2 la progettazione a Bernardino Facciotto che inser\u00ec nel progetto anche l\u2019arcone monumentale che consentiva l'accesso al Prato di Castello, oggi piazza Castello.\nNel dicembre 2006 sono stati rinvenuti nell'angolo sud-est di Piazza Sordello i resti di pavimenti decorati a mosaico di una domus romana d'epoca imperiale. Attualmente il sito archeologico, in attesa di nuovi scavi, \u00e8 contenuto in una struttura affinch\u00e9 ne sia consentita la visione pubblica. Questa casuale scoperta archeologica potrebbe indurre una revisione della storia di Mantova, della quale l'epoca romana \u00e8 sempre stata considerata marginale, ma in ogni caso confermando come il luogo ora occupato dalla piazza, \u00e8 sempre stato il centro della comunit\u00e0 mantovana."}
{"id": "2011751", "revid": "125769661", "url": "https://it.wikipedia.org/wiki?curid=2011751", "title": "Giuliano Razzoli", "text": " Soprannominato \"Razzo\", \u00e8 specialista dello slalom speciale, specialit\u00e0 nella quale ha vinto la medaglia d'oro ai XXI Giochi olimpici invernali (terzo italiano, dopo Piero Gros e Alberto Tomba, a riuscire nell'impresa) e ha conquistato tutti i suoi podi in Coppa del Mondo.\nBiografia.\nStagioni 2005-2008.\nOriginario di Villa Minozzo e sugli sci dall'et\u00e0 di quattro anni, nell'ambiente del Circo bianco \u00e8 soprannominato \"Razzo\" ed esord\u00ec in Coppa Europa nella stagione 2004-2005. Nel 2006 il ventunenne Razzoli, che ancora non faceva parte della nazionale maggiore, fu apripista della gara di slalom speciale a , dove il suo tempo sarebbe stato il terzo assoluto nella prima manche. Il mese dopo vinse il titolo di campione italiano 2006, sempre in slalom speciale\nIl 18 dicembre 2006 fece il suo esordio in Coppa del Mondo nello slalom speciale dell'Alta Badia, senza per\u00f2 riuscire a qualificarsi per la seconda manche (chiuse la gara 36\u00ba). I primi punti sono arrivati il 27 gennaio 2007 con il 24\u00ba posto di Kitzb\u00fchel, mentre il 17 febbraio 2007 conquist\u00f2 il primo podio in Coppa Europa: 2\u00ba a Oberjoch. Quel 2006-2007 fu suo miglior anno nella competizione continentale, nella quale chiuse al sedicesimo posto in classifica generale e al terzo in quella di slalom speciale.\nStagioni 2009-2010.\nIl 6 gennaio 2009 conquist\u00f2 sulle nevi di Zagabria il primo podio in Coppa del Mondo, il terzo posto nello slalom speciale alle spalle di Jean-Baptiste Grange e Ivica Kosteli\u0107 ottenuto partendo col pettorale 43, mentre ai Mondiali di Val-d'Is\u00e8re non concluse la prova; il 20 febbraio a Monte Pora colse invece il primo successo in Coppa Europa, sempre in slalom speciale.\nIl 6 gennaio 2010 ha ottenuto, ancora a Zagabria, la prima vittoria in Coppa del Mondo, precedendo Manfred M\u00f6lgg e Julien Lizeroux.\nIl 27 febbraio 2010 si \u00e8 laureato campione olimpico ai XXI Giochi olimpici invernali di in slalom speciale, precedendo Ivica Kosteli\u0107 e Andr\u00e9 Myhrer. Con questo risultato l'alloro di campione olimpico in slalom \u00e8 tornato in Italia ventidue anni dopo l'oro di Alberto Tomba a ; inoltre Razzoli ha messo fine al digiuno del settore maschile della nazionale azzurra nella rassegna a cinque cerchi: nello sci alpino, infatti, l'ultimo oro risaliva ad (Tomba in slalom gigante), mentre l'ultima medaglia era di (Tomba argento in slalom).\nStagioni 2011-2022.\nNella stagione 2010-2011 Razzoli ha ottenuto risultati altalenanti, anche a causa di un infortunio subito negli allenamenti di preparazione, ottenendo comunque un podio a Kitzb\u00fchel e concludendo la Coppa del Mondo con un successo nell'ultima prova di Lenzerheide. Ai Mondiali di Garmisch-Partenkirchen non ha concluso la prova, ma ha conquistato il titolo di campione italiano di slalom. Non ha portato a termine la gara di slalom nemmeno ai Mondiali di Schladming 2013, ai XXII Giochi olimpici invernali di e ai Mondiali di Vail/Beaver Creek 2015.\nNella stagione 2014-2015 \u00e8 tornato sul podio nello slalom di Kranjska Gora (dopo 3 anni e 4 mesi dal suo ultimo piazzamento nei primi 3) arrivando secondo alle spalle del norvegese Henrik Kristoffersen; ai Mondiali di Sankt Moritz 2017 si \u00e8 classificato 22\u00ba nello slalom speciale; anche due anni dopo, ai Mondiali di \u00c5re, \u00e8 stato 22\u00ba nello slalom speciale, mentre a quelli di Cortina d'Ampezzo 2021 non ha completato lo slalom speciale. Il 16 gennaio 2022, con il 3\u00ba posto conquistato nello slalom speciale disputato sulla M\u00e4nnlichen/Jungfrau di Wengen, ha stabilito il nuovo primato di atleta pi\u00f9 anziano a salire sul podio in Coppa del Mondo in tale specialit\u00e0, fino ad allora detenuto dallo svedese Andr\u00e9 Myhrer; ai successivi XXIV Giochi olimpici invernali di si \u00e8 classificato 8\u00ba nello slalom speciale a 26 centesimi dal podio.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2011752", "revid": "599013", "url": "https://it.wikipedia.org/wiki?curid=2011752", "title": "Juan Carlos Burbano", "text": "Caratteristiche tecniche.\nPoteva giocare come difensore e come centrocampista; era dotato di buona intelligenza tattica.\nCarriera.\nClub.\nHa giocato come centrocampista difensivo in tre squadre ecuadoriane, l'Universidad Cat\u00f3lica del Ecuador, il Deportivo Quito e il Nacional de Quito.\nNazionale.\nHa giocato per sei anni nella nazionale di calcio ecuadoriana, facendo parte della lista di 23 convocati al ."}
{"id": "2011754", "revid": "1543377", "url": "https://it.wikipedia.org/wiki?curid=2011754", "title": "Sala Il Momento", "text": "La Sala Teatro Il Momento \u00e8 un teatro di Empoli, in provincia di Firenze.\nLa Sala Il Momento, di propriet\u00e0 della Propositura di Empoli, si trova nel cuore della citt\u00e0.\nSituata dietro la Collegiata di Sant'Andrea, \u00e8 stata una sala cinematografica (Cinema Elios) fino a quando un attento e accurato lavoro di restauro l'ha resa un piccolo teatro dotato di tutti i confort per gli spettatori e di tutte le attrezzature che la rendono particolarmente adatta per rappresentazioni teatrali e concerti.\nLa sala, che pu\u00f2 accogliere fino a 300 spettatori, \u00e8 indicata soprattutto per le rappresentazioni rivolte ai ragazzi e, in virt\u00f9 dell'ottima acustica dello spazio, \u00e8 particolarmente adatta a ospitare iniziative musicali."}
{"id": "2011757", "revid": "125814609", "url": "https://it.wikipedia.org/wiki?curid=2011757", "title": "Curling ai Giochi olimpici", "text": "Il curling entr\u00f2 a far parte dei Giochi olimpici invernali nell'edizione di solo nella versione maschile, competizione non considerata ufficiale dallo IOC ma in cui furono comunque assegnate medaglie, fu ripresentato pi\u00f9 volte a scopo dimostrativo a e dopo una lunga assenza ancora a e ad . Divenne ufficiale a tutti gli effetti a partire dalle Olimpiadi di , consta di un evento femminile ed uno maschile. Il curling risulta molto affine allo stock sport (in tedesco \"eisstockschie\u00dfen\") che ebbe luogo come evento dimostrativo a e a . Un'ulteriore competizione, mista, dopo essere stata rifiutata per i Giochi di \u00e8 stata accettata nel 2015 per essere introdotta dall'edizione di .\nMedagliere.\nAggiornato a . Incluse le medaglie conquistate ai Giochi olimpici di , segnate con un *."}
{"id": "2011758", "revid": "1543377", "url": "https://it.wikipedia.org/wiki?curid=2011758", "title": "Villa Papa", "text": "Villa Papa \u00e8 una delle Ville Vesuviane del Miglio d'oro; \u00e8 ubicata a Napoli, nel quartiere di San Giovanni a Teduccio.\nStoria e descrizione.\nLa fabbrica risale al XVIII secolo e appartiene alla scuola del celebre architetto napoletano Ferdinando Sanfelice. L'attuale edificio \u00e8 parte di un pi\u00f9 vasto complesso che comprendeva anche l'adiacente Villa Paudice.\nMeglio conosciuta come villa Schisano, erroneamente individuata nella attuale Villa Cozzolino, appartenne a Raffaele Schisano, un ricco rentier. Era, come ricorda Carlo Celano nelle sue \"Le Notizie del bello dell'antico e del curioso della citt\u00e0 di Napoli\", un edificio architettonicamente pregevole e di ampie dimensioni. Ancora oggi si pu\u00f2 notare il disegno del fronte sulla strada, che si presentava con un corpo fortemente orizzontale e articolato su tre livelli fiancheggiati da due corpi pi\u00f9 bassi sormontati da terrazze. All'interno, ora molto alterato, la fabbrica presentava un corpo pi\u00f9 basso avanzato, su cui si sviluppava una grande terrazza di pertinenza del piano nobile. Vi erano due accessi. Quello che attualmente corrisponde a Villa Papa era l'ingresso padronale. Il portale fu rimosso durante la seconda guerra mondiale per permettere il passaggio dei mezzi militari. Di l\u00ec si accedeva ad un grande viale che terminava in una \"cafe-haus\" sulla spiaggia. Dall'ingresso di Villa Paudice si accedeva invece alle aree coltivate. Con la costruzione della ferrovia Napoli-Portici e delle officine di Pietrarsa alcuni terreni furono espropriati e la \"caf\u00e8-haus\" distrutta.\nL'androne si sviluppa in due campate coperte da volte a crociera e la scala presenta archi e volte rampanti a crociera. La struttura interna \u00e8 stata molto compromessa ma conserva ancora degli elementi interessanti. La grande area verde che \u00e8 miracolosamente sopravvissuta fino ad oggi, dopo circa vent'anni di occupazione abusiva da parte del comune di Napoli, nel 2003 \u00e8 stata espropriata in via definitiva e cancellata per sempre con costruzione di un edificio scolastico."}
{"id": "2011761", "revid": "1543377", "url": "https://it.wikipedia.org/wiki?curid=2011761", "title": "Henryk Arctowski", "text": "Studi\u00f2 geologia e chimica all'universit\u00e0 di Liegi per poi completare gli studi alla Sorbona di Parigi.\nNel 1895 venne in contatto con Adrien de Gerlache che stava raccogliendo fondi per organizzare una spedizione in Antartide, la prima spedizione invernale nell'Antartide. La spedizione, durata due anni, part\u00ec nel 1897 da Anversa a bordo della nave \"Belgica\" e comprendeva, tra gli altri, il medico ed esploratore statunitense Frederick Cook, l'esploratore e in quella spedizione primo ufficiale Roald Amundsen e l'esploratore Antoni Boles\u0142aw Dobrowolski. Fu la prima spedizione a trascorrere un intero inverno in Antartide. Arctowski, che ricopriva il ruolo di vice direttore scientifico, condusse diverse ricerche nel campo della glaciologia, oceanografia e meteorologia.\nUna volta ritornato in Belgio, tra il 1903 ed il 1909 lavor\u00f2 come responsabile alla stazione meteorologica di Uccle.\nNel 1909 si trasfer\u00ec con la famiglia a New York dove ottenne l'incarico di direttore della sezione di scienze naturali alla Biblioteca pubblica.\nNel 1920 ricopr\u00ec la cattedra di geofisica e meteorologia all'Universit\u00e0 nazionale Ivan Franko.\nNel 1940 ottenne cittadinanza statunitense ed inizi\u00f2 a lavorare allo Smithsonian Institute.\nIn suo onore, nel 1977 \u00e8 stata inaugurata la Stazione antartica polacca Henryk Arctowski."}
{"id": "2011764", "revid": "237256", "url": "https://it.wikipedia.org/wiki?curid=2011764", "title": "Vadim Pruzhanov", "text": ""}
{"id": "2011770", "revid": "411180", "url": "https://it.wikipedia.org/wiki?curid=2011770", "title": "Villa Paudice", "text": "Villa Paudice \u00e8 una delle ville vesuviane del Miglio d'oro; \u00e8 locata a Napoli, nel quartiere di San Giovanni a Teduccio.\nQuasi tutta l'architettura in questione risale al XVIII secolo, tranne la facciata che \u00e8 riconducibile ai primi anni del Novecento. . Il prospetto principale si articola su tre livelli, col piano terra a bugnato e i due superiori scanditi in tre parti da lesene. L'atrio presenta una prima zona coperta con volta a botte, ed una zona pi\u00f9 interna con volta ellittica.\nLa villa \u00e8 riportata anche nella Mappa del Duca di Noja. ."}
{"id": "2011771", "revid": "767487", "url": "https://it.wikipedia.org/wiki?curid=2011771", "title": "Animal X (album)", "text": "Animal X \u00e8 il primo album omonimo del gruppo romeno Animal X pubblicato il 15 giugno 2000.\nIl disco.\n\u00c8 stato il primo album a rimanere 18 settimane nella top 100 romena, vendendo in totale pi\u00f9 di 100.000 copie. Ne \u00e8 stato estratto il singolo \"N-am crezut\"."}
{"id": "2011772", "revid": "110157", "url": "https://it.wikipedia.org/wiki?curid=2011772", "title": "Sala Don Otello Puccetti", "text": "La Sala Don Otello Puccetti \u00e8 un teatro di Firenzuola.\nDi propriet\u00e0 della parrocchia di San Giovanni Battista, il locale \u00e8 stato ristrutturato e adeguato alla normativa in materia di sale cinematografiche e teatrali e riaperto al pubblico il 14 novembre 1999 grazie anche alla collaborazione del Comune di Firenzuola.\nDopo molti anni di chiusura, la riapertura del locale \u00e8 stata accolta dalla comunit\u00e0 con interesse ed entusiasmo.\nL'importanza di questo spazio pu\u00f2, infatti, essere meglio compresa se si considera la natura del territorio comunale di Firenzuola e la posizione marginale in cui esso si trova sia all'interno della provincia di Firenze che rispetto ai capoluoghi dell'Emilia-Romagna.\nPer questi motivi il Cinema Sala Don Otello Puccetti ha subito riacquistato un ruolo centrale nella vita culturale e ricreativa della comunit\u00e0, grazie anche a una programmazione attenta alle esigenze di tutta la popolazione: spettacoli teatrali anche per bambini, proiezioni cinematografiche, laboratori rivolti alle scuole e agli adulti."}
{"id": "2011773", "revid": "599013", "url": "https://it.wikipedia.org/wiki?curid=2011773", "title": "Wellington S\u00e1nchez", "text": "Caratteristiche tecniche.\n\u00c8 un giocatore dotato di dinamismo e abilit\u00e0 tecnica.\nCarriera.\nClub.\nCresciuto nel Tecnico Universitario, passa all'Universidad Cat\u00f3lica del Ecuador, dove si pone all'attenzione dei giganti dell'El Nacional di Quito, giocandovi fino al 1997. Nel 1998 si trasferisce nella Major League Soccer, ai New York MetroStars, dove rimane per\u00f2 per una sola stagione giocando 12 partite. Nel 1999 torna in Ecuador, all'Emelec, dove gioca fino al 2004 accumulando 183 presenze; dal 2004 \u00e8 tornato all'El Nacional.\nNazionale.\nHa giocato per dieci anni nella nazionale di calcio ecuadoriana, facendo parte della lista di 23 convocati al ."}
{"id": "2011775", "revid": "1522738", "url": "https://it.wikipedia.org/wiki?curid=2011775", "title": "Ghast", "text": "I ghast sono una razza di creature mostruose partorite dalla fantasia dello scrittore Howard Phillips Lovecraft. Questi esseri popolano una dimensione vicina al Mondo dei Sogni, uno dei luoghi immaginari dell'universo lovecraftiano. \nDescrizione fisica.\nSono molto pi\u00f9 grandi di un uomo robusto e hanno un muso sprovvisto di naso che ricorda vagamente il volto di un essere umano. La loro pelle \u00e8 ruvida e nodosa e i loro cinque sensi sono sviluppatissimi; infatti, possono vedere al buio e hanno un olfatto potentissimo. Si muovono saltellando su zampe simili a quelle dei canguri, ma dotate di zoccoli.\nAltre informazioni.\nI ghast sono forti, agili e veloci e amano vivere nella pi\u00f9 completa oscurit\u00e0, in quanto non tollerano la luce naturale e anche una breve esposizione al sole pu\u00f2 ucciderli. Tuttavia, la pallida luce presente nel loro mondo non sembra arrecargli grossi danni.\nI ghast sono aggressivi e carnivori, e spesso cacciano in branco; in assenza di prede, si dedicano senza problemi al cannibalismo. Principalmente danno la caccia ai gug, ma non si fanno scrupoli ad uccidere e nutrirsi di altre creature della loro dimensione. Gli attacchi dei ghast sono particolarmente selvaggi e cruenti, in quanto fanno letteralmente a pezzi le loro vittime con le loro mandibole, le zampe e gli zoccoli."}
{"id": "2011781", "revid": "6923", "url": "https://it.wikipedia.org/wiki?curid=2011781", "title": "Shaun Morgan", "text": "Biografia.\nShaun \u00e8 nato a Pietermaritzburg, Sudafrica. Mentre la madre era di origine sudafricane, il padre era di origine inglese. Shaun si appassion\u00f2 alla musica ascoltando i Nirvana, infatti dopo aver ascoltato l'album \"Nevermind\" prese la chitarra ed impar\u00f2 la sua prima canzone, \"Polly\", tratta proprio dall'album dei Nirvana.\nNell'agosto 2007, il fratello di Shaun, Eugene \"Genie\" Welgemoed, \u00e8 stato trovato morto; l'evento ha avuto un enorme impatto su Shaun e il suo lavoro con il gruppo\nStile musicale ed influenze.\nFrequenti critiche accusano Shaun di provare intenzionalmente a imitare la voce di Kurt Cobain, anche se probabilmente \u00e8 dovuto all'influenza di Kurt su di lui come musicista.\nI Seether si sono esibiti con alcune cover dei Nirvana tra cui: \"Something in the way\", \"You Know You're Right\", \"Heart-Shaped Box\", \"Drain you\", \"Rape Me\", \"In Bloom\". Inoltre Shaun ha tinto i capelli di rosso, simili a Kurt nel video di Come as You Are alla sua prima apparizione al Saturday Night Live. La sua voce a volte \u00e8 alquanto simile al famosissimo cantante-poeta, leader dei Doors, Jim Morrison. Questo \u00e8 ben visibile nella traccia bonus \"Kom Saam met My\" (\"Come with me\"), parlata nella sua lingua madre. Nell'album Karma and effect, il terzo album \"ufficiale\" della band. Ci sono state molteplici voci di una relazione tra Shaun e Amy Lee degli Evanescence, con la quale ha anche inciso il singolo \"Broken\", infatti nel video sono presenti entrambi."}
{"id": "2011790", "revid": "2056951", "url": "https://it.wikipedia.org/wiki?curid=2011790", "title": "European Film Awards per il miglior film", "text": "L'European Film Awards per il miglior film viene assegnato al miglior film dell'anno dalla European Film Academy.\nVincitori e candidati.\nL'elenco mostra il vincitore di ogni anno, seguito dai film che hanno ricevuto una candidatura. Per ogni film viene indicato il titolo italiano e titolo originale tra parentesi, regista e nazione."}
{"id": "2011793", "revid": "111540368", "url": "https://it.wikipedia.org/wiki?curid=2011793", "title": "Villa Percuoco", "text": "Villa Percuoco \u00e8 una delle ville vesuviane del Miglio d'oro; \u00e8 sita in zona periferica di Napoli, nel quartiere di San Giovanni a Teduccio.\nLa struttura, di origine settecentesca, \u00e8 stata parzialmente trasformata da nuove aggiunte e trasformazioni. La sua architettura \u00e8 composta da costruzioni in tufo con volte e solai in legno. L'interno dell'androne conserva una scenografica scalinata. La facciata, che ha molto risentito delle influenze vanvitelliane, mostra ancora alcuni elementi originari."}
{"id": "2011795", "revid": "1543377", "url": "https://it.wikipedia.org/wiki?curid=2011795", "title": "Teatro Boito", "text": "Il teatro Boito \u00e8 il teatro di Greve in Chianti.\nStoria e descrizione.\nPer iniziativa della Societ\u00e0 Filarmonica di Greve, il teatro venne realizzato nel 1926 su progetto dell'ingegnere Giovanni Farmeschi e secondo una tipologia tipica del teatro all'italiana di medie dimensioni: pianta ovoidale con balconata.\nIl teatro \u00e8 stato acquistato nel 1938 da Cesare Ferruzzi e successivamente portato avanti dal figlio Raffaello Ferruzzi. Nel dopoguerra la sua struttura ha subito vari interventi di rifacimento e di adeguamento alle normative di sicurezza, modificando cos\u00ec sensibilmente l'aspetto originario della sala e del boccascena (1973 e 1988).\nNell'attuale redazione il teatro si presenta come una struttura in buono stato di conservazione e funzionale per una programmazione sia teatrale che cinematografica capace di rispondere alle esigenze culturali dell'area dei Comuni del Chianti.\nDal 1995 il cinema ha sempre garantito al proprio pubblico film di qualit\u00e0 d'essai e di uscita nazionale.\nDal 30 aprile 2010 \u00e8 stato installato il digitale e il 3D. Il cinema offre 299 posti in totale di cui 244 in platea e 55 in galleria."}
{"id": "2011796", "revid": "574302", "url": "https://it.wikipedia.org/wiki?curid=2011796", "title": "European Film Awards per il miglior regista", "text": "L'European Film Award per il miglior regista viene assegnato al miglior regista dell'anno dalla European Film Academy.\nL'austriaco Michael Haneke \u00e8 l'unico regista ad aver vinto il premio tre volte. L'italiano Paolo Sorrentino, il polacco Pawe\u0142 Pawlikowski e lo spagnolo Pedro Almod\u00f3var sono invece stati premiati due volte; quest'ultimo \u00e8 anche il regista che ha ricevuto il maggior numero di candidature (cinque).\nVincitori e candidati.\nL'elenco mostra il vincitore di ogni anno, seguito dai registi che hanno ricevuto una candidatura. Per ogni regista viene indicato il titolo del film in italiano e il titolo originale tra parentesi."}
{"id": "2011800", "revid": "466539", "url": "https://it.wikipedia.org/wiki?curid=2011800", "title": "European Film Awards per il miglior attore", "text": "L'European Film Award per il miglior attore viene assegnato al miglior attore dell'anno dalla European Film Academy.\nGli unici attori ad essersi aggiudicati due volte il premio sono il francese Daniel Auteuil e l'italiano Toni Servillo.\nVincitori e candidati.\nL'elenco mostra il vincitore di ogni anno, seguito dagli attori che hanno ricevuto una candidatura. Per ogni attore viene indicato il titolo del film in italiano e il titolo originale tra parentesi."}
{"id": "2011803", "revid": "1543377", "url": "https://it.wikipedia.org/wiki?curid=2011803", "title": "Paolo Luigioni", "text": "Biografia.\nSi \u00e8 laureato in biologia nel 1897 all'Universit\u00e0 La Sapienza di Roma, specializzandosi in entomologia e storia naturale. Specializzato nei \"coleoptera\", il suo nome \u00e8 legato, in particolare, alla stesura di un connesso Catalogo del 1929. Quest'opera, ritenuta monumentale, riporta infatti l'elenco e la distribuzione geografica di 9979 specie di coleotteri italiani allora note.\nLuigioni \u00e8 stato lungamente conservatore onorario del Museo civico di zoologia di Roma, in cui sono tuttora presenti le notevoli, per accuratezza e ricchezza, collezioni imenotterologiche, di lepidotteri paleartici, di coleotteri e lepidotteri esotici lasciate da lui stesso, con disposizioni testamentarie, nel 1937.\nAltre sue collezioni di coleotteri sono conservate a Pescasseroli, nel museo di storia naturale del Parco Nazionale d'Abruzzo, fra le quali la \"Chrysochloa siparii\", da lui scoperta e dedicata all'artefice del Parco Erminio Sipari."}
{"id": "2011804", "revid": "1310927", "url": "https://it.wikipedia.org/wiki?curid=2011804", "title": "Walter Ayov\u00ed", "text": "Carriera.\nClub.\nHa giocato per Barcelona Sporting Club di Guayaquil, Emelec e Al-Wasl di Dubai. Dal 2006 \u00e8 all'El Nacional.\nHa iniziato la sua carriera nelle file dell'Emelec e si \u00e8 trasferito al Barcelona Sporting Club di Guayaquil. \u00c8 stato in prestito all'Al-Wasl di Dubai per la maggior parte della stagione 2004-2005.\nAll'inizio della stagione 2006-2007 \u00e8 stato acquistato dall'El Nacional, in cui \u00e8 restato per tre stagioni.\nIl 7 gennaio 2009 il Club de F\u00fatbol Monterrey ne annunci\u00f2 l'acquisto in prestito per met\u00e0 stagione e fece il suo debutto il 6 febbraio 2009 segnando il suo primo gol nella quarta giornata del campionato messicano contro il Tecos de la UAG.\nIl 29 marzo 2009 il Monterrey ha acquistato il giocatore\nNazionale.\nConvocato in nazionale per la Coppa del Mondo FIFA 2002 tenutasi in Corea del Sud e in Giappone. Essendo uno dei membri pi\u00f9 giovani del team, non fece la sua apparizione nel torneo. Divenne un regolare calciatore della nazionale ecuadoriana che si \u00e8 qualificata per la Coppa del Mondo FIFA 2006 in Germania, ma anche questa volta, sorprendentemente, non \u00e8 stato incluso nella squadra per la Coppa del Mondo.\nViene, tuttavia, chiamato a partecipare alla Copa Am\u00e9rica 2007. Le sue due apparizioni nella Copa America 2007 arrivano come sostituto contro il Messico e come titolare contro il Brasile.\nNegli ultimi tempi, \u00e8 diventato un giocatore importante la nazionale ecuadoriana, soprattutto nella qualificazione per i mondiali 2010 della CONMEBOL. Egli ha solidificato la sua posizione di partenza con una doppietta contro il Per\u00f9 in una vittoria di 5-1. Ha segnato un gol eccezionale in una vittoria fondamentale contro l'Argentina l'11 giugno 2009, in cui l'Ecuador ha vinto per 2-0.\nViene convocato per la Copa Am\u00e9rica Centenario negli Stati Uniti."}
{"id": "2011805", "revid": "2056951", "url": "https://it.wikipedia.org/wiki?curid=2011805", "title": "European Film Awards per la miglior attrice", "text": "L'European Film Award per la miglior attrice viene assegnato alla miglior attrice dell'anno dalla European Film Academy.\nQuattro attrici si sono aggiudicate due volte il riconoscimento: la spagnola Carmen Maura, la britannica Charlotte Rampling e le francesi Juliette Binoche e Isabelle Huppert (quest'ultima ha condiviso la sua seconda vittoria, nel 2002, con le altre sette attrici del film \"8 donne e un mistero\"). Huppert e Binoche, insieme a Pen\u00e9lope Cruz, sono anche le attrici che hanno ricevuto il maggior numero di candidature (quattro).\nVincitrici e candidate.\nL'elenco mostra la vincitrice di ogni anno, seguita dalle attrici che hanno ricevuto una candidatura."}
{"id": "2011817", "revid": "1751063", "url": "https://it.wikipedia.org/wiki?curid=2011817", "title": "Villa Procaccini", "text": "Villa Procaccini \u00e8 una delle ville vesuviane del Miglio d'oro; \u00e8 sita in zona periferica di Napoli, a San Giovanni a Teduccio.\nLa struttura, risalente per fondazione al XVIII secolo, \u00e8 un bell'esempio architettonico del secolo successivo, periodo nel quale il complesso venne completamente rimaneggiato-ampliato. Oggi, la sua architettura \u00e8 completamente in degrado, necessitando di un piano di restauro conservativo: gli ambienti risultano inagibili."}
{"id": "2011820", "revid": "599013", "url": "https://it.wikipedia.org/wiki?curid=2011820", "title": "Daniel Viteri", "text": "Carriera.\nClub.\nHa giocato per Deportivo Quito ed Emelec prima di passare nel 2008 all'LDU Quito.\nNazionale.\nPer la nazionale di calcio ecuadoriana, ha fatto parte della lista di 23 convocati al ."}
{"id": "2011824", "revid": "1543377", "url": "https://it.wikipedia.org/wiki?curid=2011824", "title": "Tipulidae", "text": "I Tipulidi o tipule (Tipulidae ) sono una famiglia di insetti dell'ordine dei Ditteri (Nematocera: Tipulomorpha).\nGeneralit\u00e0.\nInsetti piuttosto comuni, sono chiamati volgarmente \"zanzaroni\" perch\u00e9 apparentemente ricordano nell'aspetto le zanzare e spesso vengono identificate erroneamente come i maschi delle zanzare. In realt\u00e0 si tratta di insetti che, oltre alle dimensioni maggiori (2 o 3 volte pi\u00f9 grandi), ne differiscono marcatamente per molti caratteri morfologici e per l'etologia; l'associazione delle tipule alle zanzare \u00e8 dunque del tutto inappropriata e dovuta a una sommaria generalizzazione da parte dei non specialisti. In particolare, va osservato che, a differenza delle zanzare, le tipule sono incapaci di pungere e l'unico danno che producono alcune specie \u00e8 di tipo economico per il regime dietetico fitofago.\nLa forma caratteristica e le dimensioni ragguardevoli li rendono facilmente riconoscibili. Va per\u00f2 precisato che le tipule possono essere confuse facilmente con altri Nematoceri dall'aspetto simile, pi\u00f9 o meno correlati sotto l'aspetto tassonomico e filogenetico, per lo pi\u00f9 appartenenti agli infraordini dei Tipulomorpha e dei Ptychopteromorpha. Nel complesso si usa genericamente la locuzione di \"aspetto tipuloide\" o \"tipuliforme\". Facendo riferimento al rapporto fra dimensioni corporee e sviluppo delle zampe, gli anglosassoni e gli spagnoli indicano genericamente gli insetti di aspetto tipuloide con le rispettive locuzioni di \"crane flies\" e \"moscas gr\u00faas\" (\"mosca gru\"), associandoli per attinenza alle gru.\nL'identificazione, sotto l'aspetto lessicale e nomenclaturale, tra i Tipulidi, l'aspetto tipuloide e i \"taxa\" superiori che li comprendono (superfamiglia Tipuloidea e infraordine Tipulomorpha), a rigore, sarebbe inappropriato, in quanto questa famiglia non \u00e8 la pi\u00f9 rappresentativa. Pur trattandosi di una famiglia ricca di specie (5-6\u00a0000 specie), i Tipulidi sono appena la met\u00e0 di una famiglia pi\u00f9 vasta e pi\u00f9 comune, quella delle Limoniidae, che comprende oltre 11\u00a0000 specie. D'altra parte, nella tassonomia tradizionale e, ancora oggi, fra gli Autori anglosassoni, la famiglia dei Tipulidae si identifica con un raggruppamento esteso che comprende anche i Limoniidae e le altre famiglie minori dei Tipuloidea (Cylindrotomidae e Pediciidae). Non essendoci ancora un consenso sulla suddivisione sistematica dei Tipuloidea, in letteratura si usa spesso distinguere fra Tipulidae \"sensu lato\" e Tipulidae \"sensu stricto\", includendovi o meno anche i Limoniidae, i Pediciidae e i Cylindrotomidae.\nDescrizione.\nAdulto.\nLe tipule hanno una morfologia primitiva, nell'ambito dei Ditteri, presentandosi come insetti di medie o grandi dimensioni, dal corpo esile, stretto e allungato, provvisto di zampe sottili ma di eccezionale lunghezza e di ali grandi, strette e lunghe, generalmente trasparenti o marcate da pigmentazioni zonali. Le livree sono talvolta appariscenti, ma in genere ricorrono colori abbastanza neutri variabili dal bruno al rossastro al giallastro al nerastro. In alcuni tipulidi (\"Ctenophora\") ricorre anche il mimetismo batesiano, con l'imitazione dell'aspetto di Imenotteri Icneumonidi.\nIl capo dei Tipulidi \u00e8 tipicamente prognato e allungato, per il marcato sviluppo in lunghezza del clipeo e delle guance, formando una struttura preboccale, detta \"nasus\", che porta all'estremit\u00e0 l'apparato boccale vero e proprio. Questo \u00e8 di tipo lambente-succhiante, \u00e8 breve e poco visibile, ad eccezione dei palpi mascellari e del labbro inferiore, che forma un vistoso doppio labello.\nI caratteri differenziali che permettono di distinguere i Tipulidi dagli altri tipuloidei consistono nel maggiore sviluppo, in proporzione, della regione geno-clipeale e, soprattutto nella conformazione dei palpi mascellari: come in tutti i Tipuloidi, i palpi sono composti da 4 articoli e sono piuttosto lunghi, ma i Tipulidi presentano l'ultimo articolo marcatamente pi\u00f9 lungo degli altri, in genere quanto il secondo e il terzo messi insieme. Gli occhi sono relativamente grandi, di forma globosa, distanziati e posizionati ai lati del cranio, che in questa zona ha uno sviluppo trasverso e pi\u00f9 largo rispetto alla regione clipeo-genale. Gli ocelli sono assenti come in tutti i Tipuloidi. Le antenne sono moderatamente allungate, talvolta verticillate (Tipulinae) oppure pettinate (maschi dei Ctenophorinae), composte nella maggior parte delle specie da 12-13 articoli o, in casi eccezionali, al massimo 15.\nIl torace \u00e8 moderatamente gibboso e come nella generalit\u00e0 dei Tipuloidi presenta sul mesonoto una sutura trasversa conformata a V, con vertice rivolto posteriormente. La lunghezza delle zampe \u00e8 il carattere pi\u00f9 evidente, condiviso comunque con tutti gli altri insetti di aspetto tipuloide: hanno coxa e trocantere brevi, femore e tibia notevolmente lunghi. Il tarso \u00e8 composto da 5 segmenti, di cui il primo notevolmente lungo; come negli altri Tipuloidei, il pretarso \u00e8 provvisto di due processi pari (\"pulvilli\") e un lobo impari espanso (\"arolio\"). L'estremit\u00e0 delle tibie \u00e8 priva di speroni, che sono invece presenti nella generalit\u00e0 dei Cylindrotomidae e in una parte dei Limoniidae. Un carattere particolare associato alla morfologia delle zampe \u00e8 la facilit\u00e0 con cui occorre l'automutilazione (autotomia) per distacco della zampa in corrispondenza dell'articolazione femoro-trocanterica; questo carattere \u00e8 una forma di difesa nei confronti dei predatori, ai quali sono facilmente esposti per la loro mobilit\u00e0 stentata. Le ali sono ben sviluppate, di forma allungata e relativamente stretta, con lobo anale ampio e poco pronunciato. Sono generalmente glabre, membranose e trasparenti ed hanno una nervatura complessa, comprendente 10-11 vene longitudinali raggiungenti il margine.\nL'addome \u00e8 sottile e allungato, di forma irregolarmente cilindrica, composto da 9 uriti apparenti. Quello dei maschi presenta sull'ultimo urite due appendici, dette \"clasper\" o \"claspettes\", associate alle armature genitali e utilizzate per trattenere l'addome della femmina durante la copula. L'addome delle femmine \u00e8 fusiforme per la trasformazione degli ultimi uriti in un ovopositore di sostituzione di forma conica.\nLa nervatura alare presenta la complessit\u00e0 tipica dei tipuloidi, carattere alquanto primitivo, con oltre 8 vene longitudinali raggiungenti il margine. La costa si estende su tutto il margine alare. La subcosta \u00e8 strettamente ravvicinata alla radio. Caratteristica della maggior parte dei Tipulidi \"sensu stricto\" \u00e8 la scomparsa del ramo Sc1, perci\u00f2 l'apice della subcosta appare ricurvo e confluisce sulla radio.\nLa radio ha tre o quattro rami terminanti sul margine, in relazione al numero di divisioni che subisce il settore radiale. L'identificazione delle divisioni di questa vena, in letteratura, non \u00e8 uniforme, come si verifica anche per gli altri Tipuloidi. La prima biforcazione del settore radiale origina due branche, di cui la prima \u00e8 interpretata, secondo gli Autori, come base di R2+3 o come base di R2+3+4, mentre la seconda \u00e8 interpretata come R5 o come R4+5. Quest'ultima branca \u00e8 sempre indivisa, mentre la prima pu\u00f2 subire una o due divisioni, originando rispettivamente due o tre vene. L'associazione di R4 alla prima branca del settore radiale, indicata talvolta in letteratura con la locuzione \"capture of R4 by R2+3 stem\" (\"cattura di R4 da parte del ramo R2+3\"), risale ad un'ipotesi formulata da Alexander (1927). Questo ditterologo, specializzato nella tassonomia dei Tipuloidei, interpret\u00f2 la configurazione della radio negli attuali Tipuloidei come un risultato evolutivo dell'ancestrale suddivisione del settore radiale nelle due branche R2+3 e R4+5. La teoria di Alexander \u00e8 stata discussa da Hennig nel 1954 e successivamente da vari Autori che, trattando la filogenesi dei Nematoceri, hanno dovuto affrontare il problema della plesiomorfia della configurazione della radio. Di fatto, in letteratura si ritrovano differenti interpretazioni - nel contesto di una semplificazione della nervatura - e apparentemente incongruenti nell'applicazione della terminologia nei diversi livelli di semplificazione anche nell'ambito di uno stesso \"taxon\". Adottando l'ipotesi di Alexander, le ramificazioni della radio nei Tipulidae si identificano in uno dei due casi seguenti:\nIl ramo R2, quando \u00e8 presente, diverge da R3 o da R3+4 e assume una posizione trasversale o obliqua all'indietro per confluire su R1. La conformazione nella nervatura in questa regione \u00e8 spesso poco marcata e confusa a causa della debole sclerificazione delle vene, dell'eventuale presenza di pigmentazioni, della stretta associazione della subcosta con la radio. Un altro carattere morfologico interessante, utile per la determinazione di alcuni generi, \u00e8 la conformazione del tratto basale del settore radiale. In alcuni Tipulidi (es. \"Dolichopezinae\"), il settore radiale \u00e8 piuttosto breve perch\u00e9 si origina in posizione distale ed ha un percorso quasi trasversale; nella maggior parte della famiglia, comunque, la base del settore radiale trae origine in una posizione pi\u00f9 prossimale e, dopo un breve tratto trasversale, ha un percorso longitudinale.\nLa media \u00e8 in genere suddivisa in tre ramificazioni, con biforcazione M1+2 generalmente in posizione distale rispetto alla cellula discale. La cubito \u00e8 rappresentata dal solo ramo anteriore, suddiviso in CuA1 e CuA2. Le anali sono due e complete, come nella generalit\u00e0 dei Tipulomorfi, e diritte, come nella generalit\u00e0 dei Tipuloidei. La seconda anale \u00e8 in genere lunga circa la met\u00e0 della prima anale oppure circa un terzo (Dolichopezinae).\nLe nervature trasversali della regione remigante sono rappresentate dalla radio-mediale (r-m), che connette R5 a M1+2 in corrispondenza del vertice anteriore prossimale della cellula discale; dalla mediale (m-m), che connette il ramo M1+2 o la sua biforcazione a M3; dalle medio-cubitali, che chiudono la cellula discale dal lato prossimale e da quello distale. Pi\u00f9 raramente (es. in alcune \"Dolichopeza\"), la medio-cubitale basale ha una posizione pi\u00f9 prossimale e trae origine della base della media. Sempre in alcune \"Dolichopeza\" e in altre specie, la mediale pu\u00f2 essere assente o debolmente sclerificata, perci\u00f2 la cellula discale pu\u00f2 essere pi\u00f9 o meno marcatamente aperta.\nLarva.\nLa larva dei Tipulidi \u00e8 apoda ed eucefala, con capo retrattile. Il corpo, di colore grigio, ha una forma irregolarmente cilindrica, leggermente pi\u00f9 sottile nella zona cefalica, e un tegumento robusto. La zona caudale \u00e8 tronca e termina con due superfici appiattite contenenti rispettivamente i due unici stigmi e l'apertura anale. Sia gli stigmi sia l'ano sono circondati da papille coniche appuntite.\nLa presenza di due soli stigmi nella zona anale indica una relazione con le larve acquaiole, presenti peraltro anche fra i Tipuloidei, tipiche dei Nematoceri primitivi, nelle quali la respirazione si svolge in genere grazie alla presenza di due stigmi addominali, portati all'apice di processi o veri e propri sifoni respiratori disposti in posizione caudale.\nPupa.\nLa pupa ha anch'essa una forma cilindrica, affusolata nella zona caudale, provvista di processi conici all'estremit\u00e0 dell'addome. Sul dorso del primo segmento toracico sono presenti due processi respiratori (cornetti respiratori).\nHabitat e biologia.\nNelle regioni temperate, i Tipulidi svolgono in genere un ciclo con 1-2 generazioni l'anno e con svernamento allo stadio di larva. Gli sfarfallamenti hanno luogo in primavera o in autunno oppure in primavera e in autunno.\nLe larve dei Tipulidi \"sensu stricto\" sono per lo pi\u00f9 terricole ma associate alla presenza di un'elevata umidit\u00e0 del terreno o del substrato di crescita. Popolano perci\u00f2 i suoli umidi, le lettiere vegetali, il legno marcescente oppure si comportano come semiacquatiche, colonizzando il suolo ai margini di corsi d'acqua e degli stagni. Rare sono le specie con larve prettamente acquatiche.\nIl regime dietetico \u00e8 prevalentemente saprofago, a spese di materiale organico di origine vegetale, fra cui anche il legno. Nell'ambito della famiglia sono tuttavia presenti alcune specie, in proporzione pochissime, le cui larve possono comportarsi come fitofaghe a tutti gli effetti, in quanto nei primi stadi si nutrono a spese dei semi o delle piantine in fase di germinazione e successivamente a spese di radici o di qualsiasi parte dell'apparato vegetativo aereo a contatto con il suolo o nella immediata prossimit\u00e0. Le larve terricole si rifugiano durante il giorno in piccole gallerie verticali formate nel profilo del terreno (pozzetti). Durante la notte fuoriescono dai pozzetti per alimentarsi, uscendo anche alla superficie. Il comportamento \u00e8 singolare in quanto, muovendosi come vermi, afferrano le foglie cercando di staccarle o di attirarle all'imboccatura della galleria.\nGli adulti sono presenti generalmente in ambienti umidi e freschi, ma non mancano le specie che possono ritrovarsi anche in luoghi pi\u00f9 o meno asciutti. Come in tutti i Tipuloidi, la loro vita \u00e8 relativamente breve e concentrata sulla riproduzione.\nAntagonisti naturali.\nGli antagonisti naturali si annoverano soprattutto fra i Vertebrati e, in particolare, hanno un ruolo di primo piano gli uccelli e i Chirotteri della famiglia dei Vespertilionidi; in quest'ultima famiglia sono ad esempio attivi predatori di tipulidi i pipistrelli delle specie \"Myotis mystacinus\", \"Pipistrellus pipistrellus\", \"Eptesicus nilssonii\". Per alcuni di questi animali, le tipule, allo stadio adulto o allo stadio giovanile, possono costituire anche il componente principale, se non esclusivo, della dieta. Ad esempio, le larve di tipulidi messe a disposizione dallo scioglimento delle nevi rappresenterebbero la risorsa trofica fondamentale per l'allevamento della prole del fringuello alpino (\"Montifringilla nivalis\"): per sostenere una nidiata di quattro piccoli sono necessarie oltre 500 larve.\nNegli Artropodi sono attivi i coleotteri delle famiglie dei Carabidae e degli Staphylinidae, fra i predatori, e alcuni ditteri della famiglia dei Tachinidae (\"Bucentes crestata\", \"Bucentes geniculata\"), fra i parassitoidi.\nImportanza economica.\nIn generale, pur essendo fondamentalmente fitosaprofaghe, alcune specie di Tipulidi possono provocare danni non trascurabili alle coltivazioni erbacee. Data la polifagia, non esiste una particolare specificit\u00e0, ma tali attacchi si verificano frequentemente a spese di piante erbacee coltivate su terreni umidi, condizioni che in generale si verificano nei casi di cattivo drenaggio o di frequenti e abbondanti irrigazioni. Quest'ultima condizione fa s\u00ec che gli attacchi da parte delle tipule sono pi\u00f9 frequenti su determinate colture: particolarmente esposte sono le colture foraggere (prati, erbai), i tappeti erbosi costituiti a scopo ricreativo o sportivo, le colture di cereali, in particolare di riso e mais, i vivai, le coltivazioni ortive e i giardini. In condizioni di ristagni persistenti e di cattivo drenaggio, la gamma delle coltivazioni esposte agli attacchi delle tipule si estende notevolmente.\nI danni possono essere di vario tipo, subordinati sia al comportamento delle larve sia alle caratteristiche intrinseche della coltura. Le larve giovani indirizzano la loro attivit\u00e0 trofica sui semi e sulle piantule nel corso della germinazione, perci\u00f2 il danno consiste nella fallanza delle emergenze che porta ad una pi\u00f9 o meno marcata riduzione dell'investimento e, in prospettiva, della resa al raccolto. Riconducibili a questa tipologia sono anche i danni causati dalle larve pi\u00f9 grandi quando l'attivit\u00e0 trofica si concentra sull'erosione del colletto, delle radici, della base degli steli. Nelle fasi iniziali della coltura, attacchi di questo tipo possono essere perci\u00f2 di intensit\u00e0 tale da richiedere la ripetizione della semina.\nDanni di altro tipo, provocati dalle larve pi\u00f9 grandi, dipendono essenzialmente dalle caratteristiche della coltura, degli organi attaccati e del prodotto: ad esempio l'erosione delle foglie pu\u00f2 comportare un danno quantitativo o qualitativo nel caso degli ortaggi da foglia, mentre pu\u00f2 essere poco rilevante nel caso di varie colture erbacee industriali (es. cereali); l'erosione di radici e tuberi pu\u00f2 portare ad un deprezzamento o ad una riduzione della resa nel caso della patata o di ortaggi da radice; l'attacco ai frutti porta ad una perdita quantitativa quando la coltura attaccata \u00e8 la fragola.\nIn tutti i casi, l'entit\u00e0 economica del danno \u00e8 correlata alla densit\u00e0 di popolazione delle larve, perci\u00f2 qualsiasi ipotesi di intervento deve essere basata sulla valutazione di una soglia di intervento.\nLotta alle tipule.\nLa difesa nei confronti dei tipulidi fitofagi non \u00e8 facile e gli interventi, spesso, non sono risolutivi. Il migliore metodo di controllo \u00e8 la prevenzione delle condizioni che possono portare a una proliferazione delle larve nel terreno. In particolare, nella loro attivit\u00e0 di ovideposizione, le femmine sono attratte dall'umidit\u00e0 del terreno e dalla presenza di vegetazione erbacea rigogliosa, perci\u00f2 un'adeguata profilassi richiede la moderazione nell'irrigazione, un drenaggio efficiente, un controllo efficace delle erbe infestanti. Le lavorazioni del terreno possono ridurre la popolazione di larve: per esempio, l'aratura interra le larve a profondit\u00e0 eccessiva provocandone la morte, oppure quelle superficiali come la sarchiatura possono portarle in superficie esponendole all'attivit\u00e0 degli uccelli predatori. A proposito di questi ultimi, \u00e8 citata l'utilit\u00e0 degli animali da cortile, come il pollame, su piccole superfici, come per esempio gli orti familiari.\nGli interventi chimici si basano essenzialmente su due metodologie. Un intervento, di tipo fondamentalmente preventivo, consiste nella geodisinfestazione, da eseguirsi prima della semina o del trapianto su terreni umidi e in presenza di una consistente popolazione di larve. Gli insetticidi impiegabili sono quelli ad azione geodisinfestante ammessi per la tipologia di coltura. L'altro intervento consiste invece nella distribuzione in superficie di esche granulari a base di metiocarb, che di norma sono impiegate come lumachicidi. Fra gli interventi fitoiatrici curativi \u00e8 segnalata anche la possibilit\u00e0 di eseguire a pieno campo l'irrorazione di un insetticida liquido ad ampio spettro e ad alto potere abbattente come un piretroide, tuttavia il ricorso a questo intervento potrebbe essere, oltre che poco risolutivo, deleterio nei confronti dell'entomofauna utile. In ogni caso, a differenza della profilassi, il controllo chimico non offre buoni risultati.\nSistematica.\nLa sistematica dei Tipulidae \u00e8 soggetta a due differenti orientamenti. Quello tradizionale e usato soprattutto fra gli Autori anglosassoni inquadra i Tipulidae come raggruppamento esteso che si identifica come unica famiglia dei Tipuloidea. In questo schema tassonomico, la famiglia dei Tipulidae \"sensu lato\" comprende perci\u00f2 anche la pi\u00f9 vasta famiglia dei Limoniidae e la piccola famiglia dei Cylindrotomidae ridotte al rango di sottofamiglie (Limoniinae e Cylindrotominae). I Pediciidae sono inclusi come trib\u00f9 all'interno della sottofamiglia dei Limoniinae (Pediciini). Gli Autori europei, dagli anni novanta, propendono invece per un inquadramento che suddivide la superfamiglia in quattro famiglie: Limoniidae, Tipulidae \"sensu stricto\", Pediciidae e Cylindrotomidae.\nSotto l'aspetto filogenetico, i Tipulidae \"sensu stricto\" formerebbero un clade monofiletico strettamente correlato ai Cylindrotomidae.\nAdottando la classificazione di , la famiglia dei Tipulidae \"sensu stricto\" si suddivide in tre sottofamiglie, comprendendo nel complesso 6-7000 specie e si colloca come gruppo pi\u00f9 rappresentativo e ricco di specie dopo i Limoniidae:\nAbbondantemente rappresentata \u00e8 la famiglia fra i fossili. Come per tutti i Tipuloidei, la maggior parte dei reperti fossili risale al Cenozoico, ma l'origine della famiglia \u00e8 pi\u00f9 antica e risale al Mesozoico, per lo meno al Cretaceo.\nDistribuzione.\nLa famiglia ha un'ampia distribuzione, ma con una concentrazione particolare nella regione oloartica. In Europa sono presenti circa 450 specie.\nIn Italia sono segnalate oltre 160 specie appartenenti ai generi \"Ctenophora\", \"Dictenidia\", \"Dolichopeza\", \"Nephrotoma\", \"Nigrotipula\", \"Tanyptera\" e \"Tipula\". Quest'ultimo genere \u00e8 tuttavia quello pi\u00f9 largamente rappresentato, con oltre 130 specie. Di particolare interesse \u00e8 il numero degli endemismi, che per il territorio italiano ammonta a 31 specie o sottospecie. Fra le specie di maggior interesse agrario, in Italia, sono generalmente citate le seguenti:"}
{"id": "2011826", "revid": "1086846", "url": "https://it.wikipedia.org/wiki?curid=2011826", "title": "Milan Associazione Sportiva 1936-1937", "text": "Questa voce raccoglie le informazioni riguardanti il Milan Associazione Sportiva nelle competizioni ufficiali della stagione 1936-1937.\nStagione.\nIn questa stagione la societ\u00e0 rossonera cambia la denominazione sociale passando dall'albionico \"Milan Football Club\" al pi\u00f9 italico \"Milan Associazione Sportiva\". L'italianizzazione del nome della societ\u00e0 \u00e8 imposta dal regime fascista. Il 22 ottobre 1936 diventa presidente del Milan Emilio Colombo: i giocatori pi\u00f9 importanti acquistati dalla nuova dirigenza sono Aldo Boffi, Egidio Capra e Remo Cossio. Boffi, in particolare, diventer\u00e0 uno dei pi\u00f9 forti bomber della storia rossonera.\nLa stagione \u00e8 soddisfacente. In campionato, a sei giornate dal termine del torneo, il Milan raggiunge il 2\u00ba posto a due punti dal capolista ed \u00e8 ancora in lizza per la vittoria finale. Un cedimento porta poi i rossoneri al 4\u00ba posto conclusivo. Questa stagione si sviluppa in maniera opposta rispetto alle precedenti: il Milan parte molto male, poi risale la china fino al 2\u00ba posto provvisorio e infine va in crisi nelle ultime giornate. In Coppa Italia viene invece eliminato ai tempi supplementari dal in semifinale.\nDa segnalare il cambio sulla panchina rossonera. Il 6 dicembre 1936 Adolfo Baloncieri viene sostituito dal britannico William Garbutt: \u00e8 principalmente opera di quest'ultimo la risalita in campionato del Milan.\nOrganigramma societario.\nArea direttiva\nArea tecnica"}
{"id": "2011830", "revid": "320578", "url": "https://it.wikipedia.org/wiki?curid=2011830", "title": "Samuel Norton", "text": ""}
{"id": "2011831", "revid": "75435", "url": "https://it.wikipedia.org/wiki?curid=2011831", "title": "Sadducea", "text": ""}
{"id": "2011832", "revid": "75435", "url": "https://it.wikipedia.org/wiki?curid=2011832", "title": "Farisaico", "text": ""}
{"id": "2011835", "revid": "75435", "url": "https://it.wikipedia.org/wiki?curid=2011835", "title": "Sinedrita", "text": ""}
{"id": "2011836", "revid": "110157", "url": "https://it.wikipedia.org/wiki?curid=2011836", "title": "Teatro Societ\u00e0 Filarmonica Giuseppe Verdi", "text": "Il teatro Societ\u00e0 Filarmonica Giuseppe Verdi \u00e8 un teatro situato a San Donato in Poggio, una frazione di Tavarnelle Val di Pesa.\nL'edificio risale al 1926 ed \u00e8 stato ristrutturato e adeguato alle normative vigenti nel corso dei lavori eseguiti nel 1986 su progetto dell'architetto Stefano Becocci.\nPreceduto dai locali del bar, della sala da biliardo e di quella da gioco, il teatro - ma anche cinema - della Filarmonica Giuseppe Verdi di San Donato in Poggio, ospita un'intelligente programmazione teatrale grazie alla passione del Teatro Stabile di Firenze e del suo fondatore Roberto Toni con spettacoli sempre di grande qualit\u00e0.\nI circa 200 posti della sala sono serviti da un buon palcoscenico attrezzato."}
{"id": "2011847", "revid": "111540431", "url": "https://it.wikipedia.org/wiki?curid=2011847", "title": "Villa Raiola Scarinzi", "text": "Villa Raiola Scarinzi \u00e8 una delle Ville vesuviane del Miglio d'oro; \u00e8 sita in zona periferica di Napoli, nel quartiere di San Giovanni a Teduccio.\nIl complesso risale al XVIII secolo, mentre, nel secolo successivo venne modificato radicalmente.\nMolte interessante, da un punto di vista architettonico, \u00e8 l'interno composto da una vasta ed elegante scala posta nel cortile, che presenta un incrocio di archi in prossimit\u00e0 dei ballatoi."}
{"id": "2011857", "revid": "767487", "url": "https://it.wikipedia.org/wiki?curid=2011857", "title": "Ron Kubati", "text": "\u00c8 giunto in Italia con l'ondata migratoria che ha coinvolto migliaia di suoi connazionali nel 1991.\nA Bari ha intrapreso gli studi di dottorato in Filosofia moderna e contemporanea ed ha iniziato a svolgere attivit\u00e0 di traduzione. \nScrive saggi, romanzi, raccolte di poesie e collabora con svariate riviste e quotidiani, fra cui La Gazzetta del Mezzogiorno e la Repubblica di Bari."}
{"id": "2011870", "revid": "547034", "url": "https://it.wikipedia.org/wiki?curid=2011870", "title": "Seward Collins", "text": " \u00c8 noto per essere stato un simpatizzante dei regimi fascisti.\nBiografia.\nA seguito della laurea ottenuta all'Universit\u00e0 di Princeton nel 1926, Seward Collins si inser\u00ec nell'ambiente letterario di New York, vivendo da boh\u00e8me. In questo periodo, venne in contatto con molti giganti letterari del suo tempo, ebbe una relazione con Dorothy Parker, ed accumul\u00f2 un'ampia collezione di letteratura os\u00e9 nella sua libreria, \"The American Review Bookshop\" di New York. Nel 1936 si spos\u00f2 con Dorothea Brande.\nUomo profondamente anticonformista, Collins diresse due riviste letterarie: \"The Bookman\" (1927-1933) e la celebre \"The American Review\" (1933-1937). Inizialmente influenzato dagli scritti di carattere umanista, tra cui quelli di Paul Elmer More e Irving Babbitt, alla fine degli anni venti dal liberalismo di sinistra si spost\u00f2 su posizioni prossime al fascismo. Attraverso \"The American Review\", cerc\u00f2 di stimolare una forma americana di fascismo e lod\u00f2 esplicitamente l'operato di Benito Mussolini e Adolf Hitler. In un articolo intitolato \"\"Monarchia Alternativa\" (\"Monarch as Alternative\"), apparso in prima pagina nel 1933, attacc\u00f2 sia il capitalismo che il comunismo, lanciando l'idea di una \"Nuova Monarchia\", preposta al bene comune e opposta alle subdole macchinazioni di capitalisti e comunisti. In particolare, Collins vide in Hitler il salvatore dalla minaccia bolscevica. Nel 1936 in un'intervista concessa a Grace Lumpkin per un periodico filo-comunista dichiar\u00f2:\n\"The American Review\" ospit\u00f2 importanti articoli di critica letteraria e collabor\u00f2 con i cosiddetti \"Southern Agrarians\", un gruppo di scrittori ruralisti. Alcuni di loro, entrati in contrasto con Collins, abbandonarono la collaborazione. Tuttavia, la rivista fu una vetrina importante per il movimento. Uno degli scrittori del gruppo, Allen Tate, scrisse un libello antifascista per la rivista liberal \"The New Republic\". Nonostante ci\u00f2, rimase in contatto con Collins, continuando a pubblicare in \"The American Review\" fino alla sua morte, nel 1937. Oltre ad articoli di stampo fascista e di critica alla modernit\u00e0, la rivista di Seward Collins divenne anche un veicolo di diffusione delle idee distributiste, sostenute da G. K. Chesterton e Hilaire Belloc. \nNel corso degli anni '30 Collins e sua moglie (che si riteneva una medium) furono coinvolti attivamente in esperimenti relativi ai fenomeni psichici, insieme a personaggi come W.H. Salter, Theodore Besterman e Henry Sidgwick, i quali vennero in collegamento anche con la \"Societ\u00e0 per la ricerca psichica\" di Londra. \nSeward Collins viene oggi ricordato come un editore e sociologo fascista, anticapitalista ed anticomunista. Il suo saggio \"Monarch as Alternative\" \u00e8 stato ripubblicato nel 2003 in una raccolta di saggi della New York University Press, intitolata \"Conservatism in America Since 1930\"\". Una biografia del 2005 sostiene che Collins fosse, in realt\u00e0, pi\u00f9 un distributista che un fascista in senso stretto."}
{"id": "2011873", "revid": "240277", "url": "https://it.wikipedia.org/wiki?curid=2011873", "title": "Love is Noise", "text": "Love is Noise \u00e8 un singolo del gruppo musicale britannico The Verve, pubblicato l'11 agosto 2008 come primo estratto dal quarto album in studio \"Forth\".\nDescrizione.\nIl brano \u00e8 stato reso disponibile per il download digitale il 3 agosto 2008. Il CD singolo contenente il brano \u00e8 invece uscito l'11 agosto successivo. nel Regno Unito. La canzone \u00e8 stata trasmessa in anteprima da BBC Radio 1 il 23 giugno 2008, mentre il videoclip ha debuttato sul MySpace del gruppo il 9 luglio. In realt\u00e0 la canzone era stata proposta dai Verve durante i concerti gi\u00e0 nel 2007 con il titolo \"Modern Times\".\nSuccesso commerciale.\nIl singolo ha debuttato nella Official Singles Chart alla posizione numero 5, sostenuto soltanto dalle vendite del singolo digitale. Il singolo ha inoltre ottenuto una ottima accoglienza in tutta Europa. \"Love Is Noise\" \u00e8 infatti riuscito ad entrare nella top ten in Irlanda, Malta, Svezia, Lituania ed Italia."}
{"id": "2011875", "revid": "599013", "url": "https://it.wikipedia.org/wiki?curid=2011875", "title": "Bernard King", "text": " Ha giocato 14 stagioni con le squadre dei New Jersey Nets, Utah Jazz, Golden State Warriors, New York Knicks e Washington Bullets.\nDal 2013 fa parte del Naismith Memorial Basketball Hall of Fame.\nCarriera NBA.\nBernard King frequent\u00f2 il college all'Universit\u00e0 del Tennessee e fu selezionato con la settima scelta al Draft NBA 1977 dai New York Nets, che qualche mese dopo si trasferirono da Uniondale al New Jersey e divennero i New Jersey Nets.\nNel 1977-78, la sua stagione da rookie, ha stabilito un record di franchigia dei Nets come miglior marcatore in una stagione con 1.909, a 24,2 punti per partita. In seguito avrebbe superato questo record con la sua stagione di 2.027 punti nel 1983-84, guadagnando la prima delle sue selezioni consecutive dell'All-NBA First Team.\nUtah Jazz.\nKing ha giocato per gli Utah Jazz nella stagione 1979-80 e ha segnato in media 9,3 punti in 19 partite.\nGolden State Warriors.\nI Jazz scambiarono King con i Golden State Warriors prima della stagione 1980-81 . Nei suoi due anni a Golden State, ha segnato in media 21,9 punti a partita nel suo primo anno giocando insieme a giocatori come World B. Free, Joe Barry Carroll e Clifford Ray e 23,2 punti a partita nel suo secondo anno. Poco prima dell'inizio della stagione 1982-83 fu scambiato con i New York Knicks in cambio di Micheal Ray Richardson.\nNew York Knicks.\nDurante un viaggio in Texas il 31 gennaio e il 1\u00ba febbraio 1984, King fece la storia diventando il primo giocatore da Rick Barry nel 1967 a segnare almeno 50 punti in partite consecutive. Ha segnato 50 punti, con 20 su 30 tiri, con 10 tiri liberi in una vittoria di 117-113 dei Knicks contro i San Antonio Spurs il 31 gennaio. King ha poi seguito questa prestazione con un'altra da 50 punti a Dallas, stabilendo il record della Reunion Arena. Ha segnato 11 punti sia nel primo che nel secondo quarto e 14 punti sia nel terzo che nel quarto quarto. Su King furono commessi 13 falli, incluso Mark Aguirre, che usc\u00ec per falli. King ha tirato con 20 su 28 dal campo e 10 tiri liberi nella vittoria 105-98 sui Mavericks.\nLa stagione successiva, il giorno di Natale del 1984, King segn\u00f2 60 punti in una partita poi persa, diventando cos\u00ec il decimo giocatore nella storia della NBA a segnare 60 o pi\u00f9 punti in una singola partita. King ha segnato 40 punti a met\u00e0 tempo e ha terminato la partita con 19 su 30 tiri dal campo e 22 su 26 dalla linea di tiro libero.\nAl culmine della sua carriera, tuttavia, King sub\u00ec un infortunio alla gamba destra mentre cercava di stoppare una schiacciata di Reggie Theus a Kansas City. Il trauma del 23 marzo 1985, che includeva un legamento crociato anteriore strappato, una cartilagine del ginocchio strappata e un osso della gamba rotto, richiese una ricostruzione importante, facendo perdere a King tutta la stagione 1985-86.\nLontano dai riflettori dei media, King torn\u00f2 in forma. Ma nonostante avesse fatto una media di 22,7 punti a partita durante le sue prime sei partite, non aveva recuperato ancora la sua esplosivit\u00e0 pre-infortunio ed cos\u00ec non fu trattenuto dai Knicks alla fine della stagione 1986-87.\nWashington Bullets.\nLa stagione 1987-88 consolid\u00f2 il suo ritorno con i Washington Bullets, con i quali fece tre stagioni consecutive da 20 punti e pi\u00f9, raggiungendo il picco a 28,4 all'et\u00e0 di 34 anni nel 1990-91.\nNew Jersey Nets.\nDopo una pausa di un anno e mezzo, King \u00e8 tornato per 32 partite con i New Jersey Nets alla fine della stagione 1992-93, quando i problemi al ginocchio lo hanno costretto a ritirarsi definitivamente dalla NBA.\nTelevisione:\nSerie TV Miami Vice, stagione 2,episodio 18 \" The Fix \" ( \" Una Partita per pap\u00e0 \")(1986)"}
{"id": "2011876", "revid": "533647", "url": "https://it.wikipedia.org/wiki?curid=2011876", "title": "Butera", "text": "Butera (\"Vutera\" in ) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nIl territorio di Butera \u00e8 collinare nell'interno e pianeggiante sulle coste (piana di Gela). \u00c8 compreso tra il fiume Salso e il Disueri. La citt\u00e0 sorge su una collina a 402 metri sul livello del mare, a sud del capoluogo. \u00c8 l'unico comune della provincia, oltre a Gela, ad essere bagnato dal Mediterraneo, nel golfo di Gela. Il territorio presenta al suo interno il lago Comunelli, formato da sbarramenti allo scopo di costituire riserve d'acqua in caso di siccit\u00e0. Con i suoi di superficie, \u00e8 il nono comune in Sicilia, e il 39\u00ba in Italia per estensione. Lungo la costa sono presenti le frazioni marine di Falconara e Marina di Butera, caratterizzate da un moderato interesse turistico.\nStoria.\nLa collina di Butera \u00e8 stata meta di stanziamenti umani sin dalla preistoria: tracce di insediamenti sicani risalenti all'et\u00e0 del bronzo medio (1400-1000 a.C.) sono venuti alla luce nella parte pi\u00f9 alta del costone roccioso. Pi\u00f9 in basso, una necropoli a strati sovrapposti fu cimitero della piccola comunit\u00e0 preistorica e, seppur circoscritta ai secoli VIII-V a.C., avr\u00e0 certamente iniziato ad esercitare la sua funzione cimiteriale gi\u00e0 centinaia di anni prima. Ad avvalorare questa ipotesi, la presenza in localit\u00e0 \"Piano fiera\" di un manufatto piuttosto remoto, indicato dagli archeologi col nome di \"cista dolmenica\" (lastre di pietra assemblate in maniera cubiforme), che dimostrerebbe una maggiore antichit\u00e0 abitativa del sito, vista l'analogia di questo monumento con alcune architetture sarde risalenti all'et\u00e0 del rame (2900-2000 a.C.).\nLe vicende di questo territorio al momento della colonizzazione greca sono pochissimo documentate dalla storiografia antica e non possono che essere ricostruite solo sulla base della ricerca archeologica. Sappiamo che gi\u00e0 sin dal momento della sua fondazione Gela dovette scontrarsi con le popolazioni indigene limitrofe conquistando i loro villaggi: Omphake, forse identificabile con Butera, dovette seguire questo destino: lo si deduce dai reperti tombali. Se, infatti, fino all'VIII sec. a.C. le tombe di \"Piano della Fiera\" non mostrano alcun rapporto con l'area greca, a partire dalla seconda met\u00e0 del VII sec. vi appaiono ricchi corredi con vasi d'importazione greca. Nel corso del VI secolo, la cittadina sicana verr\u00e0 abbandonata e sar\u00e0 ricostruita solo durante il periodo di Timoleonte, poco dopo la met\u00e0 del IV sec. a.C. Rimase per\u00f2 sempre un piccolo villaggio abitato da agricoltori, peraltro valido baluardo ai tentativi di aggressione esterna che non mancarono per tutto l'alto medioevo (500-1100 d.C.). Intorno all'845 Butera fu teatro di una battaglia tra arabi e bizantini, conclusasi con il massacro di almeno 9000 soldati bizantini. Questa battaglia fu decisiva per il controllo dell'isola. Dal IX secolo, Butera venne chiamata dagli Arabi \u0628\u0648\u062a\u064a\u0631\u0629 , \"B\u016bt\u012brah\", che significa \"luogo scosceso\". Nell'aprile del 1089 le truppe normanne guidate dal Granconte Ruggero espugnarono la citt\u00e0, ultima roccaforte dei Saraceni in Sicilia, in una memorabile battaglia che li vide vincitori sui musulmani.\nFu subito elevata a contea da parte del conte normanno, il quale la assegn\u00f2 in dote al cognato-genero Enrico del Vasto, che in quello stesso anno contrasse matrimonio con Flandina d'Altavilla, figlia di Ruggero.\nLa contea di Butera fu uno dei maggiori stati normanni in Sicilia per importanza. Passata quindi agli aleramici Del Vasto - che la mantennero fino al XII secolo -, nel territorio migrarono consistenti unit\u00e0 di coloni provenienti dall'Italia settentrionale, che fecero di esso una delle maggiori terre lombarde di Sicilia.\nDai Del Vasto pass\u00f2 ai normanni Bartolomeo de Luci e Guglielmo Malconvenant e, in epoca sveva, nel 1219, la contea fu acquisita da Berardo di Ocre; nel 1252 pass\u00f2 al nipote Gualtiero ma, poco tempo dopo, Galvano Lancia si impossess\u00f2 del feudo. Alla morte di questi, avvenuta nel 1268 a seguito della cattura e decapitazione insieme a Corradino di Svevia, il territorio buterese pass\u00f2 al Regio Demanio.\nNel 1320 il re Federico II la vendette per 100 onze a un militare del regno. Successivamente fu elevata nuovamente a contea sotto gli Alagona.\nGli Alagona ebbero il possesso della contea fino al 1392, ostili al re Martino; quando furono sconfitti da quest'ultimo, la terra venne confiscata e ceduta, unitamente alla torre Falconara, al principe catalano Ugo di Santapau, con diploma concessogli il 18 ottobre a Castrogiovanni, per i suoi servizi resi al re aragonese nella guerra contro i ribelli.\nIl Santapau trasform\u00f2 la contea in terra baronale.\nNel 1563 Butera divenne la prima terra ad essere eretta in principato per la famiglia Santapau che nel 1580 la trasmise ai Branciforte, che la tennero fino al principio del secolo XIX quando si estinsero nei Lanza.\nMonumenti e luoghi d'interesse.\nCastello arabo-normanno.\nRisalente all'XI secolo, nel corso dei secoli ha ricevuto diversi ritocchi, come evidenziato dal torrione e dalle finestre a bifora. Ancora oggi \u00e8 in ottimo stato di conservazione, dopo i lavori di restauro eseguiti nell'ultimo decennio.\nNecropoli di Piano della Fiera.\nIn uso fino al VI secolo a.C. e alla fase ellenistica, le sue origini risalgono all'et\u00e0 preistorica.\nEconomia.\nL'economia si basa soprattutto sulla coltivazione di grano, mandorle, carrube, olive e agrumi. Importante \u00e8 la viticoltura, che alimenta la produzione del vino. Notevole rilevanza ha l'allevamento di ovini e bovini. \nImportanti sono le sagre dove vengono esposti i prodotti tipici del territorio, celebre \u00e8 la pasta con il miele, piatto di origine araba consumato tipicamente in occasione della festa di San Giuseppe. Il turismo, negli ultimi decenni, si sta lentamente sviluppando, soprattutto nelle zone costiere di Marina di Butera e Falconara, con le creazioni di diversi villaggi turistici.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2011877", "revid": "742538", "url": "https://it.wikipedia.org/wiki?curid=2011877", "title": "Domagoj di Croazia", "text": "\u00c8 il fondatore della dinastia dei Domagojevi\u0107.\nDomagoj era un potente nobile croato che possedeva i territori attorno a Knin. Dopo la morte di Trpimir I, nell'864, prese il trono a Zdeslav dopo aver fomentato una guerra civile. Domagoj divenne cos\u00ec duca della Croazia bianca e i figli di Trpimir, Petar, Zdeslav d Muncimir furono esiliati. Durante il regno di Domagoj crebbe il numero dei croati dediti alla pirateria, fatto che inaspr\u00ec le relazioni fra Croazia e Venezia. Nell'865 Domagoj fu obbligato ad accettare delle condizioni di pace con la Repubblica di Venezia, la quale prese degli ostaggi affinch\u00e9 i croati garantissero la libert\u00e0 di passaggio alle sue navi in Dalmazia.\nDomagoj aiut\u00f2 i Franchi, essendo un loro vassallo, a conquistare Bari agli Arabi nell'871. Nello stesso periodo i Veneziani attaccarono nuovamente i Croati e nell'874 il papa Giovanni VIII preg\u00f2 Domagoj di controllare i pirati della sua nazione.\nNelle cronache veneziane Domagoj \u00e8 conosciuto come il peggiore dei duchi slavi (\"pessimus dux Sclavorum\"), mentre papa Giovanni VIII lo considera un famoso duca (\"gloriosus dux\").\nLa liberazione dai Franchi.\nDopo la morte di Ludovico II il Germanico, Re dei Franchi dell'est, Domagoj decise di guidare una rivolta e liberare la Croazia Bianca dall'egemonia franca: morto nell'876, la guerra fu portata vanti dal figlio Trpimir che distrusse quattro citt\u00e0 dell'Istria nell'876. L'armata croata per\u00f2 alla fine fu sconfitta dai veneziani. La guerra liber\u00f2 i croati dalla sudditanza nei confronti dei Franchi, anche grazie al sostegno politico di Basilio I, imperatore bizantino. Due anni dopo, nell'878, Zdeslav torn\u00f2 da Costantinopoli e con l'aiuto dei bizantini depose il figlio di Domagoj, riacqusendo il potere in Croazia Bianca, liberato dal vassallaggio nei confronti dei Franchi."}
{"id": "2011879", "revid": "474175", "url": "https://it.wikipedia.org/wiki?curid=2011879", "title": "Club Atl\u00e9tico Hurac\u00e1n de Tres Arroyos", "text": "Il Club Atl\u00e9tico Hurac\u00e1n de Tres Arroyos, o semplicemente Hurac\u00e1n de Tres Arroyos, \u00e8 una societ\u00e0 calcistica argentina con sede nella citt\u00e0 di Tres Arroyos, nella provincia di Buenos Aires. Milita nel Torneo Argentino A, divisione regionale della terza serie del calcio argentino.\nStoria.\nFondato il 3 gennaio 1923, \u00e8 il club principale della citt\u00e0 di Tres Arroyos e uno dei principali della parte meridionale della provincia di Buenos Aires.\nVanta un'apparizione nella massima serie argentina, nella stagione 2004-2005, terminata all'ultimo posto per media-punti e con la conseguente retrocessione in Primera B Nacional.\nNel 2006-2007 vengono retrocessi nel Torneo Argentino A, dove milita tuttora."}
{"id": "2011880", "revid": "1451528", "url": "https://it.wikipedia.org/wiki?curid=2011880", "title": "Desiderabilit\u00e0 sociale", "text": "Nelle scienze psicosociali, il fattore desiderabilit\u00e0 sociale viene definito come quell'effetto di disturbo che entra in gioco in una ricerca/studio quando il soggetto, che risponde a un'intervista o a un questionario, ha la possibilit\u00e0 di dare risposte che possono essere considerate socialmente pi\u00f9 accettabili rispetto ad altre: questo fa s\u00ec che le persone cerchino di comportarsi in modo idealistico, ossia tendano a sembrare pi\u00f9 \"normali\" possibile, nel senso di maggiormente \"adeguate alla norma\".\nVariabili spurie.\nLe principali variabili spurie (in questo caso risposte non autentiche e non facilmente prevedibili e misurabili) che intervengono nelle ricerche effettuate con i metodi dell'inchiesta, del sondaggio o dell'intervista, sono:\nSe la tendenza, anche inconscia, a dare risposte false al fine di risultare pi\u00f9 accettabili e sembrare pi\u00f9 adeguati possibile a livello sociale, \u00e8 la \"desiderabilit\u00e0 sociale\", l\"'acquiescenza\" (detta anche \"central tendency\" \u2192 tendenza centrale) \u00e8 quella forma di accondiscendenza e remissivit\u00e0 (a volte incondizionate) nel rispondere positivamente ad ogni domanda, a prescindere dal suo contenuto.\nStrumenti.\nIl metodo scientifico, per l'indagine empirica e la ricerca in campo psicosociale, pu\u00f2 usufruire di alcuni strumenti per ridurre e misurare l'effetto distorsivo della \"desiderabilit\u00e0 sociale\" nelle rilevazioni conseguite tramite questionario (autocompilato o con intervistatore) e nelle inchieste/sondaggi effettuati con interviste faccia a faccia o telefoniche. \nFra le varie forme di somministrazione che possono concorrere alla riduzione del fattore \"desiderabilit\u00e0 sociale\" si pu\u00f2 trovare l'autocompilazione anonima e la somministrazione neutralizzata tramite computer; inoltre si pu\u00f2 misurare per mezzo di scale psicometriche la \"tendenza deformativa\" tipica del soggetto ed utilizzarla come parametro da correlare ai risultati delle variabili oggetto della ricerca, per migliorare la validit\u00e0 dello strumento o della ricerca (v. validit\u00e0 in psicologia).\nAutocompilazione anonima.\nNelle indagini campionarie e negli screening, dove non \u00e8 necessario conoscere le generalit\u00e0 del soggetto testato, \u00e8 preferibile adottare una somministrazione anonima in cui la persona non si sente direttamente e personalmente coinvolta nelle risposte che fornir\u00e0. \nMaggiore neutralismo, distacco e rassicurazione sono forniti dall'autocompilazione anonima tramite cui sar\u00e0 possibile ottenere un migliore risultato se vi si assocer\u00e0 un altro metodo di garanzia, quale ad esempio la riconsegna in urna o la restituzione via posta, ossia strumenti atti a garantire ulteriormente l'anonimato e la non rintracciabilit\u00e0 del soggetto. \nSomministrazione neutralizzata.\nIn riferimento alla somministrazione dei test tramite il computer (autosomministrazione via software), gi\u00e0 nel 1996 veniva posto in evidenza che \"il computer ha il vantaggio di essere impersonale, in modo che la desiderabilit\u00e0 sociale possa essere ridotta\". \nIn linea generale si pu\u00f2 affermare che il computer pu\u00f2 dimostrarsi un efficace metodo per limitare l'effetto di questa variabile interveniente. Il computer, anche messo a confronto del migliore e pi\u00f9 preparato intervistatore, trasmette un maggiore senso di neutralit\u00e0: non appare giudicante, non \u00e8 emozionalmente coinvolto o coinvolgibile, non richiama figure fantasmatiche dall'inconscio dei soggetti esaminati.\nScala psicometrica.\nPaulhus Delroy cre\u00f2 nel 1998 una scala psicometrica per la misurazione dell'accuratezza/veridicit\u00e0 o falsit\u00e0/distorsione con cui un soggetto risponde tendenzialmente (anche in modo inconscio) alle domande di un \"assessment\" o di un reattivo psicodiagnostico. \nIl test \u00e8 designato alla somministrazione congiunta con uno strumento principale (test o intervista) che ha il compito di misurare il reale oggetto della ricerca/indagine (variabile dipendente). \nLa scala, il cui nome \u00e8 \"Paulhus Deception Scales (PDS)\" ovvero Scala di Falsit\u00e0, deriva da un precedente inventario deputato alla misurazione delle risposte considerate socialmente pi\u00f9 accettabili e maggiormente \"desiderabili\": il \"Balanced Inventory of Desirable Responding (BIDR)\". \nIl PDS, costituito da un questionario self-report di 40 item, validato e standardizzato, valuta due ambiti: l'area definita come \"\"self-deception\" ossia la dimensione del processo inconscio che induce a fornire risposte distorte e l'area denominata \"other-deception\"\" in cui le risposte sono consapevolmente ed intenzionalmente falsificate per offrire una migliore immagine di s\u00e9. \nUno studio condotto in Italia, per valutare le propriet\u00e0 psicometriche di una versione del PDS (tradotto in italiano e ridotto a 28 item) ha rilevato una buona coerenza interna della scala, con alfa di Cronbach = 0.86 e, per la validit\u00e0 concorrente, correlazioni positive con alcune scale dell'MMPI e con la \"Marlowe-Crowne Social Desirability Scale (M-C SDS)\". "}
{"id": "2011881", "revid": "123287467", "url": "https://it.wikipedia.org/wiki?curid=2011881", "title": "A Northern Soul", "text": "A Northern Soul, pubblicato il 20 giugno 1995, \u00e8 il secondo album dei The Verve."}
{"id": "2011882", "revid": "1751063", "url": "https://it.wikipedia.org/wiki?curid=2011882", "title": "Villa Vittoria", "text": "Villa Vittoria \u00e8 una delle ville vesuviane del Miglio d'oro; \u00e8 sita a Napoli, nel quartiere di San Giovanni a Teduccio.\nLa struttura risale al XIX secolo ed \u00e8 composta da due piani e pianterreno. La sua architettura \u00e8 prevalentemente neoclassica, come dimostrano alcuni suoi elementi: l'androne, con volte a botte, conduce al vasto cortile al cui centro \u00e8 situata una grande scala tipicamente neoclassica. Essa \u00e8 formata da due rampe che si inerpicano in una curva, descrivendo una semiellisse.\nLa struttura oggi \u00e8 usata come condominio."}
{"id": "2011883", "revid": "268849", "url": "https://it.wikipedia.org/wiki?curid=2011883", "title": "Hurac\u00e1n de Tres Arroyos", "text": ""}
{"id": "2011895", "revid": "466539", "url": "https://it.wikipedia.org/wiki?curid=2011895", "title": "Golden Globe 1957", "text": "La 14\u00aa edizione della cerimonia di premiazione dei Golden Globe si \u00e8 tenuta il 28 febbraio 1957 al Cocoanut Grove dell'Ambassador Hotel di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2011896", "revid": "1504506", "url": "https://it.wikipedia.org/wiki?curid=2011896", "title": "Zdeslav di Croazia", "text": "Era figlio di Trpimir I di Croazia.\nDopo la morte di suo padre, nell'864, la sua legittima successione al trono fu usurpata da Domagoj di Croazia, un nobile proprietario terriero di Knin, e Zdeslav fu esiliato con i suoi fratelli, Petar e Mutimir. Zdeslav per\u00f2 depose, con l'aiuto di Basilio I imperatore bizantino, il figlio di Domagoj nell'878. Nell'879 Zdeslav fu ucciso presso Knin durante una rivolta guidata da Branimir, un parente di Domagoj, con l'appoggio del papa che temeva la crescente influenza bizantina sulla penisola balcanica."}
{"id": "2011898", "revid": "76963", "url": "https://it.wikipedia.org/wiki?curid=2011898", "title": "Jennifer Rubin", "text": "Carriera.\nLa Rubin fu scoperta dall'agenzia di moda \"Ford Modeling Agency\", diventando nel 1984 \"Modella internazionale Ford dell'anno\". Nel corso della sua carriera di modella, la Rubin \u00e8 stata testimonial della prima campagna pubblicitaria del profumo Calvin Klein \"Obsession\".\nDebutta nel mondo del cinema nel 1987, nel ruolo di Taryn nel film horror \"\", a cui seguono diversi altri film come \"Vivere nel terrore\" (1988), \"Screamers - Urla dallo spazio\" (1995), \"The Doors\" (1991), ed il thriller \"La ragazza della porta accanto\" (1993).\n\u00c8 anche apparsa in diverse produzioni televisive, incluse \"Ai confini della realt\u00e0\", \"Miami Vice\", \"I racconti della cripta\" e \"Oltre i limiti\". Ha anche partecipato al video di Chris Isaak \"Somebody's Crying\"."}
{"id": "2011900", "revid": "1751063", "url": "https://it.wikipedia.org/wiki?curid=2011900", "title": "Dipendenza Villa Spinelli", "text": "Dipendenza Villa Spinelli \u00e8 una delle Ville vesuviane del Miglio d'oro; \u00e8 sita a Napoli in zona periferica, nel quartiere di Barra, in corso Sirena.\nNel parco della Villa Spinelli di Scalea venne edificata questa pregevole palazzina di gusto neoclassico, tra le pi\u00f9 belle della zona. Oggi, la struttura, tra le meglio conservate delle ville di Barra, ospita l'Ospizio delle Povere Figlie della Visitazione. Il complesso contiene anche un bel giardino ricco di piante."}
{"id": "2011902", "revid": "1305772", "url": "https://it.wikipedia.org/wiki?curid=2011902", "title": "Gli occhiali d'oro", "text": ""}
{"id": "2011907", "revid": "111540484", "url": "https://it.wikipedia.org/wiki?curid=2011907", "title": "Villa Sant'Anna", "text": "Villa Sant'Anna \u00e8 una delle ville vesuviane del Miglio d'oro; \u00e8 sita a Napoli, nel quartiere di Barra.\nDa quanto pervenuto, la struttura risale ai secoli XIX-XX: architettonicamente, interessante risulta essere la facciata impreziosita da elementi ionici e corinzi. Il complesso \u00e8 costituito da una planimetria ad \"U\", con due vasti cortili al suo interno."}
{"id": "2011909", "revid": "729019", "url": "https://it.wikipedia.org/wiki?curid=2011909", "title": "Matthew Walker", "text": "Carriera.\nComincia a lavorare all'et\u00e0 di 17 anni in alcune produzione Disney, comparendo in seguito in diversi spot pubblicitari. Nel corso degli anni novanta lavorer\u00e0 in alcuni film come \"Halloween 5 - La vendetta di Michael Myers\" e \"La bambola assassina 3\", ed in alcune serie televisive come \"CSI - Crime Scene Investigation\" e \"Giudice Amy\". Ha lavorato anche come regista televisivo, dirigendo nel 2000 \"The Man Made Movie\" e nel 2003 \"Big PlayStation Saturday\" e \"Man Made Movie\". Nel 2007 interpreta il Dr. Hudson , quinto dei sette Zoner usciti dalla Zona Fantasma in Smallville. Ha fondato la \"Troubador Theater Company\"."}
{"id": "2011916", "revid": "119590773", "url": "https://it.wikipedia.org/wiki?curid=2011916", "title": "No Come Down", "text": "No Come Down \u00e8 una raccolta del gruppo musicale britannico The Verve pubblicata il 17 maggio 1994. Contiene B-Side del gruppo e alcune canzoni rivisitate in chiave acustica oltre al singolo \"Gravity Grave\"."}
{"id": "2011917", "revid": "2126261", "url": "https://it.wikipedia.org/wiki?curid=2011917", "title": "Branimir di Croazia", "text": "Fu riconosciuto come \"dux Chroatorum\" da papa Giovanni VIII. Vranmir era un discendente di Domagoj, membro della sua famiglia di Knin. Il nome stesso \u00e8 di origine slava e tradotto significa \"colui che difende il regno\".\nBranimir fu sostenuto come sovrano di Croazia dalla coalizione anti-bizantina organizzata dal Papa. Nell'879 Branimir uccise Zdeslav, vecchio sovrano appoggiato dall'Impero Bizantino, presso Knin, durante una rivolta da lui condotta. Branimir scrisse cos\u00ec a papa Giovanni VIII ribadendo la sua volont\u00e0 di avvicinarsi alla politica del Papa e di distaccarsi dall'influenza di Bisanzio.\nDurante una messa solenne nella Basilica di San Pietro a Roma nell'879 Giovanni VIII diede al duca e all'intero popolo croato la sua benedizione. Il papa scrisse in diverse lettere di questo avvenimento al duca dei croati. Fu la prima volta in cui lo Stato croato venne riconosciuto ufficialmente dalla chiesa e quindi dalla diplomazia internazionale. Durante il regno di Branimir i veneziani erano costretti a pagare un trubuto per passare lungo la costa dalmata.\nIl vescovo di Nona fu in quest'epoca riconosciuto come suprema autorit\u00e0 religiosa della Croazia dal Papa, contro l'arcivescovo di Spalato che si era invece appoggiato al Patriarca di Costantinopoli portando le sue diocesi alla chiesa ortodossa. Branimir sostenne la candidatura del vescovo di Nona alla conduzione dell'arcidiocesi di Spalato, durante un periodo di sede vacante, senza il consenso della Santa Sede, fatto che inaspr\u00ec i rapporti fra Roma e i Croati. Sotto l'influenza delle missioni di Metodio, il quale, in viaggio dalla Moravia a Costantinopoli si ferm\u00f2 in Croazia nell'882, il duca favor\u00ec l'uso parallelo della lingua latina e del glagolitico nella liturgia, bench\u00e9 papa Stefano V ritenesse inopportuno l'uso della liturgia slava.\nBranimir mor\u00ec nell'892 e gli successe il terzo figlio di Trpimir I, Muncimir di Croazia.\nUn'iscrizione trovata in una lapide di una chiesa vicino a Benkovac si pu\u00f2 rinvenire il nome di Branimir.\nLa sua data esatta di morte e le circostanze esatte della morte sono sconosciute. Solo in Iohannis Timerius bilealde si trova la leggenda che Branimir ebbe dopo una festa con gli emissari franchi di Carlo III. beveva l'acqua dell'Adriatico in un pasticcio, sulla quale poteva far valere il controllo su Venezia. Poi \u00e8 morto. Questa versione fa gi\u00e0 riferimento Erik Krznoski al regno delle leggende e sottolineava i parallelismi con la morte del re illirico Agron a causa dell'eccessivo consumo di alcol in occasione di una vittoria."}
{"id": "2011923", "revid": "111540246", "url": "https://it.wikipedia.org/wiki?curid=2011923", "title": "Villa Gargiulo", "text": "Villa Gargiulo \u00e8 una villa storica di Napoli; \u00e8 sita nella zona di Capodimonte.\nLa struttura si erge in via del Moiariello e risale al XIX secolo. Appartenne alla famiglia Gargiulo. La villa trae le sue origini da una precedente costruzione gi\u00e0 visibile nelle carte del duca di Noja."}
{"id": "2011927", "revid": "125214618", "url": "https://it.wikipedia.org/wiki?curid=2011927", "title": "Teatro Comunale Vittorio Alfieri", "text": "Il Teatro comunale \"Vittorio Alfieri\" si trova a Castelnuovo di Garfagnana. Con i suoi 510 posti a sedere \u00e8 il secondo teatro della provincia, dopo il Teatro del Giglio di Lucca. Fu inaugurato la sera del 22 agosto 1860, con il melodramma \"La straniera\" di Vincenzo Bellini.\nIl teatro era stato voluto da un gruppo di maggiorenti locali, fra cui il conte Giovanni Carli e Antonio Vittoni: il conte Carli stesso progett\u00f2 la struttura ispirandosi probabilmente ad elementi decorativi presenti nel teatro del Giglio di Lucca. L'edificio presenta un ampio atrio, la platea a ferro di cavallo, tre ordini di 17 palchi pi\u00f9 il loggione. Le opere pittoriche furono realizzate dal castelnovese Davide Franchi.\nIntatto dopo la seconda guerra mondiale, venne trasformato in sala cinematografica, fino alla sua chiusura nel 1990. Il 9 settembre 2006, con un concerto sinfonico dell'Orchestra regionale toscana, il teatro \u00e8 stato nuovamente inaugurato dopo i restauri. Nel 2010 Maurizio Tamellini, ex ballerino del Teatro alla scala di Milano, \u00e8 stato direttore artistico del dipartimento danza."}
{"id": "2011931", "revid": "591035", "url": "https://it.wikipedia.org/wiki?curid=2011931", "title": "Teatro dell'Istituto Francese", "text": ""}
{"id": "2011933", "revid": "1504506", "url": "https://it.wikipedia.org/wiki?curid=2011933", "title": "Muncimir di Croazia", "text": "Murcimir era il terzo figlio di Trpimir I e fratello di Petar e Zdeslav. Muncimir succedette a Branimir nell'892 col titolo di \"dux Chroatorum\", restaurando la dinastia dei Trpimirovi\u0107. Regn\u00f2 da Bia\u0107i presso Tra\u00f9, oggi nel comune di Castelli, in Dalmazia.\nIl duca Mutimir ridiete all'Arcidiocesi di Spalato i territori che vi furono sottratti e quindi condotti sotto l'autorit\u00e0 del vescovo di Nona da Branimir di Croazia. Mutimir prese il controllo della Croazia Bianca e govern\u00f2 indipendentemente sia dall'autorit\u00e0 pontificia che da quella bizantina come \"divino munere Croatorum dux\" (Duca dei Croati per grazia di Dio). Durante il suo regno il principe serbo esiliato Peter Gojnikovi\u0107 torn\u00f2 in Rascia e vi stabil\u00ec un nuovo ordine. Egli esili\u00f2 i suoi cugini che pretendevano il trono: Pribislav, Bran e Stefano Vlastimirovi\u0107, i quali furono ospitati a loro volta da Mutimir.\nA lui succedette Tomisalo, il primo re di Croazia. \u00c8 sconosciuto il grado di parentela fra Muncimir e Tomislao: qualcuno pensa che egli sia suo figlio."}
{"id": "2011944", "revid": "834", "url": "https://it.wikipedia.org/wiki?curid=2011944", "title": "Heathen (David Bowie)", "text": "Heathen \u00e8 il ventiduesimo album del cantautore britannico David Bowie pubblicato nel 2002.\nIl disco.\n\"Heathen\" \u00e8 considerato il ritorno di Bowie nel mercato americano, ove ha raggiunto la pi\u00f9 alta posizione in classifica (14-sima) fin dai tempi dell'album \"Tonight\" del 1984 e ha ricevuto alcune tra le pi\u00f9 apprezzate recensioni fin dai tempi dell'album \"Scary Monsters (and Super Creeps)\" del 1980. Ha venduto due milioni di copie in tutto il mondo ed \u00e8 rimasto quattro mesi in classifica in Gran Bretagna, dove \u00e8 arrivato fino al quinto posto.\nRegistrazione e Produzione.\nL'album ha segnato il ritorno del produttore discografico Tony Visconti, che ha coprodotto svariati tra gli album classici di Bowie. L'ultimo album coprodotto da Visconti era stato \"Scary Monsters (and super Creeps)\" del 1980.\nInizialmente Bowie aveva registrato l'album \"Toy\" che voleva mettere in commercio nel 2000/2001. In questo album intendeva presentare sia alcune canzoni nuove che il rifacimento di alcune delle sue canzoni meno conosciute degli anni '60. Sebbene \"Toy\" sia rimasto inedito, alcune tracce come \"Afraid\" e \"Slip away\" (originariamente intitolata \"Uncle Floyd\") sono apparse su \"Heathen\". Alcune altre canzoni sono state ri-registrate ed incluse tra le B-Sides di \"Heathen\".\nL'album comprende apparizioni quali quella di Pete Townshend, chitarrista dei The Who (che aveva suonato la chitarra in un precedente pezzo di Bowie, \"Because You're Young\" dell'album \"Scary Monsters (and super Creeps)\", di Dave Grohl, leader dei Foo Fighters, dell'esperto tastierista dei Dream Theater, Jordan Rudess, del pianista Kristeen Young e del prolifico bassista Tony Levin dei King Crimson.\nParticolarit\u00e0.\nMolte delle canzoni di \"Heathen\" si concentrano sul degrado dell'umanit\u00e0 e del mondo intero, come \u00e8 testimoniato da \"Slow burn\", \"Afraid\", \"A better Future\" e la title track \"Heathen\" stessa.\nL'album contiene tre rifacimenti: \"Cactus\" dei Pixies, \"I've Been Waiting for You\" di Neil Young e \"I took a Trip on a Gemini Spaceship\" di Norman Carl Odam alias \u201cLegendary Stardust Cowboy\u201d, appellativo da cui Bowie trasse il soprannome \"Stardust\" nel 1972.\nVersioni alternative.\nUn remix della canzone \"Everyone Says 'Hi\"' \u00e8 contenuto in \"Amplitude\", gioco di ritmo per PS2.\nLa canzone \"Sunday\" fu suonata dal vivo nei concerti Heathen Tour e A Reality Tour, eseguiti a supporto degli album omonimi, mentre la versione registrata dal vivo al \u201cThe Point Theater\u201d di Dublino, in Irlanda nel Novembre 2003 \u00e8 inclusa nel DVD \"A Reality Tour\".Un remix di Moby \u00e8 disponibile nel disco bonus del CD doppio di Heathen, e un remix di Tony Visconti \u00e8 stato pubblicato nella versione europea del singolo \"Everyone Says 'Hi\"' e del singolo \"I've Been Waiting for You\".\n\"Heathen\" \u00e8 stato anche pubblicato su supporto Super Audio CD in numero limitato di copie in cui le versioni di cinque delle tracce sono leggermente pi\u00f9 lunghe.\nTracce.\n+ \"Wood Jackson\" (bonus track della versione giapponese)."}
{"id": "2011949", "revid": "474175", "url": "https://it.wikipedia.org/wiki?curid=2011949", "title": "Tres Arroyos", "text": "Tres Arroyos \u00e8 una citt\u00e0 argentina della provincia di Buenos Aires, capoluogo dell'omonimo dipartimento. Situata nella parte meridionale della provincia, secondo l'Instituto Nacional de Estad\u00edstica y Censos nel 2010 contava 46.867 abitanti.\nStoria.\nFondata il 24 aprile 1884, vi ospita la principale comunit\u00e0 d'origine olandese dell'Argentina.\nMonumenti e luoghi d'interesse.\nSito archeologico.\nA circa 5\u00a0km dalla citt\u00e0 si trova il sito archeologico di \"Arroyo Seco\", uno dei pi\u00f9 antichi mai riportati alla luce in Argentina. Vi furono trovati pi\u00f9 di 40 scheletri, in posizione da sepoltura, di un'epoca stimata intorno al 7000 a.C.. Il sito, inoltre, comprendeva strumenti da caccia e resti fossili di mammiferi estinti. Gran parte degli oggetti ritrovati \u00e8 in esposizione al Museo Municipale \"Jos\u00e9 A. Mulazzi\".\nCultura.\nIstruzione.\nMusei.\nTres Arroyos ospita il Museo di Belle Arti ed il Museo Municipale \"Jos\u00e9 A. Mulazzi\", situato nei locali dell'ex Mercato Municipale San Mart\u00edn. Fondato nel 1979, ospita al suo interno collezioni permanenti di archeologia locale e nazionale, nonch\u00e9 esposizioni sulla storia locale.\nInfrastrutture e trasporti.\nStrade.\nTres Arroyos \u00e8 situata all'intersezione tra la strada nazionale 3, che unisce Buenos Aires alla Patagonia, e la strada nazionale 228 per Necochea.\nSport.\nLa principale societ\u00e0 calcistica cittadina \u00e8 l'Hurac\u00e1n de Tres Arroyos, che vanta anche una partecipazione nella massima divisione argentina nella stagione 2004-05."}
{"id": "2011952", "revid": "712828", "url": "https://it.wikipedia.org/wiki?curid=2011952", "title": "Tarfful", "text": ""}
{"id": "2011954", "revid": "1305772", "url": "https://it.wikipedia.org/wiki?curid=2011954", "title": "Peter Maurin", "text": "Biografia.\nNato in una famiglia di agricoltori poveri nel sud della Francia, \u00e8 stato il pi\u00f9 giovane di 21 fratelli. Dopo aver trascorso un po' di tempo con i Fratelli Cristiani, si trasfer\u00ec nel Canada nel 1908, per cercare di essere un uomo di famiglia, ma fu scoraggiato dalla morte della sua compagna. Dopo viaggi\u00f2 nell'est dell'America per alcuni anni, e infine si stabil\u00ec a New York, dove visse il resto della sua vita.\nA met\u00e0 degli anni '20, Maurin stava lavorando come un insegnante di francese nei sobborghi di New York. \u00c8 stato in quel momento che Maurin ha eliminato la tariffa fissa ai propri studenti e ha chiesto loro di pagare ci\u00f2 che ritenevano opportuno. Pur non essendo dato per certo, si dice che ci\u00f2 era dovuto alle sue letture su San Francesco d'Assisi, il quale vedeva il lavoro come un servizio alla comunit\u00e0, non come un mezzo di autosoddisfazione, nello stile del \"pauperismo medievale\".\nDorothy Day e il lavoro cattolico.\nEgli ha incontrato Dorothy Day, grazie a George Shuster, che \u00e8 stato redattore della rivista \"Commonweal Day\" per il quale aveva scritto.\nPoi insieme hanno cominciato a pubblicare il quotidiano \"The Catholic Worker\", nel 1933, che ha dimostrato il proprio punto di vista soprattutto in materia di economia, in una linea simile a quello istituito dal G. K. Chesterton e Hilaire Belloc in Inghilterra, un sistema alternativo sia al capitalismo che al comunismo, il cosiddetto \"distributismo\", ispirato dalla Enciclica \"Rerum Novarum\" del Papa Leone XIII e da Tommaso d'Aquino. \nMaurin insisteva anche sull'importanza che ogni uomo avesse la sua casa, non solo i cattolici o i cristiani, ma \u00e8 anche stato detto che tutti coloro che ne hanno gi\u00e0 una, dovevano avere una \"camera per Cristo\".\nG. K. Chesterton ha detto che la differenza tra cattolicesimo e un disinteresse altruistico \u00e8 che in questo i soldi vanno alle persone che lo meritano, mentre la chiesa cattolica d\u00e0 soldi a chi non li meritano.\nDopo la distribuzione di un \"manifesto\" scritto in occasione del 1\u00ba maggio 1933, Maurin ha cominciato a notare che non era abbastanza radicale. Maurin creduto che il \"lavoratore cattolico\" dovrebbe vivere in piccole comunit\u00e0 agricole, in particolare perch\u00e9 \"non esiste disoccupazione nell'agricoltura\".\nUltimi giorni.\nDopo un incidente nel 1944, Maurin ha cominciato a perdere la sua memoria, e la sua condizione psichica \u00e8 peggiorata fino alla sua morte nel 1949. \u00c8 stato dato il suo nome ad una fattoria-modello dei \"lavoratori cattolici\" dopo la sua morte, che opera tuttora in Marlborough, New York.\nSemplice decalogo.\nQuesto \u00e8 un semplice decalogo di Maurin pubblicato nel \"lavoratore cattolico\""}
{"id": "2011956", "revid": "228587", "url": "https://it.wikipedia.org/wiki?curid=2011956", "title": "Torre del Palasciano", "text": ""}
{"id": "2011959", "revid": "1873126", "url": "https://it.wikipedia.org/wiki?curid=2011959", "title": "Blow Ya Mind", "text": "Blow Ya Mind \u00e8 il primo singolo del rapper statunitense Styles P estratto dal terzo album \"\"Super Gangster (Extraordinary Gentleman)\". \u00c8 stato prodotto da Swizz Beatz ed \u00e8 considerato da molti come un seguito del precedente singolo di Styles P \"Good Times\"\" del 2002, anch'esso prodotto da Swizz Beatz.\nInformazioni.\nLa canzone non \u00e8 riuscita a classificarsi all'interno della \"Billboard Hot 100\", ma solo nelle altre classifiche di \"Billboard\" \"Hot R&amp;B/Hip-Hop Songs\" e \"Hot Rap Tracks\", rispettivamente alle posizioni n.51 e n.19.\nRemix.\nUn remix del singolo \u00e8 in collaborazione con Jadakiss e Sheek Louch (gli altri rappers del collettivo The LOX.) ed \u00e8 contenuto nella colonna sonora del videogioco \"Grand Theft Auto IV\".\nVideoclip.\nIl videoclip del singolo \u00e8 stato diretto da Todd Angkasuwan e dallo stesso Styles P. Per la sua realizzazione sono stati impiegati molti effetti speciali e tecniche di computer grafica. Sheek Louch vi fa un'apparizione.\nAll'inizio si vede il rapper addormentato su di una panchina in un parco, ancora stordito dall'effetto di droghe. A questo punto inizia a sognare, per poi svegliarsi alla fine."}
{"id": "2011963", "revid": "27767", "url": "https://it.wikipedia.org/wiki?curid=2011963", "title": "Priula", "text": ""}
{"id": "2011964", "revid": "1573940", "url": "https://it.wikipedia.org/wiki?curid=2011964", "title": "Lontra provocax", "text": "La lontra australe (Lontra provocax ()), nota anche come lontra della Patagonia, \u00e8 un carnivoro appartenente al genere delle lontre del Nuovo Mondo. \u00c8 originaria della Patagonia, nella parte meridionale di Cile e Argentina.\nDescrizione.\nLa lontra australe \u00e8 una specie di lontra di medie dimensioni che presenta una lunghezza testa-tronco di 57-61\u00a0cm, una coda di 35-40\u00a0cm e un peso di 5-10\u00a0kg. I maschi sono in genere il 10% pi\u00f9 grandi delle femmine. La pelliccia \u00e8 marrone scuro, ma di colore marrone cannella chiaro sul ventre. Il collo e la gola sono grigi. Il robusto cranio \u00e8 appiattito e i denti sono adatti a frantumare i crostacei. I piedi, sia anteriori che posteriori, sono palmati.\nBiologia.\nLa lontra australe vive sulle rive di fiumi e laghi e nelle paludi lungo la costa del Pacifico. In Argentina si \u00e8 visto che predilige le vecchie foreste ripariali con molto sottobosco, in Cile \u00e8 stato riscontrato che \u00e8 presente pi\u00f9 lungo i fiumi pi\u00f9 grandi che nei piccoli torrenti. Qui, la specie si trova principalmente in corpi idrici caratterizzati da una fitta vegetazione sempreverde sulle sponde, con ceppi di alberi tagliati e tronchi d'albero trasportati a riva dalla corrente. I fiumi incanalati, invece, vengono evitati. Le lontre australi sono per lo pi\u00f9 notturne e si vedono raramente durante il giorno. Trascorrono la giornata in grotte o sotto le radici che si trovano tra 0,7 e 50 metri dalla riva e a circa 3-8 metri sopra il livello dell'acqua.\nLe lontre australi si nutrono principalmente di piccoli pesci (&lt;10 cm) e crostacei. Vengono catturati anche molluschi e piccoli uccelli acquatici. Nel Cile centrale il pesce viene consumato principalmente in primavera e in estate; pesci di piccole dimensioni costituiscono la parte pi\u00f9 importante della dieta anche sulla costa pacifica del Cile meridionale. In Argentina sono stati condotti studi su popolazioni di lontre che si nutrono di crostacei per oltre il 95%, dal momento che la popolazione ittica nei laghi d'acqua dolce del sud del Paese \u00e8 molto bassa.\nI piccoli nascono circa 10-12 mesi dopo l'accoppiamento: l'embrione rimane a riposo per un periodo di tempo pi\u00f9 lungo, quindi si presume che la gestazione effettiva sia di 2 mesi. Prima della nascita, la femmina costruisce una tana in cui d\u00e0 alla luce i piccoli, ciechi e indifesi. Il latte materno \u00e8 molto nutriente e dopo circa 7 settimane i giovani animali iniziano a mangiare cibi solidi. Aprono gli occhi dopo circa un mese e iniziano i primi tentativi di nuoto nel terzo mese. Circa un mese dopo sono in grado di cacciare da soli e raggiungono la maturit\u00e0 sessuale dopo 2 o 3 anni. Il tasso di mortalit\u00e0 \u00e8 molto alto e solo l'uno per cento circa degli esemplari vive oltre i 10 anni: la maggior parte muore prima dei cinque anni. Le femmine formano piccoli gruppi familiari insieme alla loro prole, mentre i maschi, al di fuori della stagione degli amori, conducono un'esistenza solitaria.\nConservazione.\nNon sono noti predatori naturali della lontra australe. La specie veniva cacciata intensamente per la sua pelliccia e ancora oggi \u00e8 ripetutamente vittima della caccia illegale. Altri fattori negativi per la sua sopravvivenza sono la distruzione dell'habitat e l'inquinamento delle acque. Oggi esistono popolazioni numerose solamente nel parco nazionale Nahuel Huapi, nel parco nazionale Tierra del Fuego e nell'Isola degli Stati. La specie viene pertanto classificata \u00abin pericolo\u00bb (\"Endangered\") dalla IUCN."}
{"id": "2011966", "revid": "729019", "url": "https://it.wikipedia.org/wiki?curid=2011966", "title": "Aeroporto Internazionale di Atlanta-Hartsfield-Jackson", "text": "LAeroporto \"Hartsfield-Jackson \" \u00e8 un aeroporto situato a pochi km da Atlanta. \u00c8 l'aeroporto pi\u00f9 trafficato del mondo per numero di passeggeri.\nStoria.\nHartsfield-Jackson Atlanta International Airport (IATA: ATL, ICAO: KATL, FAA LID: ATL), conosciuto come Hartsfield-Jackson, si trova a sette miglia (11\u00a0km) a sud del quartiere centrale degli affari di Atlanta, Georgia, Stati Uniti. \u00c8 l'aeroporto pi\u00f9 trafficato del mondo per traffico passeggeri dal 1998, e per numero di atterraggi e decolli dal 2005. Hartsfield-Jackson ha tenuto il suo posto come aeroporto pi\u00f9 trafficato del mondo nel 2011, sia per i passeggeri e il numero di voli, in grado di accogliere 92 milioni di passeggeri (252\u00a0000 passeggeri al giorno) e 923.991 voli. Molti dei quasi un milione di voli l'anno sono voli nazionali degli Stati Uniti, dove Atlanta serve come un hub importante per i viaggi in tutto il sud-est degli Stati Uniti.\nHartsfield-Jackson International Airport \u00e8 un punto di riferimento per Southwest Airlines ed \u00e8 il centro principale di Delta Air Lines e Delta Connection, partner di ExpressJet; con circa 1.000 voli al giorno, l'hub Delta \u00e8 il centro aeroportuale pi\u00f9 grande del mondo. L'aeroporto dispone del servizio internazionale per il Nord America, Sud America, Centro America, Europa, Asia e Africa. Come gateway internazionale per gli Stati Uniti, Hartsfield-Jackson occupa il settimo posto nel paese.\nHartsfield-Jackson \u00e8 stato costruito noleggiando gratuitamente per 5 anni un terreno di 287 acri (116 ettari), dov'era il circuito di auto abbandonato di nome Atlanta Speedway. Il contratto di locazione \u00e8 stato firmato il 16 aprile 1925, dal sindaco Walter Sims, che promise di svilupparlo come campo di aviazione. Come parte dell'accordo, la propriet\u00e0 fu ribattezzata Campo Candler, per via del suo precedente proprietario, il magnate della Coca-Cola ed ex sindaco di Atlanta Asa Candler. Il primo volo dal campo Candler \u00e8 avvenuto il 15 settembre 1926, un volo postale della Florida Airways in volo da Jacksonville, in Florida. Nel maggio del 1928, la Pitcairn Aviation ha iniziato il servizio ad Atlanta, seguito nel giugno 1930 dal Servizio della Delta Air. Pi\u00f9 tardi queste due compagnie aeree, note ora come Eastern Air Lines e Delta Air Lines, rispettivamente, stabilirono entrambi Atlanta come loro hub principale.\nSin dal principio \u00e8 stato un aeroporto molto frequentato e alla fine del 1930 era al terzo posto dietro a New York e Chicago per i voli regolari giornalieri con sedici tra partenze e arrivi. La prima torre di controllo Candler Field \u00e8 stata aperta nel marzo 1939.\nNel mese di ottobre 1940, il governo degli Stati Uniti dichiar\u00f2 che la United States Army Air Forces avrebbe operato con l'Atlanta Army Airfield in collaborazione con Campo Candler. L'aeroporto viene impiegato, dall'USAAF principalmente per la manutenzione di aeromobili in trasferimento, e con diversi tipi di aerei da combattimento stazionati nell'aeroporto. Durante la Seconda Guerra Mondiale, l'aeroporto, raddoppi\u00f2 le sue dimensioni, e stabil\u00ec un record di 1.700 tra decolli e atterraggi in un solo giorno, il che lo rese il pi\u00f9 trafficato aeroporto del paese in termini di operazioni di volo. L'Atlanta Army Airfield venne chiuso dopo la fine della guerra.\nNel 1946 Campo Candler fu rinominato Atlanta Municipal Airport e nel 1948, pi\u00f9 di un milione di passeggeri sono passati attraverso uno storico hangar che fungeva da edificio del terminal. Durante il periodo del dopoguerra, sia Delta che Eastern hanno gestito una vasta rete di rotte da Atlanta verso destinazioni in tutti gli Stati Uniti. Southern Airways si stabil\u00ec ad Atlanta poco dopo la guerra e mantenne una rete di rotte a corto raggio in tutto il Sud-Est fino al 1979.\nIl 1\u00ba giugno 1956 un volo della Eastern per Montr\u00e9al, Canada fu il primo volo internazionale da Atlanta. Nel 1964 la prima tratta internazionale programmata fu la Delta/Pan Am DC-8 per l'Europa, il primo diretto programmato per un paese estero fu un volo della Eastern per Citt\u00e0 del Messico nel 1972, i voli diretti per l'Europa partirono nel 1978 mentre per l'Asia cominciarono nel 1992-93. Nel 1957 Atlanta ha visto il suo primo aereo jet di linea: un prototipo Sud Aviation Caravelle \u00e8 arrivato da Washington DC. Atlanta era diventato l'aeroporto pi\u00f9 trafficato del paese, e poco dopo lo sarebbe diventato del mondo. Nell'anno 1957 Atlanta \u00e8 stato il nono aeroporto pi\u00f9 trafficato del mondo per numero di voli e di passeggeri.\nIl 3 maggio 1961, con 21 milioni di dollari di investimento, fu aperto il nuovo terminal che fu in grado di ospitare pi\u00f9 di sei milioni di viaggiatori all'anno. Il nuovo aeroporto fu il pi\u00f9 grande del paese. Nel marzo del 1962 fu costruita la pista pi\u00f9 lunga (9/27, ora 8R).\nNel 1967, la citt\u00e0 di Atlanta e le compagnie aeree cominciarono a lavorare su un piano generale per lo sviluppo futuro dell'Atlanta Municipal Airport. La costruzione inizi\u00f2 nel gennaio 1977 sotto l'amministrazione del sindaco Maynard Jackson. Fu il pi\u00f9 grande progetto di costruzione nel Sud, costato $ 500 milioni di dollari. Il nuovo complesso fu progettato da Stevens &amp; Wilkinson, Smith &amp; Hinchman Grylls. Ha preso il nome dell'ex sindaco di Atlanta Hartsfield William Berry, che ha fatto molto per promuovere i viaggi aerei. William B. Hartsfield Atlanta International Airport \u00e8 stato inaugurato il 21 settembre del 1980. \u00c8 stato progettato per ospitare fino a 55 milioni di passeggeri all'anno e coperto da 230.000\u00a0m\u00b2. Nel dicembre del 1984 la quarta pista parallela \u00e8 stata completata, e un'altra pista \u00e8 stata estesa a 3.624\u00a0m, l'anno successivo.\nSebbene Eastern fosse una compagnia aerea pi\u00f9 grande della Delta, Delta \u00e8 stato uno dei primi utilizzatori dell'aeroporto, dandole un vantaggio nella concorrenza. Eastern cess\u00f2 le operazioni nel 1991 a causa di problemi economici e della concorrenza, lasciando Delta con l'unico hub principale ad Atlanta. American Airlines consider\u00f2 di creare il suo hub ad Atlanta quando fall\u00ec la Eastern, ma il fatto che Delta fosse troppo sviluppata, prefer\u00ec spostarsi nell'altro hub della Eastern, l'Aeroporto Internazionale di Miami.\nValuJet fu fondata nel 1993 per fare concorrenza a basso costo a Delta nell'aeroporto di Atlanta dopo il fallimento Eastern. Ma la compagnia aerea fu temporaneamente messa a terra dopo l'incidente del 1996 sul Volo ValuJet 592. Riprese a volare nel 1997 come AirTran Airways e rimane la seconda pi\u00f9 grande compagnia aerea ad Atlanta. AirTran fu acquisita da Southwest Airlines nel 2011 e nel sud-ovest prevede di integrare le sue operazioni con AirTran in futuro. Adesso \u00e8 la Southwest Airlines ad essere la seconda compagnia aerea all'aeroporto di Atlanta.\nNel maggio 2001, \u00e8 cominciata la costruzione della quinta pista (10-28). \u00c8 stata completata con un costo di 1,28 miliardi di dollari e inaugurata il 27 maggio 2006, ed \u00e8 stata la prima pista aggiunta dal 1984. Ha reso Hartsfield-Jackson l'unico aeroporto civile della nazione ad avere attualmente una pista sopra una strada interstatale (Interstate 285). Il grande progetto, ha distrutto alcuni quartieri circostanti e cambiato radicalmente il panorama dei due cimiteri presenti sulla propriet\u00e0 dell'aeroporto: Flat Rock Cemetery e Hart Cemetery.\nLa pista \u00e8 stata aggiunta per risolvere alcuni dei problemi di traffico causati dalle differenze di spazio occorrenti per far atterrare aerei piccoli e medi rispetto ai grandi aerei. Con la quinta pista, Hartsfield-Jackson \u00e8 uno dei pochi aeroporti in grado di eseguire tre atterraggi contemporaneamente.\nLa quinta pista dovrebbe aumentare la capacit\u00e0 di atterraggi e decolli del 40%, da una media di 184 voli per ora a 237 voli all'ora.\nInsieme con la costruzione della quinta pista, una nuova torre di controllo \u00e8 stata costruita per vedere l'intera lunghezza della pista. La nuova torre di controllo \u00e8 la pi\u00f9 alta negli Stati Uniti, con un'altezza di oltre 121\u00a0m. La vecchia torre di controllo, \u00e8 stata demolita.\nIl consiglio comunale di Atlanta ha votato il 20 ottobre 2003 per modificare il nome da Hartsfield Atlanta International Airport alla corrente Hartsfield-Jackson Atlanta International Airport, in onore dell'ex sindaco Maynard Jackson, morto il 23 giugno 2003.\nNel mese di aprile 2007, fu aperta una nuova via di rullaggio, chiamata Victor. Si prevede di risparmiare una cifra stimata tra i 26 milioni e i 30 milioni di dollari di carburante ogni anno, consentendo ad aerei che atterrano sulla pista nord di raggiungere l'area di imbarco senza impedire ad altri aerei di decollare, usando la nuova via di rullaggio.\nA seguito della siccit\u00e0 che ha colpito il sud-est degli Stati Uniti nel 2007, l'aeroporto (l'ottavo pi\u00f9 grande utilizzatore di acqua dello Stato) ha apportato modifiche per ridurre il consumo di acqua. Questo include la diminuzione dei lavandini nei wc e di togliere il \"water cannon\"; il tradizionale saluto ad una nuova compagnia aerea che consiste nel passare sotto un ponte d'acqua.\nL'aeroporto oggi impiega circa 55.300 persone tra aerei, trasporto via terra, concessionari, sicurezza, agenti del governo federale, citt\u00e0 di Atlanta e l'aeroporto ed \u00e8 il pi\u00f9 grande centro per l'impiego nello Stato della Georgia. Con un libro paga 2,4 miliardi di dollari, l'aeroporto ha un impatto economico diretto e indiretto di 3,2 miliardi di dollari per l'economia locale e regionale e in un anno, l'impatto economico regionale complessivo \u00e8 di oltre 19,8 miliardi di dollari.\nDa quando \u00e8 stato aperto il terminal Concourse F nel maggio 2012, l'aeroporto ha ora 200 imbarchi, un numero che \u00e8 superiore a qualsiasi altro aeroporto.\nEspansione e ristrutturazione.\nNel 1999 la societ\u00e0 di gestione di Hartsfield-Jackson ha istituito il programma di sviluppo: \"Focus On the Future\" che coinvolge pi\u00f9 progetti di costruzione, con l'intenzione di preparare l'aeroporto per gestire una domanda prevista di 121 milioni di passeggeri nel 2015. Il programma \u00e8 stato originariamente preventivato a 5,4 miliardi di dollari nel corso un periodo di dieci anni, ma il totale \u00e8 stato rivisto a pi\u00f9 di $ 9 miliardi di dollari.\nTerminal Internazionale Maynard H. Jackson Jr..\nNel luglio 2003, l'ex sindaco di Atlanta Shirley Franklin ha annunciato un nuovo terminal che sarebbe stato chiamato \" 'Maynard H. Jackson, Jr.' \". Il nuovo terminal internazionale sarebbe stato costruito sul lato est dell'aeroporto, vicino al terminal internazionale Concourse E, in un sito che era stato occupato da impianti di trasporto aereo merci e la torre di controllo centrale. Sono stati aggiunti 12 nuovi gates in grado di connettere gli aerei wide-body, che possono essere convertiti a sedici gate per aerei pi\u00f9 piccoli, cos\u00ec come nuovi banchi check-in e di una zona ritiro bagagli solo per i vettori internazionali. Inoltre, il terminal internazionale ha un proprio parcheggio solo per i passeggeri internazionali con oltre 1.100 posti.\nQuando la destinazione finale \u00e8 Atlanta per passeggeri internazionali in arrivo, sono in grado di recuperare il proprio bagaglio e uscire direttamente dall'aeroporto. Il nuovo terminale \u00e8 collegato al Concourse E dal tram e tramite la Interstate 75.\nL'apertura del nuovo terminal era stata prevista nel 2006; tuttavia, il superamento della scadenza e del costo costrinsero l'ex Direttore Generale dell'aeroporto Ben DeCosta, ad annullare il contratto di progettazione, nel mese di agosto del 2005. Il giorno dopo, l'architetto cit\u00f2 in giudizio l'aeroporto per \"frode\" e \"malafede\", accusando le autorit\u00e0 aeroportuali per i problemi. \nAll'inizio del 2007, il Direttore Generale aggiudic\u00f2 un nuovo contratto di progettazione del nuovo terminal internazionale all'Atlanta Gateway Designers (AGD). La costruzione inizi\u00f2 nell'estate del 2008. Il costo stimato del terminal fu di 1,4 miliardi di dollari e fu aperto il 16 maggio 2012. \nLa prima partenza dal nuovo terminal \u00e8 stato il volo Delta numero 295 Tokyo-Narita, ed il primo arrivo \u00e8 stato il volo Delta numero 177 da Dublino.\nAccoglienza dell'A380.\nOltre al terminale che amplier\u00e0 le operazioni internazionali in aeroporto, le sezioni di alcune vie di rullaggio di mezzo sono state allargate da 145 piedi (44,2\u00a0m) a 162 piedi (49,4\u00a0m) e una sezione di pista 27R \u00e8 stata ampliata da 220 piedi (67,1\u00a0m) a 250 piedi (76,2\u00a0m), al fine di ospitare l'Airbus A380 presso l'aeroporto. Air France sta valutando se iniziare il servizio con A380 da Atlanta, e la Korean Air ha iniziato servizio giornaliero da Atlanta a Seoul il 1\u00ba settembre 2013. \nInoltre, due imbarchi adiacenti su Concourse E, gli imbarchi E1 ed E3, sono stati adattati per consentire l'imbarco dei passeggeri uno nel livello inferiore e l'altro nel livello superiore, permettendo l'imbarco rapido e facilitando ai passeggeri i collegamenti agli altri voli dell'aeroporto."}
{"id": "2011967", "revid": "339392", "url": "https://it.wikipedia.org/wiki?curid=2011967", "title": "Aeroporto internazionale Hartsfield-Jackson Atlanta", "text": ""}
{"id": "2011968", "revid": "484362", "url": "https://it.wikipedia.org/wiki?curid=2011968", "title": "St.Petersburg", "text": ""}
{"id": "2011975", "revid": "339392", "url": "https://it.wikipedia.org/wiki?curid=2011975", "title": "Aeroporto internazionale di Atlanta-Hartsfield Jackson", "text": ""}
{"id": "2011981", "revid": "1409041", "url": "https://it.wikipedia.org/wiki?curid=2011981", "title": "Bologna Football Club 1965-1966", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1965-1966.\nStagione.\nNella stagione 1965-1966 il Bologna disputa il campionato di Serie A si classifica al secondo posto dietro all'Inter. Con dodici reti a testa il tedesco Helmut Haller ed il danese Harald Nielsen sono i migliori realizzatori di stagione dei rossobl\u00f9. In Coppa Italia i felsinei sono eliminati dal al primo turno."}
{"id": "2011982", "revid": "136053", "url": "https://it.wikipedia.org/wiki?curid=2011982", "title": "Bia\u0107i", "text": ""}
{"id": "2011984", "revid": "287204", "url": "https://it.wikipedia.org/wiki?curid=2011984", "title": "Zeta Draconis", "text": "Zeta Draconis (\u03b6 Draconis/\u03b6Dra ), nota anche come Aldhibah o Nodus I, \u00e8 una stella della costellazione del Dragone.\nClassificata come una gigante blu di classe spettrale B9 III, possiede una magnitudine apparente di +3,17 e dista 300 anni luce dalla Terra."}
{"id": "2011986", "revid": "1751063", "url": "https://it.wikipedia.org/wiki?curid=2011986", "title": "Villa Volpicelli", "text": "Villa Volpicelli \u00e8 una struttura monumentale di Napoli; \u00e8 sita nel quartiere di Posillipo.\nLa villa \u00e8 gi\u00e0 presente nella veduta di Baratta del 1629, nella quale \u00e8 chiaramente riconoscibile l'alta torre cilindrica della struttura fortificata del palazzo di Pietro Santacroce. In seguito, divenne bene demaniale e fu soprannominata il \"fortino\" o \"torretta\", tant'\u00e8 che nella mappa di Giovanni Carafa del 1775, appare come \"Cas. Di Schitella e Fortino appresso\", in ricordo dell'uso da parte dei principi di Ischitella.\nNel 1884 venne acquistata da Raffaele Volpicelli, il quale ben presto ordin\u00f2 dei lavori di ristrutturazione che avrebbero dovuto ridarle il suo primissimo aspetto.\nLa villa oggi \u00e8 tra le pi\u00f9 belle di Posillipo; \u00e8 particolarmente interessante il suo vasto giardino che \u00e8 nascosto da un muro di cinta: esso si distende verso il mare e sfiora le propriet\u00e0 di Villa Rosebery.\nDal 2004 \u00e8 stata scelta per rappresentare l'esterno di palazzo Palladini, il condominio nel quale sono ambientate gran parte delle vicende della soap opera di RaiTre \"Un posto al sole\". Precedentemente le ambientazioni esterne erano girate in un altro palazzo di Posillipo."}
{"id": "2011992", "revid": "2166030", "url": "https://it.wikipedia.org/wiki?curid=2011992", "title": "Albania (satrapia)", "text": "L'Albania, o Ardhan in Partico o Arran in persiano, era una satrapia caucasica (provincia) dell'Impero Sasanide.\nStoria.\nNel 252-253 l'Albania caucasica insieme all'Iberia caucasica e alla Grande Armenia entr\u00f2 a far parte dell'Impero sasanide. L'Alb\u00e0nia era uno stato fantoccio sasanide, con il Re di Albania che non aveva nessun potere reale e con l'autorit\u00e0 militare, civile e religiosa in mano al marzban (governatore militare) sasanide del territorio.\nA met\u00e0 del IV secolo il re di Alb\u00e0nia Urnayr arriv\u00f2 in Armenia e venne battezzato da Gregorio l'Illuminatore, ma il Cristianesimo si diffuse in Alb\u00e0nia solo gradualmente, e il re Albano rimase fedele ai Sasanidi. Dopo la spartizione dell'Armenia tra i Romani (poi Bizantini) e la Persia (nel 387), l'Albania, in quanto alleato della Persia sasanide, riconquist\u00f2 tutta la sponda destra del fiume Kura fino al fiume Araxes, incluse Artsakh e Utik.\nL'Imperatore sasanide Yazdgard II promulg\u00f2 un editto con cui obbligava tutti i Cristiani dell'Impero a convertirsi al Mazdaismo, temendo che i Cristiani potessero allearsi con l'Impero Romano, che recentemente aveva adottato il Cristianesimo come religione di Stato. Questo port\u00f2 alla rivolta degli Albani, oltre a quella degli Armeni e degli Iberiani. Tuttavia, il re Albano Vache, parente di Yazdgard II, si convert\u00ec alla religione ufficiale dell'Impero sasanide, ma si riconvert\u00ec al cristianesimo poco dopo.\nA met\u00e0 del V secolo su ordine del re Persiano Peroz I Vache costru\u00ec in Utik la citt\u00e0 inizialmente chiamata Perozabad, poi Partaw e B\u0259rd\u0259, e la rese capitale dell'Albania. La sede dei cattolici Albanesi e quella del marzban vennero inoltre trasferite a Partaw.\nDopo la morte di Vache, l'Albania rimase senza re per trent'anni fino a quando il Sasanide Balash nomin\u00f2 re di Albania Vachagan, figlio di Yazdegerd e fratello di Vache.\nA partire dalla fine del V secolo, l'antica dinastia regnante di Albania fu rimpiazzata dai principi della famiglia Persiana o Partica dei Mihranidi, che sosteneva di discendere dai Sasanidi. Essi assunsero il titolo Persiano di Arranshah (sci\u00e0 di Arran, il nome Persiano dell'Albania). Il nome della dinastia regnante deriva dal suo fondatore Persiano Mihran, che era un lontano parente dei Sasanidi. La dinastia Mihranide sopravvisse sotto il dominio Musulmano fino all'821-22.\nNel tardo VI \u2013 inizi VII secolo l'Albania divenne un territorio conteso tra Persia Sasanide, Bisanzio e il khaganato dei Cazari, con gli ultimi due spesso alleati contro i Persiani. Durante la Terza guerra persiano-turca, i Cazari invasero l'Albania, e il loro capo Ziebel si dichiar\u00f2 Signore di Albania. I re Albanesi continuarono a regnare sull'Albania pagando tributi alle potenze regionali. L'Albania fu in seguito conquistata dagli Arabi durante la Conquista islamica della Persia.\nPolitica e Organizzazione.\nIl re di Albania era vassallo dell'Impero sasanide e non aveva nessun reale potere. In realt\u00e0 era il marzban (governatore persiano) a governare il paese. La capitale della provincia era P'artaw. L'Albania aveva anche l'equivalente sasanide di un \"wuzurg framandar\" (primo ministro) tuttavia non si sa quale fosse il suo ruolo, ma, come nell'Armenia sasanide, \u00e8 possibile che fosse subordinato al marzban.\nCitt\u00e0 e Fortificazioni.\nP'artaw divenne capitale nel IV secolo. Venne in seguito ribattezzata \"Perozabad\" quando Peroz ricostru\u00ec la citt\u00e0. La citt\u00e0 cambi\u00f2 nuovamente nome quando Kavadh I fortific\u00f2 la citt\u00e0 e la chiam\u00f2 \"Perozkavad\" (vittorioso Kavadh). A quel tempo P'artaw era una citt\u00e0 prospera e una fortezza resistente agli attacchi nemici. Kabala, la vecchia capitale, ancora manteneva una certa importanza, e in seguito divenne sede di un vescovo. Xalxal, una citt\u00e0 che si trovava a Uti ma vicina all'Iberia, divenne la residenza invernale dei re Albani. Diwatakan, sempre in Uti, divenne la residenza estiva.\nI re Sasanidi, come Yazdgard II, Kavadh I, e Cosroe II costruirono inoltre molte fortificazioni nel Caucaso e nel litorale Caspiano, la pi\u00f9 famosa delle quali \u00e8 quella di Darband. Movses Kalantuaci parla di \"splendide mura costruite con grandi spese dai re di Persia.\""}
{"id": "2011995", "revid": "486946", "url": "https://it.wikipedia.org/wiki?curid=2011995", "title": "Ciabar", "text": ""}
{"id": "2012000", "revid": "1632387", "url": "https://it.wikipedia.org/wiki?curid=2012000", "title": "Gabbro (Rosignano Marittimo)", "text": "Gabbro \u00e8 una frazione del comune italiano di Rosignano Marittimo, nella provincia di Livorno, in Toscana.\nGeografia fisica.\nLa Roccia ignea intrusiva chiamata in tutto il mondo gabbro, prende il nome da questo piccolo paese della Toscana. Nella zona di Gabbro affiorano infatti successioni ofiolitiche (Ofioliti), caratterizzate dalla presenza di questo tipo di roccia. Il nome fu attribuito dal geologo Christian Leopold von Buch, che studi\u00f2 l'area nell'Ottocento.\nStoria.\nL'origine del nome \"Gabbro\" sembra derivata dal latino \"glabrum\", (cio\u00e8 calvo, glabro) per la natura del suolo arido e sterile dove abbonda una roccia verde-scura, ricca di magnesio.\nIl primo documento attendibile risale al Basso Medioevo, nel 1312, dove viene citato in un registro della \"Pia Casa della Misericordia di Pisa\".\nNel Medioevo, il paese era conosciuto come il comune di Torricchi-Gabbro, facente parte dei possedimenti di Pisa, che nel 1285 aveva diviso in podesterie e comuni tutto il suo territorio. Nel 1406, il territorio venne conquistato da Niccol\u00f2 Donati, al servizio dei Medici, che assegnarono il territorio sotto alla podesteria di Rosignano e poi di Lari.\nDal 1606 il paese viene incluso nel Capitanato Nuovo di Livorno, che a quei tempi si rivelava una fiorente cittadina in espansione. Proprio in questo periodo coincide per il Gabbro un periodo di decadenza, che si interrompe solo con una nuova crescita economica e demografica durante il Settecento. A quell'epoca risale la chiesa di San Michele Arcangelo, in cui si trovano un dipinto su legno con \"San Michele che uccide il drago\" e la \"Madonna del Buonconsiglio\", opera della scuola senese nel Quattrocento.\nNel 1776, dopo vari accordi, il comune di Gabbro viene soppresso per entrare a far parte del comune di Fauglia; con l'unificazione d'Italia pass\u00f2 sotto quello di Collesalvetti e nel 1910 fu incluso in quello di Rosignano Marittimo.\nTra i residenti celebri, nell'Ottocento si stabil\u00ec a Gabbro il pittore Silvestro Lega, che nella sua opera si \u00e8 ispirato pi\u00f9 volte al paesaggio collinare che circonda il paese, unitamente all'amico Angelo Torchi.\nGabbro \u00e8 anche il paese d'origine della cantante Nada.\nInfrastrutture e trasporti.\n\u00c8 raggiungibile da Livorno, attraverso la strada passante per il vicino paese di Nibbiaia, o per la provinciale 8; da Rosignano attraverso la strada di Castelnuovo della Misericordia o tramite la statale 206, uscendo sulla provinciale 8; da Collesalvetti, invece, per la strada provinciale del \"Gabbro e della Valle Benedetta\" o sempre attraverso la statale 206."}
{"id": "2012002", "revid": "1409041", "url": "https://it.wikipedia.org/wiki?curid=2012002", "title": "Bologna Football Club 1966-1967", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1966-1967.\nStagione.\nNella Serie A 1966-1967 il Bologna si classifica al terzo posto, dietro alla Juventus, campione d'Italia con 49 punti, ed all'Inter, seconda ad una sola lunghezza. Retrocedono in Serie B la Lazio, il Foggia, il Venezia ed il Lecco. In questa stagione i migliori realizzatori felsinei sono Ezio Pascutti e Giovanni Vastola, con 10 reti a testa. In Coppa Italia il Bologna entra in scena nei Quarti di finale, ma viene subito estromesso dalla Juventus: i tempi supplementari si concludono sull'1-1, e i bianconeri vincono (4-5) ai rigori.\nMaglie.\nLe maglie del Bologna per la stagione 1966-1967 sono a strisce verticali rossobl\u00f9, con calzoncini bianchi e calzettoni blu con risvolti rossi. La divisa di riserva \u00e8 bianca con fascia trasversale rossobl\u00f9."}
{"id": "2012007", "revid": "307634", "url": "https://it.wikipedia.org/wiki?curid=2012007", "title": "Lutra canadensis", "text": ""}
{"id": "2012010", "revid": "712828", "url": "https://it.wikipedia.org/wiki?curid=2012010", "title": "Alastor &quot;Malocchio&quot; Moody", "text": ""}
{"id": "2012012", "revid": "1409041", "url": "https://it.wikipedia.org/wiki?curid=2012012", "title": "Bologna Football Club 1967-1968", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1967-1968.\nStagione.\nLa stagione 1967-1968 termin\u00f2 per i felsinei con un quinto posto in Serie A, appaiati all'Inter a quota 33 punti, di cui 15 conquistati nel girone d'andata e 18 nella tornata di ritorno. Il cammino altalenante in campionato port\u00f2 a due avvicendamente in panchina, con l'argentino Carniglia che fece posto a Viani in gennaio, a sua volta sostituito da Cervellati in giugno. Lo scudetto \u00e8 stato vinto dal Milan con 46 punti, secondo il Napoli con 37 punti, retrocedono in Serie B la Spal, il Brescia ed il Mantova.\nMaggiori soddisfazioni giunsero dalle coppe. In Coppa delle Fiere la squadra bolognese arriv\u00f2 fino alla semifinale, dove fu eliminata dagli ungheresi del Ferencv\u00e1rosi. In Coppa Italia l'undici emiliano raggiunse il girone finale a quattro per l'assegnazione del trofeo, nel quale si piazz\u00f2 all'ultimo posto, di nuovo alla pari coi nerazzurri.\nMaglie.\nDurante la stagione vennero indossate le tradizionali divise a righe verticali rossobl\u00f9 con pantaloncini bianchi in casa, e bianca con sbarra trasversale rossobl\u00f9 in trasferta."}
{"id": "2012017", "revid": "396482", "url": "https://it.wikipedia.org/wiki?curid=2012017", "title": "Lincoln Child", "text": "Spesso lavora in coppia con Douglas Preston. Molti dei loro romanzi sono stati dei best seller e uno in particolare, \"Relic\", che nel 1997 \u00e8 stato anche trasformato in un film omonimo per la regia di Peter Hyams.\nI libri di Preston e Child sono famosi anche per le approfondite e accurate ricerche che gli autori compiono in fase di scrittura.\nBiografia.\nNato a Westport in Connecticut, ma residente in New Jersey, Child si \u00e8 laureato al Carleton College di Northfield in Minnesota, specializzandosi in lingua inglese e letteratura inglese.\nIntorno al 1979, ottiene un lavoro come assistente editoriale presso la casa editrice St. Martin's Press. Nel 1984 raggiunge la posizione di editor. Durante il suo lavoro cura la pubblicazione di centinaia di libri, soprattutto di narrativa britannica e statunitense.\nNel 1987, dopo aver fondato la collana horror della compagnia, Child lascia il suo impiego alla St. Martin's Press per diventare analista di sistemi della compagnia di assicurazioni MetLife. Qualche anno dopo la pubblicazione del suo primo libro, \"Relic\", Child si licenzia per dedicarsi a tempo pieno alla scrittura.\nChild vive a Morristown (New Jersey).\nOpere.\nFonte: \nSerie di Pendergast.\nRomanzi scritti in collaborazione con Douglas Preston:\nRacconti brevi scritti in collaborazione con Douglas Preston:\nSerie di Gideon.\nRomanzi scritti in collaborazione con Douglas Preston.\nSerie di Nora Kelly.\nRomanzi scritti in collaborazione con Douglas Preston.\nAltri romanzi.\nAltri romanzi scritti con Douglas Preston:\nAltri romanzi scritti da solo:"}
{"id": "2012018", "revid": "696787", "url": "https://it.wikipedia.org/wiki?curid=2012018", "title": "Giovanni Florio", "text": "\u00c8 riconosciuto come il pi\u00f9 importante umanista del Rinascimento inglese. Ha contribuito allo sviluppo della lingua inglese con parole, posizionandosi terzo dopo Chaucer, con parole, e Shakespeare, con parole, nell'analisi linguistica condotta da John Willinsky. John Florio \u00e8 citato volte nell'Oxford English Dictionary ed \u00e8 la 77\u00aa voce pi\u00f9 citata nell'Oxford English Dictionary.\nFu anche il primo traduttore in inglese del filosofo e scrittore francese Montaigne, e il primo traduttore di Boccaccio. Ha inoltre scritto il primo esteso dizionario inglese-italiano, superando il primo dizionario italiano-inglese di William Thomas, pubblicato nel 1550.\nIl poeta e scrittore Ben Jonson, di cui Florio era amico, defin\u00ec Florio, in una dedica scritta a mano per il suo volume il Volpone, come un \"padre amorevole\" e un \"supporto di Ispirazione Poetica\" . Anche il filosofo Giordano Bruno strinse un'amicizia importante con Florio. Florio incontr\u00f2 Bruno, mentre quest'ultimo si trovava in esilio nell'ambasciata francese a Londra, dove Bruno scrisse e pubblic\u00f2 i suoi sei pi\u00f9 famosi dialoghi morali, inclusa La cena de le ceneri, in cui Florio viene descritto come amico di Bruno.\nDiversi studi hanno messo in luce l'influenza di Florio sulle opere shakespeariane. Si \u00e8 fatto il suo nome tra i possibili autori delle opere di William Shakespeare, anche se alcuni studi bio-bibliografici non concordano con questa ipotesi. Specificatamente, nella prima storica menzione che testimonia l'esistenza della figura di Shakespeare come scrittore e poeta, fatta dal drammaturgo Robert Greene nel suo pamphlet \"Groats-worth of Witte\" nel 1592, Greene attacca Shakespeare identificandolo in \"absolute Johannes Factotum\" e accusandolo di nascondersi dietro la figura di un attore ('with his Tygers heart wrapt in a Players hide\"). Secondo studiosi come Gerevini, John Florio pu\u00f2 essere facilmente identificato con il nome Giovanni, 'Johannes' in Latino, il termine 'absolute' simile al termine 'resolute' utilizzato dal Florio nella sua firma e il termine dispregiativo 'factotum', utilizzato per una persona che svolgeva, come Florio, il ruolo di tutor per i figli degli aristocratici e funzioni di segretario.\nBiografia.\nOrigini.\nJohn Florio era figlio di Michelangelo Florio, esule italiano proveniente dal Granducato di Toscana. Sebbene non si conosca l'identit\u00e0 della madre di John, lo scrittore John Aubrey conferma che fosse italiana, scrivendo nella sua opera \"Brief Lives\" che il \"\"padre e la madre di John Florio, entrambi italiani, fuggirono dalla Valtellina a Londra per motivi religiosi\" e Aubrey conferma che questa \"informazione era stata fornita dal nipote di John Florio, Mr. Molins\"\". Il piccolo Giovanni Florio all'et\u00e0 di due anni si trasfer\u00ec con la sua famiglia a Soglio, nelle Alpi svizzere. Infatti, fece ritorno in Inghilterra solo all'et\u00e0 di vent'anni e come scrive Florio, nei suoi First Fruits, non parlava la lingua inglese.\nIl padre Michelangelo.\nMichelangelo Florio era un frate, erudito fiorentino, come lui stesso si definisce, di origine ebraica, fuggito a Londra per evitare le persecuzioni dell'Inquisizione, dal momento che ader\u00ec alla riforma protestante. Il breve regno di Edoardo VI permise a Michelangelo di trovare a Londra un rifugio sicuro dalle persecuzioni religiose, diventando nel 1550 anche pastore della congregazione protestante italiana a Londra. Divent\u00f2 un personaggio conosciuto nell'ambito dell'aristocrazia inglese che apprezzava la sua enorme cultura e che accoglier\u00e0 benevolmente anche suo figlio Giovanni, una volta ritornato in Inghilterra.\nNel 1554, l'ascesa al trono della sovrana Maria la Sanguinaria, decisa a ripristinare col pugno di ferro la religione cattolica in Inghilterra, costrinse Michelangelo a riprendere le sue peregrinazioni per l'Europa: con la sua famiglia, composta da sua moglie e l'infante Giovanni, lasci\u00f2 l'Inghilterra, alla volta di Soglio.\nL'infanzia e gli studi.\nJohn Florio visse quindi la sua infanzia a Soglio nella Val Bregaglia (Svizzera), trovando in suo padre un insegnante esperto e affettuoso, che lo introdusse alla conoscenza di diverse lingue. Pi\u00f9 tardi, nei suoi scritti far\u00e0 capire di possedere un'ottima conoscenza di diverse lingue: italiano, francese, tedesco, spagnolo, inglese, latino, greco ed ebraico. Le amicizie di Michelangelo Florio, che a Soglio svolse anche normali attivit\u00e0 notarili, permisero a suo figlio Giovanni di frequentare non l'Universit\u00e0 di Tubinga nel W\u00fcrttemberg, come si pensava, ma il \"Paedagogium,\" in quanto aveva solo 12 anni e non poteva quindi iscriversi come studente universitario. Qui ebbe per tutore Pier Paolo Vergerio, uomo di grande cultura, che, avendo abbracciato la religione protestante ed essendone una degli attivisti pi\u00f9 estremi, si trovava come esule nella cittadina tedesca.\nRitorno a Londra e pubblicazione \"Primi frutti\".\nNel 1571 Florio ritorn\u00f2 a Londra, dove inizialmente svolse l'attivit\u00e0 di tintore. Nel 1578, a venticinque anni, pubblic\u00f2 il suo primo libro, \"Primi frutti\" (\"First Fruits\"), libro che rivel\u00f2 un forte debito con Alessandro Citolini, anziano linguista esule a Londra. La sua prima moglie fu una donna di nome Anne Soresollo, di origine italiana e non come ipotizzato la sorella del poeta Samuel Daniel. Florio spos\u00f2 dopo molti anni dal decesso della sua prima moglie, in secondo nozze, una donna inglese, Rose Spicer. L'ascesa sociale di Florio, da semplice tintore al servizio del francese Michel Baynard e poi dell'esule italiano Gasparo De Gatti non fu immediata. Anche se sembrerebbe frequentante all'Universit\u00e0 di Oxford, Florio non consegu\u00ec la laurea, come \nera consuetudine per chi non ne facesse professione di fede. Nell'introduzione alla stessa opera si trovano, tra le altre dediche, quella di Richard Tarlton, uno dei massimi attori del teatro elisabettiano, probabile ispirazione per il personaggio di Yorick, che lo ringrazia per il suo contributo nell'adattamento della novellistica italiana al teatro inglese. Inoltre, si trovano altre dediche scritte da altri attori della compagnia dei Leicester's Men: Robert Wilson, John Bentley e Thomas Clarke. Con il libro, \"Primi frutti\", John Florio inizia ufficialmente la carriera come autore, avendo contemporaneamente contatti con il teatro. Per il suo primo lavoro, Florio cita \"Hore di Ricreatione\" di Lodovico Guicciardini e \"Libro aureo\" di Guevara. Nel 1573 us\u00f2 anche la traduzione di James Sanford dell'opera di Guicciardini, e la traduzione inglese di Lord Berners di Guevara, cos\u00ec come la versione di Thomas North, \"The Dial of Princes, in italiano, Il Quadrante del Principe.\" In breve, us\u00f2 tutte le possibili traduzioni disponibili e le modific\u00f2, riadattando il testo in modo personale. Pertanto, nella colonna italiana a volte us\u00f2 la traduzione di Portonaris da Trino aggiungendo parole proprie e alterazioni. Per la colonna inglese, invece, utilizz\u00f2 la sua traduzione prendendo ispirazione dalle versioni inglesi di Berners e North e della traduzione francese di Berthault.\nL'incontro con Giordano Bruno.\nNel 1580, Florio tradusse per Richard Akluyt, i \"Viaggi di Cartier\" , dalla versione italiana di Giovan Battista Ramusio. Dal 1583 al 1585 lavor\u00f2 presso l'ambasciata francese a Londra, dove conobbe il filosofo italiano Giordano Bruno dal quale apprese moltissimo, non solo dal punto di vista letterario, ma anche dal punto di vista filosofico. L'influenza del filosofo italiano su di lui fu tale che la sua visione del mondo cambi\u00f2 significativamente. L'amicizia che un\u00ec Bruno e Florio fu particolarmente ricca e significativa. Florio appare infatti ne \"La cena de le ceneri\", come uno dei messaggeri che porta a Bruno l'invito a cena di Fulke Greville. In un'altra scena Bruno e Florio si trovano su una barca di notte. All'improvviso iniziano a declamare versi dell\"'Orlando Furioso\" di Ludovico Ariosto. Pi\u00f9 tardi, Bruno lo descriver\u00e0 come \"Eliotropo\" in \"De la causa, principio et uno\". Allo stesso modo, Florio ricambi\u00f2 il complimento introducendo la figura di Bruno, 'Il Nolano', nei \"Secondi frutti\", del 1591. Lo ritrae appoggiato alla finestra, mentre sfoglia un libro e prende in giro il suo amico John per aver impiegato troppo tempo nel vestirsi. In quegli anni, Florio emerger\u00e0 come una delle figure pi\u00f9 brillanti dell'Inghilterra rinascimentale, dimostrando cos\u00ec la sua rapida scalata nell'ambito culturale inglese.\nTutor del conte di Southampton e pubblicazione \"Secondi frutti\".\nGiordano Bruno, al seguito di Mauvissi\u00e8re, lasci\u00f2 l'Inghilterra nel 1585, mentre Giovanni Florio venne assunto come tutore personale del conte di Southampton, Henry Wriothesley, quando il giovane conte and\u00f2 a studiare al St. John's College di Cambridge. Nel 1590 partecip\u00f2 alla supervisione della traduzione dell\"'Orlando furioso\" realizzata dal suo amico sir John Harington. Il libro venne pubblicato in quello stesso anno da Richard Field. Sempre nel 1590 fu supervisore della Arcadia scritta dal suo amico sir Philip Sidney.\nNel 1591 pubblic\u00f2 i suoi \"Secondi frutti\" (\"Second Fruits\"), accompagnando questo libro con una collezione di 6 000 proverbi italiani privi di corrispondenza con proverbi inglesi: molti di questi si ritroveranno nelle opere di Shakespeare. I \"Secondi frutti\" di John Florio vennero pubblicati durante il periodo pi\u00f9 fertile della letteratura elisabettiana. Lo scrittore e traduttore si trova cos\u00ec in contatto con circoli culturali brillanti ed emergenti. I \"Secondi frutti\" rappresent\u00f2 per l'epoca, un'opera all'avanguardia che tentava di soddisfare le esigenze della nuova moda letteraria di primi anni '90 del '500.\nIl dizionario \"Un mondo di parole\".\nDopo sette anni di silenzio letterario, ritorn\u00f2 pubblicando nel 1598 l'opera, \"Un mondo di parole\" (\"A World of Words\"). Florio inizi\u00f2 a preparare questo dizionario intorno al 1590 con l'idea, secondo la sua missione, di offrire uno strumento per chiunque, ma soprattutto agli studiosi, voglia affrontare quelle letture che in Inghilterra, fino alla comparsa del suo dizionario, erano proibitive per chi non conoscesse perfettamente l'italiano: in questo modo, con l'aiuto di questo prezioso dizionario, le letture di Dante, Petrarca e Boccaccio, tra gli altri, sarebbero state accessibili a tutti. Studiosi, come Jeremy Lester, sottolineano come fosse necessario, per comprendere l'origine del linguaggio di Shakespeare, talvolta apparentemente incomprensibile, fare necessariamente riferimento a questo dizionario, dove, tra le altre cose, trover\u00e0 elaborata la tecnica grammaticale attraverso la quale Shakespeare componeva nuove parole, idee e concetti. Florio aveva iniziato a mettere in pratica queste tecniche linguistiche gi\u00e0 nel libro \"Primi frutti\" nel 1578. Shakespeare usava le stesse tecniche di composizione che usava Florio, ma Florio le utilizz\u00f2 ancor prima che comparisse Shakespeare. Nessuno, in Inghilterra, prima di Florio e Shakespeare (ma Florio prima di Shakespeare) us\u00f2 simili strutture linguistiche in modo cos\u00ec sistematico. Contemporaneamente alla elaborazione del suo dizionario, Florio lavor\u00f2 alla traduzione dei \"Saggi\" di Montaigne, che, finiti prima del 1600, furono pubblicati nel 1603. Questi \"Saggi\" divennero una moda indiscussa e furono letti e riletti per generazioni. Il contributo di questi allo sviluppo letterario di Shakespeare \u00e8 difficilmente quantificabile: basti pensare che alcune opere, come \"La tempesta\", furono estesamente modellate sui \"Saggi\" di Montaigne tradotti da Florio. \"Un mondo di parole\" fu un punto di riferimento nella storia dello studio della lingua italiana in Inghilterra, e, come tale, solo il secondo del suo genere in Inghilterra e molto pi\u00f9 ricco del breve lavoro pubblicato da William Thomas nel 1550, con 44 000 parole a differenza delle 6 000 di Thomas. Pubblicato da Edward Blount e dedicato a Roger, conte di Rutland, il sopracitato Henry, conte di Southampton e Lucy Russell, contessa di Bedford, questo lavoro contraddistinse Florio come studioso di prima grandezza.\nIn \"Queen Anna's New World of Words\" (\"Il nuovo mondo di parole della Regina Anna\"), del 1611, Giovanni Florio si defin\u00ec \"An English Man in Italian\" (\"Un inglese in italiano\"), e nella sua opera \"Secondi frutti\" (\"Second Fruits\"), si defin\u00ec \"Italus ore, Anglus pectore\", ossia, \"Italiano di lingua, inglese nel cuore\".\nAnni difficili.\nIntorno al 1601 diversi fatti tragici colpirono lo scrittore. Quasi tutti i membri della sua famiglia morirono di peste, evento molto frequente in quegli anni a Londra, per cui rimase in vita solo la figlia Aurelia; inoltre il suo caro amico e maestro Giordano Bruno venne bruciato vivo in Campo de' Fiori a Roma. Un documento nel quale si riportava la morte di Giordano Bruno fu trovato tra le carte del conte di Essex. Il conte di Essex, del quale Florio era partigiano, venne giustiziato per aver tentato una insurrezione. Egli aveva infatti trascurato di riportare ogni azione alla regina Elisabetta, avvicinandosi ai rivoltosi irlandesi. Uno dei termini nel vocabolario, \"Il nuovo mondo di parole della regina Anna,\" mostra che impressione gli fece la tragedia di Essex: \"Ecn\u00e9phia: a kind of prodigious storme comming in sommer with furious flashings, the firmament seeming to open and burne, as hapned when the Earle of Essex parted from London to goe for Ireland\" (in italiano: \"Ecn\u00e9phia: una sorta di tempesta prodigiosa estiva, con lampi furiosi, nel quale il firmamento sembrava aprirsi e bruciare, come accadde quando il conte dell'Essex part\u00ec da Londra per andare in Irlanda\").\nA corte.\nNel 1603, al cambio del trono d'Inghilterra, Giovanni Florio risultava essere ben introdotto negli ambienti della corona inglese: divent\u00f2 punto di riferimento per la regina Anna e un personaggio molto apprezzato da Giacomo I, successore di Elisabetta I. Florio, in segno di stima nei confronti di Giacomo I, tradusse in italiano uno scritto del re stesso, il \"Basilikon Doron\", testo importante per molte opere di Shakespeare. Nel 1609 consegn\u00f2 ai conti di Pembroke alcuni scritti pubblicati dal suo amico Thomas Thorpe: tra questi vi sono anche i Sonetti di Shakespeare. Mentre continuava il suo lavoro di ricerca letteraria, che sfoci\u00f2 nella pubblicazione di un secondo dizionario, Florio svolse attivit\u00e0 diplomatica per la regina Anna: a testimonianza di queste attivit\u00e0 vi sono alcune lettere scritte dall'allora ambasciatore toscano Ottaviano Lotti. La seconda versione del dizionario, \"A World of Words\", del 1611, fu dedicata alla regina Anna. Racchiude oltre 70 000 parole italiane e oltre 150 000 termini inglesi. Florio, per compilare questo dizionario, lesse, come indicato da lui stesso nel dizionario, oltre 250 libri tra i quali quasi tutti i libri serviti a Shakespeare come fonti per le sue opere. Nello stesso periodo, inoltre, Florio fu insegnante di italiano e francese della regina Anna, della principessina Elisabetta e del principe Enrico, figli di Anna e Giacomo I.\nIl declino.\nDati i rapporti di stretta amicizia con i membri della famiglia reale, la morte nel 1612 del principe Enrico, futuro re d'Inghilterra, fu un colpo durissimo per lo scrittore. Da quel momento accus\u00f2 un declino lento ma inesorabile. Nel 1619, con la morte del'amata regina Anna, Florio fu definitivamente allontanato dalla corte e, ritiratosi a Fulham, vi rimase fino alla sua morte di peste nel 1625. Prima di morire partecip\u00f2 a due imprese notevoli: la traduzione in inglese delle novelle del Boccaccio, e secondo alcuni studiosi come Saul Frampton alla realizzazione del \"First Folio\" del 1623, nel quale raccolse le opere di William Shakespeare. Il testamento di Giovanni Florio, scritto l'anno stesso della morte, rivela impressionanti affinit\u00e0 con il modo di scrivere e di pensare di Shakespeare.\nSaul Gerevini mette in luce come nella prima storica menzione che testimonia l'esistenza della figura di Shakespeare, fatta dal drammaturgo Robert Greene nel suo pamphlet \"Greene's, Groats-worth of Witte\" nel 1592, Greene attacca Shakespeare definendolo \"\"un corvo venuto dal basso, che si abbellisce con le nostre piume, ma che con il suo Cuore di tigre si nasconde dietro la figura di un attore, e si ritiene di essere capace di comporre versi come uno dei migliori di voi; ma essendo il 'factotum' Giovanni assoluto, lui \u00e8, nella sua arroganza, l'unico Shakespeare sulla scena del paese\" . Come spiegato nell'introduzione, l\"'absolute Johannes Factotum\" sarebbe Giovanni Florio.\nInfluenza di John Florio sulle opere di William Shakespeare.\nDiversi studi hanno approfondito l\u2019influenza che il lessicografo, scrittore e traduttore Giovanni Florio, noto come John Florio ha avuto sulle opere del drammaturgo inglese William Shakespeare. Diverse frasi e proverbi inizialmente scritti da Florio furono in seguito utilizzati nelle opere di Shakespeare. Tre frasi di Florio diventarono titoli di tre commedie shakespeariane. Florio ha coniato per la lingua inglese 1.149 parole e diversi neologismi creati da Florio compariranno per la prima volta nel First Folio di Shakespeare. Florio \u00e8 stato proposto come redattore del First Folio da alcuni studiosi di Shakespeare, tra cui Saul Frampton e Stuart Kells. John Florio fu anche il primo traduttore in inglese dei \"Saggi\" di Montaigne, che sono stati frequentemente menzionati come fonte principale per le opere di Shakespeare, prima e dopo la pubblicazione della traduzione fatta da Florio. John Florio e Shakespeare condividevano gli stessi patroni e amici, tra cui il drammaturgo Ben Jonson, che defin\u00ec Florio, in una dedica contenuta in una copia del Volpone conservata presso la British Library, come amico, padre amorevole e aiuto delle sue Muse.\nLa traduzione come strumento sociale.\nGiovanni Florio tradusse in inglese, dall'italiano, in un momento in cui questa pratica veniva osteggiata da molti. Se lingue come il francese e l'italiano erano a quei tempi considerate discendenti dirette delle lingue classiche, l'inglese, come lingua germanica, era considerata inferiore, sicch\u00e9 tradurre dall'italiano o dal francese in inglese comportava uno svilimento dell'opera, che, secondo molti, andava evitato. Per questo la maggior parte dei traduttori dell'epoca sent\u00ec la necessit\u00e0 di giustificare la propria attivit\u00e0 traduttiva dimostrando che pur allontanandosi dal testo originale, la traduzione era un lavoro necessario. La famosa traduzione di John Florio dei \"Saggi\" di Montaigne fa eco al dibattito elisabettiano tra difensori e detrattori della traduzione. Nella prefazione Florio riflette su alcune affermazioni di Giordano Bruno e giustifica il processo traduttivo in nome di una conoscenza condivisa e trasmessa. Egli spiega che la traduzione permette di trasmettere scoperte e conoscenze attraverso i popoli e le culture, che a loro volta arricchiscono il bagaglio culturale collettivo. Influenzato da Giordano Bruno, Florio considera la traduzione anche come strumento sociale, perch\u00e9 permette la diffusione del sapere ad una porzione pi\u00f9 ampia della societ\u00e0, dando la possibilit\u00e0 di far conoscere autori stranieri anche a chi non saprebbe leggerli in lingua originale. Nell'ambito contemporaneo della scienza della traduzione, questo concetto risult\u00f2 rivoluzionario, poich\u00e9 propose come sua prima ratio esattamente la necessit\u00e0 di \u00abvolare verso gli altri che non conosciamo\u00bb, come avrebbe detto Amleto. Florio riteneva che la traduzione fosse lo strumento migliore, sia per far progredire la conoscenza, che per arricchire la lingua e la cultura della nazione. Questo concetto era chiaramente espresso nella prefazione, nella quale Florio equipara la traduzione ad un'amante prostituta la cui bellezza e il cui valore aumentano ad ogni contatto, tanto che sarebbe inumano tenerla rinchiusa. Florio fa sua la missione di arricchire lingua e cultura inglesi e donare loro quella forza e vivacit\u00e0 europee della quale non avevano mai goduto prima. Egli ebbe l'obbiettivo di far s\u00ec che l'inglese diventasse uno dei linguaggi poetici pi\u00f9 potenti nel panorama mondiale. In un certo senso, questo ricorda James Joyce, il cui scopo fu di introdurre volontariamente le lingue e le culture europee nella lingua inglese.\nI \"Saggi\" di Montaigne e lo stile di Florio.\nGiovanni Florio fu il primo a tradurre in inglese i \"Saggi\" di Montaigne ed il \"Decameron\" di Boccaccio, opere che ebbero un profondo impatto sulla cultura inglese dei secoli XVI e XVII, e in particolare sulle opere teatrali di Shakespeare, nelle quali compaiono spesso concetti espressi da Montaigne. In particolare i \"Saggi\" di Montaigne tradotti nel 1603, diventarono una delle pi\u00f9 influenti opere del periodo elisabettiano, tant'\u00e8 che la traduzione di Florio fu ripubblicata nel 1613 e nel 1632. Le idee di Montaigne furono fondamentali per lo sviluppo della cultura inglese del tempo, ma il successo dell'opera fu in buona parte merito della qualit\u00e0 della traduzione di Florio. Se la si analizza, Florio sembra essere diviso tra il tentativo di seguire il testo originale da vicino per rendere il suo significato con fedelt\u00e0, e la volont\u00e0 di renderlo conforme alle poetiche elisabettiane dominanti, caratterizzate da complessit\u00e0 poetica e sviluppo della retorica. Molti critici hanno notato la sua fame insaziabile di parole, visibile nei numerosi casi in cui Florio interviene sul testo originale di Montaigne ampliandolo per mezzo di metafore, giochi di parole, parafrasi e figure retoriche. L'anglista italiano Enrico Terrinoni definisce la traduzione di Florio, \u201cfloreale\u201d, sia nello stile che nella resa. Il suo obiettivo non fu di migliorare il testo stilisticamente ma di renderlo il pi\u00f9 appetibile possibile ai lettori inglesi, utilizzando uno stile che ne rispecchiasse il gusto e le preferenze. La sua opera riporta quindi i segni delle teorie umanistiche italiane, visibili nell'enfasi su una resa precisa e chiara dei testi originali, insieme alle principali caratteristiche dello stile elisabettiano."}
{"id": "2012019", "revid": "275845", "url": "https://it.wikipedia.org/wiki?curid=2012019", "title": "Wapiti di Roosevelt", "text": ""}
{"id": "2012021", "revid": "1702319", "url": "https://it.wikipedia.org/wiki?curid=2012021", "title": "Santuario di Nostra Signora Incoronata", "text": "La chiesa di Santa Maria e San Michele Arcangelo, pi\u00f9 conosciuta come Santuario di Nostra Signora Incoronata \u00e8 una chiesa cattolica situata nel comune di Genova, sulla collina di Coronata, nel quartiere di Cornigliano, nel ponente cittadino. La sua comunit\u00e0 parrocchiale fa parte del vicariato di \"Cornigliano\" dell'arcidiocesi di Genova.\nStoria.\nIl Santuario di N. S. Incoronata \u00e8 uno dei pi\u00f9 antichi santuari mariani della Liguria. Le prime notizie documentate sull'esistenza in questo luogo di una chiesa, in origine dedicata a san Michele, risalgono ad un documento del 25 marzo 1157, anche se la tradizione la fa risalire all'VIII secolo.\nProprio in quegli anni la piccola chiesa divenne un santuario mariano a seguito di un evento ritenuto miracoloso: il ritrovamento sulla spiaggia di Sampierdarena, dopo un naufragio, di una statua lignea della Madonna con il Bambino, proveniente dall'Oriente. Collocata da alcuni pescatori nella propria chiesa a Sampierdarena, spar\u00ec e fu ritrovata nella chiesetta di San Michele. Il fatto, ripetutosi pi\u00f9 volte, fu ritenuto miracoloso, cos\u00ec fu decisa la costruzione del santuario, ampliando l'originaria cappelletta. Da allora il santuario ha attirato folle di pellegrini. A seguito di questo evento il culto per la Madonna, sotto il titolo di \"Santa Maria di Columnata\" and\u00f2 a sostituire quello pi\u00f9 antico a san Michele Arcangelo.\nNel 1420 il doge genovese Tomaso Fregoso vi si rec\u00f2 in pellegrinaggio, come ringraziamento per la vittoria in Corsica sugli Aragonesi; l'avvenimento \u00e8 documentato da un dipinto ancora esistente nella chiesa.\nDopo essere appartenuta dal 1343 ai cistercensi, come dipendenza della Badia di Sant'Andrea degli Erzelli, la chiesa nel 1485 fu assegnata in commenda dal papa Innocenzo VIII al cardinale Paolo Fregoso, arcivescovo di Genova e pi\u00f9 volte doge; nello stesso anno fu eretta in parrocchia. L'anno seguente pass\u00f2 ai Canonici Regolari di Sant'Agostino, detti Renani, che nel 1825 sarebbero confluiti nella congregazione dei Canonici Regolari Lateranensi, i quali ancora oggi reggono la parrocchia.\nLa chiesa fu completamente ricostruita in stile romanico-rinascimentale tra il 1487 e il 1502, insieme con la canonica e il chiostro, con il patrocinio della famiglia Spinola e del cardinale Giuliano Della Rovere (il futuro papa Giulio II) e consacrata nel 1502 da Domenico Valdettaro, vescovo di Accia (Corsica).\nTra il XVI e il XVII secolo il santuario, grazie ai contributi di alcune famiglie patrizie genovesi, si arricch\u00ec di pregevoli opere d'arte.\nNel 1720 la chiesa fu trasformata in stile barocco, aspetto che avrebbe mantenuto fino alla fine dell'Ottocento; nel 1740 per decreto del papa Clemente XII fu solennemente incoronata la statua della Madonna; il complesso sub\u00ec gravi danni nel 1747 nel corso degli eventi legati alla guerra di successione austriaca e nuovi lavori vennero eseguiti in varie riprese nel corso del XVIII secolo.\nNel 1847 fu eretto l'attuale campanile. All'inizio del XX secolo fu avviato un radicale restauro della chiesa, completato nel 1940, che la riport\u00f2 all'originario stile romanico-rinascimentale della fine del Quattrocento.\nLa chiesa appena restaurata e l'annesso convento furono quasi completamente distrutti durante la seconda guerra mondiale, a causa dei bombardamenti aerei del 9 novembre 1943 e del 4 giugno 1944, da cui si salvarono solo il campanile, gran parte della facciata e la cappella di N.S. Incoronata con la quattrocentesca statua lignea policroma della Madonna. Nel bombardamento andarono perdute anche alcune opere d'arte.\nNuovamente ricostruita nelle forme originarie, fu consacrata nel 1955 dall'arcivescovo di Genova, il cardinale Giuseppe Siri, ma rimase nuovamente chiusa dal 1963 al 1971 a causa dei danni provocati dai lavori per la costruzione della sottostante galleria dell'Autostrada A10. Durante i lavori di ricostruzione della chiesa, fino al 1955, ed ancora durante la chiusura dal 1963 al 1971, le funzioni religiose furono officiate nel vicino oratorio, peraltro anch'esso danneggiato dai bombardamenti.\nDescrizione.\nLa chiesa si presenta oggi nell'originario stile rinascimentale, frutto della fedele ricostruzione, nel secondo dopoguerra, dell'edificio cinquecentesco quasi completamente distrutto dai bombardamenti. Nella ricostruzione \u00e8 stata rispettata la struttura architettonica della chiesa originaria, ma non \u00e8 stato possibile ricreare la ricca decorazione interna.\nEsterno.\nLa facciata \u00e8 uno dei pochi elementi originari sopravvissuti alla distruzione della seconda guerra mondiale. Sopra all'ingresso principale si trova un altorilievo in marmo raffigurante la \"Vergine Incoronata Regina\", incorniciato da una lunetta sormontata dalle statue del SS. Salvatore, di S. Agostino e di S. Giovanni Battista.\nInterno.\nL'ampio interno ha tre navate con volte a crociera divise da quattro colonne ottagonali per lato. Alla base dei costoloni delle volte sono stati collocati i peducci originali in ardesia recuperati dalle macerie. L'ambiente \u00e8 reso luminoso dalla tinteggiatura delle pareti a colori tenui, che ha sostituito la scomparsa decorazione gotica.\nL'altare maggiore and\u00f2 distrutto nel 1943 e fu sostituito da uno nuovo, consacrato il 9 luglio 1955 dal cardinale Giuseppe Siri. In fase di ricostruzione furono rifatti anche il coro, in legno di noce (1957, in sostituzione del precedente del 1755) e l'organo, inaugurato nel 1962.\nIl trittico della Sacra Famiglia.\nSulla parete della navata destra \u00e8 stata collocata l'opera d'arte di maggior pregio, il trittico cinquecentesco raffigurante nella parte centrale la \"Sacra Famiglia con S. Giovannino\" e nei pannelli laterali \"S. Pietro\" e \"S. Paolo\". La tavola centrale, da sempre ritenuta opera di Perin del Vaga, \u00e8 stata recentemente attribuita a Girolamo Siciolante da Sermoneta; i pannelli laterali con le figure dei due apostoli sono opera del cosiddetto \"Pancalino\", nome collettivo con cui viene impropriamente indicata una bottega in cui, accanto alla figura di Raffaello De Rossi, artista toscano trapiantato nella Riviera di Ponente, operarono vari pittori, tutti appartenenti alla sua famiglia. Si ritiene che in origine le ante laterali fossero parte di un altro polittico successivamente smembrato.\nCappelle laterali.\nLungo ciascuna delle navate laterali si trovano cinque cappelle, quasi tutte completamente ricostruite nel dopoguerra riproducendo nella struttura architettonica quelle andate distrutte; alcune si presentano tuttavia spoglie e solo in tre di esse \u00e8 stato ricostruito l'altare.\nCampanile.\nIl campanile, che sorge tra la chiesa e il convento, fu costruito nel 1847 e super\u00f2 indenne i bombardamenti della seconda guerra mondiale. Il concerto di campane, in origine formato da soli quattro elementi, \u00e8 via via cresciuto fino alle attuali dodici.\nChiostro.\nIl grande piazzale tra la chiesa e il convento \u00e8 delimitato a nord dal prospetto laterale della chiesa, a levante dal muro di sostegno con la rampa di accesso dalla sottostante piazza e dagli altri due lati da un portico colonnato, anch'esso ricostruito nel dopoguerra, poich\u00e9 di quello originario erano rimaste in piedi solo tre delle undici colonne.\nGalleria degli ex voto.\nDalla navata destra della chiesa si accede alla galleria degli ex voto. Gran parte dei quadretti votivi conservati nel santuario, che nel XVII secolo, secondo fonti dell'epoca, sarebbero stati oltre 40.000, sono andati in dispersi o distrutti prima con i saccheggi degli austriaci nel 1747 e delle truppe napoleoniche nel 1800 ed infine con i bombardamenti del 1943. Dei pi\u00f9 antichi fra quelli superstiti nella galleria sono esposte le fotografie (mentre gli originali sono conservati in luogo protetto, al riparo da possibili furti).\nSecondo la tradizione popolare, sono generalmente costituiti da modesti quadretti, privi di pretese artistiche, che descrivono la scena dell'evento (incidenti stradali, sul lavoro, naufragi, malattie) con l'immagine della Vergine Incoronata, a cui si deve l'intervento miracoloso, nell'angolo superiore.\nNella galleria si trova anche un'antica statua della Madonna, ritenuta quella originaria, che secondo la leggenda sarebbe stata trasportata miracolosamente dalla spiaggia di Sampiedarena al santuario, ritrovata all'interno dell'altare di N. S. Incoronata durante i lavori di ricostruzione.\nPacci\u00fbgo e Pacci\u00fbga.\nNella galleria degli ex-voto, in una teca di vetro, sono esposte anche due statue lignee, chiamate popolarmente \"Pacci\u00fbgo e Pacci\u00fbga\", raffiguranti una coppia di sposi abbigliati con i tipici costumi genovesi del Settecento. Ai due personaggi \u00e8 legata una leggenda popolare ambientata intorno all'XI secolo.\nOratorio di Nostra Signora Assunta.\nSi trova nel piazzale sottostante al santuario. Fu costruito nel Seicento dalla \"Confraternita del Gonfalone di N.S. Incoronata\", probabilmente su un precedente oratorio del Quattrocento. L'esterno ha un aspetto architettonicamente modesto mentre l'interno, riccamente decorato, \u00e8 uno dei pi\u00f9 pregevoli esempi di barocchetto genovese. In origine era detto \"Oratorio di S. Maria Incoronata\", mentre l'attuale denominazione risalirebbe alla seconda met\u00e0 del Settecento.\nAl suo interno si trovano affreschi di Giuseppe Palmieri che rappresentano il \"Giudizio universale\" ed episodi biblici oltre a numerosi dipinti di Giovanni Raffaele Badaracco raffiguranti episodi del Nuovo Testamento, considerati tra i capolavori del pittore. Questi ultimi furono trafugati durante la guerra del 1747 e successivamente recuperati e restaurati dai confratelli, che ebbero cura dell'edificio anche dopo la soppressione napoleonica delle confraternite (1811).\nDopo i bombardamenti del 1943 e 1944, bench\u00e9 anch'esso gravemente danneggiato, divenne sede delle attivit\u00e0 liturgiche e parrocchiali fino al 1955, ed ancora dal 1963 al 1971, quando la chiesa rimase chiusa per i restauri. Per il grave stato di degrado in cui versava, fu chiuso nel 1978 e sottoposto a restauro, concluso nel 1987 per la struttura architettonica e nel 2002 per i dipinti e gli arredi.\nFestivit\u00e0.\nLa festivit\u00e0 patronale (San Michele Arcangelo) si celebra con particolare solennit\u00e0 il 29 settembre. In concomitanza con la festa religiosa, in passato si teneva anche una frequentata fiera del bestiame. La fiera era stata istituita con un decreto di Napoleone del 7 agosto 1810."}
{"id": "2012022", "revid": "729019", "url": "https://it.wikipedia.org/wiki?curid=2012022", "title": "Lagangilang", "text": "Lagangilang \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nLagangilang \u00e8 la sede dell'unico istituto universitario della Provincia di Abra, l'ASIST (Abra State Institute of Science and Technology).\nLagangilang \u00e8 formata da 17 baranggay:"}
{"id": "2012023", "revid": "76034", "url": "https://it.wikipedia.org/wiki?curid=2012023", "title": "Distribuzione di frequenza", "text": ""}
{"id": "2012025", "revid": "117651589", "url": "https://it.wikipedia.org/wiki?curid=2012025", "title": "Frank Buck", "text": "Biografia.\nDopo essere cresciuto a Dallas dove si distingueva nella geografia, si spos\u00f2 ma dopo lasci\u00f2 la moglie quando, nel 1911, grazie ad una vincita a poker volle andare in Brasile. fu l'inizio dei suoi viaggi che durarono 18 anni, ebbe un momento di crisi nel 1929 (per via del crollo della borsa) ma grazie ad una colletta organizzata dagli amici non fall\u00ec.\nIl suo libro ( \"Bring 'Em Back Alive\") famoso in tutto il mondo specie fra i bambini delle elementari.\nRifiut\u00f2 di legarsi ad ogni forma di sindacato (come quella offerta dall'American Federation of Actors), Alla fine, il sindacato diede a Buck una dispensa speciale per presentare Gargantua il gorilla senza registrarsi come attore.\nIl serraglio recuperato da Frank Buck per gli zoo e i circhi di tutto il mondo \u00e8 impressionante. Egli stim\u00f2 che nei suoi anni di caccia, avesse riportato vivi 49 elefanti, 60 tigri, 63 leopardi, 20 iene, 52 oranghi, 100 scimmie gibboni, 20 tapiri, 120 antilopi e cervi asiatici, 9 buffali acquatici pigmei, un paio di gauri, 5 maiali selvatici asiatici babirusa, 18 antilopi africane, 40 capre selvatiche e pecore, 11 cammelli, 2 giraffe, 40 canguri e wallaby, 5 rinoceronti indiani, 60 orsi, 90 pitoni, 10 cobra reali, 25 varani giganti, 15 coccodrilli, pi\u00f9 di 500 diverse specie di altri mammiferi e pi\u00f9 di 100.000 uccelli selvatici.\nMorto per cancro ai polmoni. Fu oggetto di ispirazione per una serie TV \"L'uomo di Singapore\" (\"Bring 'Em Back Alive\"), Bruce Boxleitner interpreta la sua parte.\nRiconoscimenti.\nUno Zoo a Gainesville venne chiamato Frank Buck in suo onore."}
{"id": "2012026", "revid": "309289", "url": "https://it.wikipedia.org/wiki?curid=2012026", "title": "Coleia", "text": "La coleia (gen. Coleia) \u00e8 un crostaceo decapode appartenente alla superfamiglia degli erionoidei (Eryonoidea). Visse tra il Triassico superiore e il Cretaceo inferiore (215 \u2013 120 milioni di anni fa). I suoi resti sono stati ritrovati in Europa (Inghilterra, Francia, Germania, Italia), in Siberia orientale, in Giappone e in India.\nDescrizione.\nQuesto crostaceo, lungo una dozzina di centimetri, al contrario del resto della maggior parte dei decapodi possedeva una forma compressa, larga e appiattita. Il cefalotorace era incastonato in un carapace subtrapezoidale dotato di una carena longitudinale e di un paio di solchi trasversali ben marcati. Alcune specie possedevano un carapace ornato da granulazioni o spine, e il margine frontale possedeva a volte lunghe spine. Le antenne e le antennule erano corte, mentre la coda (telson) era triangolare e affiancato da due strutture simili a lame, come si riscontra anche in \"Eryon\". Le chele variavano molto da specie a specie; di solito erano allungate e sottili, ma in alcune forme (come Coleia popeyei) erano insolitamente robuste nella parte anteriore.\nHabitat.\nLa coleia, come anche \"Eryon\" e \"Cycleryon\", era un abitante di bassi fondali e di acque costiere. Gli erionidei attuali, invece, abitano acque profonde e solo occasionalmente risalgono la scarpata continentale a 200 metri di profondit\u00e0. Le larve fossili degli erioneidi sono note come \"Eryoneicus\" e possono raggiungere anche la lunghezza di sette centimetri.\nFossili.\nNumerosi fossili ben conservati di \"Coleia\", appartenenti a una moltitudine di specie, sono stati rinvenuti in vari giacimenti europei. In Italia il pi\u00f9 noto \u00e8 quello di Osteno, che conserva, tra gli altri, numerosi esemplari completi appartenenti alle specie Coleia mediterranea e C. viallii."}
{"id": "2012033", "revid": "136053", "url": "https://it.wikipedia.org/wiki?curid=2012033", "title": "Benkovac", "text": ""}
{"id": "2012035", "revid": "287204", "url": "https://it.wikipedia.org/wiki?curid=2012035", "title": "Eryon", "text": "Lerione (gen. Eryon) \u00e8 un crostaceo estinto appartenente ai malacostraci decapodi. Visse dal Giurassico inferiore al Cretaceo inferiore (195-110 milioni di anni fa). I suoi resti sono stati ritrovati in vari giacimenti d'Europa, in particolare il ben noto lagerst\u00e4tte di Solnhofen (Germania).\nDescrizione.\nQuesto artropode era lungo circa una dozzina di centimetri. Il cefalotorace di questa forma era protetto da un carapace pentagonale o esagonale, largo e dai bordi taglienti. Il margine anteriore era corto e sprovvisto di rostro, con spine notevolmente sviluppate; gli occhi posti su peduncoli, erano composti e di discrete dimensioni. La superficie dorsale del carapace era gibbosa e presentava una cresta longitudinale mediana; questa cresta proseguiva lungo i sei segmenti dell'addome, che era pi\u00f9 stretto del cefalotorace ma pi\u00f9 o meno della stessa lunghezza. La coda (telson) era costituita da una spina corta, circondata da due lame ovali a formare una sorta di ventaglio. Le appendici dell'erione includevano due corte antenne, due chele lunghe e strette e cinque paia di zampe (pereiopodi): le prime quattro paia terminavano in piccole chele, mentre il quinto paio aveva essenzialmente caratteristiche deambulatorie.\nStile di vita.\nL'erione viveva in lagune marine o in acque poco profonde e costiere, nutrendosi di piccoli organismi. Dal momento che i suoi parenti attuali vivono a grandi profondit\u00e0, si presume che l'erione o una forma a esso simile sia migrata, nel corso del Cretaceo, da ambienti costieri fino a raggiungere gli abissi oceanici. Non \u00e8 noto il motivo di questo cambio di habitat.\nFossili.\nI fossili migliori di \"Eryon\" si rinvengono nel deposito a conservazione eccezionale di Solnhofen, la laguna pietrificata rinvenuta in Baviera. Sono numerosi gli esemplari completi di questi animali. La specie pi\u00f9 nota \u00e8 Eryon arctiformis. Altre forme a esso simili includono \"Cycleryon\", rinvenuto anch'esso a Solnhofen, e \"Coleia\", comune in vari giacimenti italiani."}
{"id": "2012037", "revid": "253269", "url": "https://it.wikipedia.org/wiki?curid=2012037", "title": "Shirley Knight", "text": "Ottenne due candidature all'Oscar alla miglior attrice non protagonista per i film \"Il buio in cima alle scale\" (1960) e \"La dolce ala della giovinezza\" (1962). Vinse la Coppa Volpi per la migliore interpretazione femminile alla Mostra internazionale d'arte cinematografica di Venezia per \"\" (1967). Fu inoltre premiata con un Golden Globe, un Tony Award e due Emmy.\nCarriera.\nDopo il suo esordio nel 1959 in \"Cinque vie per l'inferno\" di James Clavell, si afferm\u00f2 sul grande schermo all'inizio del decennio successivo: tra le sue pellicole pi\u00f9 famose sono da ricordare \"Il gruppo\" (1966) di Sidney Lumet, \"\" (1967) di Anthony Harvey (che le valse la Coppa Volpi al Festival del Cinema di Venezia), \"Petulia\" (1968) di Richard Lester, \"Non torno a casa stasera\" (1969) di Francis Ford Coppola. Tra le sue pi\u00f9 riuscite interpretazioni cinematografiche, quelle nel 1961 per \"Il buio in cima alle scale\" di Delbert Mann e nel 1962 per \"La dolce ala della giovinezza\" di Richard Brooks, con Paul Newman e Geraldine Page, per le quali fu candidata due volte all'Oscar come miglior attrice non protagonista.\nTra le altre sue apparizioni cinematografiche, da ricordare quelle nei film \"Juggernaut\" (1974) di Richard Lester, \"Amore senza fine\" (1981) di Franco Zeffirelli, \"Diabolique\" (1996) di Jeremiah S. Chechik e \"Qualcosa \u00e8 cambiato\" (1997) di James L. Brooks. \u00c8 inoltre conosciuta, pi\u00f9 recentemente, per il ruolo di Necie in \"I sublimi segreti delle Ya-Ya Sisters\" (2002) di Callie Khouri.\nAttrice raffinata e di riconosciuto talento, la Knight ha tuttavia dedicato gran parte della sua carriera al teatro, come dimostrano le sue partecipazioni a \"The Three Sisters\", \"We Have Always Lived in a Castle\", \"A Lovely Sunday for Creve Coeur\" e \"Kennedy's Children\", che le frutt\u00f2 il Tony Award alla miglior attrice non protagonista. Verr\u00e0 candidata una seconda volta al Tony Award per \"The Young Man from Atlanta\". Lavor\u00f2 spesso per il piccolo schermo, recitando piccole parti in serie televisiva come \"Desperate Housewives\", \"Law &amp; Order - Unit\u00e0 vittime speciali\", \"Dr. House - Medical Division\", \"Crossing Jordan\", \"E.R. - Medici in prima linea\" e \"Cold Case - Delitti irrisolti\". La sua interpretazione televisiva pi\u00f9 acclamata \u00e8 stata quella in \"L'asilo maledetto\" (1995), film per la TV che le fece ottenere l'Emmy \"per miglior attrice non protagonista in una mini-serie o film per la televisione\" e il Golden Globe come migliore attrice non protagonista in una serie, mini-serie o film per la televisione. Nello stesso anno vinse un altro Emmy come \"Guest Actres\" per \"NYPD Blue\". Ne aveva gi\u00e0 vinto un altro nel 1988 nella stessa categoria per la serie \"In famiglia e con gli amici\".\nVita privata.\nNel 1959 spos\u00f2 l'attore Eugene Persson, da cui ebbe una figlia, Kaitlin, e da cui divorzi\u00f2 nel 1969. Dal 1970 fu sposata con l'attore John Hopkins fino alla morte di lui, avvenuta nel 1998. Dal secondo matrimonio nacque un'altra figlia, Sophie.\n\u00c8 morta per cause naturali presso la casa di sua figlia a San Marcos, in Texas, all'et\u00e0 di 83 anni."}
{"id": "2012039", "revid": "729019", "url": "https://it.wikipedia.org/wiki?curid=2012039", "title": "Lagayan", "text": "Lagayan \u00e8 una municipalit\u00e0 di Sesta classe delle Filippine, situata nella Provincia di Abra nella Regione Amministrativa Cordillera.\nLagayan \u00e8 formata da 5 baranggay:"}
{"id": "2012042", "revid": "1573940", "url": "https://it.wikipedia.org/wiki?curid=2012042", "title": "Pentacrinites", "text": "Pentacrinites \u00e8 un genere estinto di echinodermi appartenenti ai crinoidi. I suoi resti si rinvengono in grandi quantit\u00e0 in strati che vanno dal Giurassico inferiore al Giurassico superiore (tra 200 e 150 milioni di anni fa). I principali fossili sono stati ritrovati in Europa centrale, ma sono stati rinvenuti esemplari anche in Nordamerica, Asia e Nuova Zelanda.\nDescrizione.\nNel complesso, gli animali appartenenti a questo genere assomigliavano vagamente a una scopa assai fitta; \"Pentacrinites\" era un crinoide dalle braccia molto allungate e ramificate, dotate di frange costituite da una serie di lunghe appendici (brachioli). Le braccia si originavano da un calice di piccole dimensioni, composto da due serie di piastre, che era posto su un lungo stelo costituito da piccoli elementi pentagonali a forma di stella. Le dimensioni di questo animale potevano essere davvero notevoli: in alcuni casi gli steli raggiungevano i venti metri di altezza. Il diametro medio dello stelo, invece, era di poco pi\u00f9 di un centimetro.\nBiologia.\nGli isocrinidi attuali vivono sui fondali marini, dove formano vere e proprie \u201cpraterie\u201d. Probabilmente anche \"Pentacrinites\" e i suoi stretti parenti (come \"Seirocrinus\"), appartenenti al medesimo gruppo di crinoidi, vivevano allo stesso modo delle specie odierne. Alcuni fossili, per\u00f2, dimostrano che questi animali spesso si attaccavano sulla superficie inferiore di tronchi galleggianti e si lasciavano trasportare dalle correnti, nutrendosi delle particelle di cibo planctoniche.\nFossili.\nLa massima espansione dei pentacriniti si ebbe nel Giurassico inferiore; molti fossili di questi animali si rinvengono nel famoso giacimento di Holzmaden, in Germania, dove sono stati ritrovati numerosi esemplari ancora attaccati ai tronchi fossilizzati. Ulteriore materiale detritico disperso \u00e8 comune intorno a questi tronchi e ha formato veri e propri livelli calcarei. In altri giacimenti europei, invece, sono molto pi\u00f9 comuni i componenti isolati dello stelo, in forma di piccole stelle disgiunte. Questi elementi, dispersi nel sedimento, diventavano spesso componenti fondamentali della roccia. Le specie pi\u00f9 note sono Pentacrinites dichotomus e Pentacrinites fossilis."}
{"id": "2012046", "revid": "767487", "url": "https://it.wikipedia.org/wiki?curid=2012046", "title": "Uintacrinus", "text": "Uintacrinus \u00e8 un genere estinto di echinodermi appartenente ai crinoidi. Visse nel Cretaceo superiore (circa 80 milioni di anni fa) e i suoi resti sono stati ritrovati in gran parte del mondo.\nDescrizione.\nQuesti crinoidi erano sprovvisti del peduncolo che caratterizza gran parte delle forme estinte; il calice, in compenso, era molto grande e globulare, ricoperto da piccole piastre poligonali. La base delle braccia era incorporata all'interno del calice; queste braccia erano estremamente strette e allungate: in alcune forme la lunghezza delle braccia sfiorava il metro e mezzo, a partire da un calice largo circa cinque centimetri.\nBiologia.\nQuesto genere di crinoidi viveva sul fondo del mare, immersi nel fango soffice; le lunghe braccia erano utilizzate dall'animale per procurarsi il cibo, principalmente plancton.\nFossili.\nI resti fossili di \"Uintacrinus\" sono di solito rinvenuti sotto forma di piastre colonnari separate, ma in alcuni giacimenti si possono trovare esemplari completi ben conservati. Nel Kansas, nel cosiddetto calcare di Niobrara, ad esempio, i resti di uintacrino vengono rinvenuti in quantit\u00e0 l'uno accanto all'altro. La specie pi\u00f9 nota \u00e8 \"Uintacrinus socialis\"."}
{"id": "2012048", "revid": "287204", "url": "https://it.wikipedia.org/wiki?curid=2012048", "title": "Baculites", "text": "Baculites \u00e8 un bizzarro mollusco cefalopode appartenente alle ammoniti. I suoi resti sono diffusi in tutto il mondo in strati del Cretaceo superiore (70 \u2013 65 milioni di anni fa), ma sono particolarmente comuni in Francia, Belgio e Paesi Bassi.\nDescrizione.\nAl contrario della stragrande maggioranza delle ammoniti, la conchiglia di questo animale non possedeva spire ed era addirittura di forma conica. Alcune specie presentano un parziale avvolgimento solo nella parte iniziale della conchiglia; quest'ultima, quindi, assomigliava a un'asta dritta. In ogni caso, la conchiglia era dotata di suture molto complesse. L'ornamentazione esterna consiste in una serie di righe poco marcate che, tuttavia, mancano in molti esemplari. In media questo organismo raggiungeva la lunghezza di una quindicina di centimetri, ma alcuni esemplari potevano anche essere lunghi un metro.\nStile di vita.\nLe abitudini di questa particolare forma di ammonite sono tuttora dibattute. Alcuni paleontologi ritengono che \"Baculites\" vivesse in posizione verticale, utilizzando i tentacoli per cercare il cibo tra i sedimenti di fondale. Altri studiosi, invece, pensano che questo animale vivesse orizzontalmente, in prossimit\u00e0 della superficie; in questo caso doveva avere uno stile di vita pelagico.\nFossili.\nMolti fossili di questo animale si rinvengono in frammenti, ma non \u00e8 raro trovare esemplari completi. \"Baculites\" era un animale molto diffuso ed estremamente comune; i suoi fossili si rinvengono in numerose localit\u00e0 del Maastrichtiano (Cretaceo terminale); in alcuni siti, questa forma ha completamente soppiantato le altre specie di ammoniti. Una delle specie pi\u00f9 note \u00e8 Baculites anceps."}
{"id": "2012051", "revid": "3115", "url": "https://it.wikipedia.org/wiki?curid=2012051", "title": "Nipponites", "text": "La nipponite (gen. Nipponites) \u00e8 un mollusco cefalopode estinto appartenente alle ammoniti. Visse nel Cretaceo superiore (circa 70 milioni di anni fa); i suoi resti sono stati ritrovati in Giappone e negli Stati Uniti.\nDescrizione.\nLa forma della conchiglia di questa ammonite era decisamente bizzarra: a prima vista, le spire svolte si intersecavano disordinatamente formando un groviglio altamente irregolare. A un esame pi\u00f9 attento, per\u00f2, si riconosce un disegno preciso di elementi che continuano a ripetersi: in sostanza, la conchiglia era costituita da un reticolo tridimensionale a forma di U. Sulla conchiglia era presente una complessa sutura, ma le coste erano semplici. Una delle specie pi\u00f9 note \u00e8 Nipponites mirabilis del Giappone, dal diametro di circa 6 centimetri.\nStile di vita.\nCome molte altre ammoniti svolte, si pensa che la nipponite fosse un animale dallo stile di vita planctonico: probabilmente si faceva trasportare dalle correnti e si muoveva verticalmente seguendo le acque calde del Cretaceo superiore. Si nutriva di piccoli organismi catturati mediante i tentacoli che sporgevano dalla conchiglia.\nClassificazione.\nLa nipponite rappresenta una delle forme pi\u00f9 estreme nella storia evolutiva delle ammoniti, e non a caso \u00e8 apparsa nella documentazione fossile soltanto nel corso del Cretaceo superiore. Probabilmente si \u00e8 sviluppata da forme avvolte a spirale ad elica come \"Bostrychoceras\" e \"Turrilites\". Altre ammoniti dell'epoca, come \"Baculites\", presentavano una conchiglia completamente svolta, di forma conica."}
{"id": "2012052", "revid": "729019", "url": "https://it.wikipedia.org/wiki?curid=2012052", "title": "Langiden", "text": "Langiden \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nLangiden \u00e8 formata da 6 baranggay:"}
{"id": "2012058", "revid": "1543377", "url": "https://it.wikipedia.org/wiki?curid=2012058", "title": "Bostrychoceras", "text": "Bostrychoceras \u00e8 un genere di mollusco cefalopode estinto appartenente alle ammoniti. I suoi resti si ritrovano in tutto il mondo, in terreni del Cretaceo superiore (80-65 milioni di anni fa). Come molte altre ammoniti cretacee, presentava una conchiglia svolta.\nDescrizione.\nLa conchiglia di questa ammonite era simile a quella di una spirale svolta, con le spire che avevano assunto un avvolgimento elicoidale, in contrasto con quello della maggior parte delle ammoniti (svolgimento planospirale). L'aspetto esterno della conchiglia assomigliava perci\u00f2 a quello di un gasteropode, ma la linea di sutura \u00e8 caratteristica delle ammoniti e permette quindi di distinguere i fossili di bostricocerato da quelli dei gasteropodi coevi.\nL'avvolgimento delle spire era debole, tanto che queste erano distanziate tra di loro da un piccolo spazio; l'ornamentazione era semplice e costituita da coste sottili, strettamente ravvicinate fra loro. Nei pressi della camera di abitazione la conchiglia era ornata da tubercoli. La camera d'abitazione era a forma di U, con l'apertura diretta in avanti, in modo tale che i tentacoli sporgenti non fossero in direzione del fondale marino. L'altezza media di una conchiglia completa di un esemplare adulto era di 15 centimetri.\nStile di vita.\nL'aspetto insolito di questo animale ha portato i paleontologi a ritenere che il bostricocerato fosse un animale planctonico; probabilmente galleggiava negli oceani nutrendosi di minuscoli organismi presenti nella colonna d'acqua. La diffusione notevole di questo animale si accorda totalmente con questa teoria, in quanto gli animali oceanici hanno di solito una distribuzione mondiale, come quella di \"Bostrychoceras\".\nFossili.\nGran parte dei fossili di \"Bostrychoceras\" si rinvengono sotto forma di piccoli frammenti di conchiglia; tuttavia, nonostante i piccoli pezzi rotti di queste spire, la loro ornamentazione caratteristica ne permette l'identificazione. Fossili completi sono pi\u00f9 rari ma decisamente spettacolari. Tra le specie pi\u00f9 note, da ricordare Bostrychoceras otsukai. Questo genere non era il solo a presentare una conchiglia svolta a spirale; tra i generi simili il pi\u00f9 noto \u00e8 \"Turrilites\"."}
{"id": "2012060", "revid": "21880", "url": "https://it.wikipedia.org/wiki?curid=2012060", "title": "Euhoplites", "text": "Euhoplites \u00e8 un genere di molluschi cefalopodi estinti appartenente alle ammoniti. Visse nei mari d'Europa nel Cretaceo inferiore (circa 120 milioni di anni fa).\nDescrizione.\nQuesta ammonite comprende alcuni tra gli esemplari pi\u00f9 belli tra i fossili di ammoniti del Cretaceo. La conchiglia era moderatamente involuta e il profilo era decisamente appiattito. La particolarit\u00e0 dell'euoplite era data dalla presenza di tubercoli che ornavano i fianchi; da questi tubercoli si dipartivano gruppi di coste relativamente ingrossate. Il diametro di queste conchiglie, in generale, era di circa 4 centimetri. \nStile di vita.\n\u00c8 altamente improbabile che l'euoplite fosse un animale dal nuoto veloce: il profilo stretto ma rettangolare dell'animale, unito con la presenza di coste robuste e soprattutto di tubercoli sporgenti, sarebbe stato di impedimento durante il nuoto in mare aperto. \u00c8 possibile, invece, che l'euoplite frequentasse i margini delle scogliere.\nFossili.\nDi questa piccola ammonite non sono infrequenti fossili di conchiglie complete; alcune volte i suoi resti si rinvengono piritizzati e sono tra i fossili di ammoniti pi\u00f9 spettacolari. Tra le specie pi\u00f9 note di euoplite, da ricordare Euhoplites opalinus ed E. truncatus, diffusissime nel Cretaceo inferiore dell'Inghilterra."}
{"id": "2012061", "revid": "729019", "url": "https://it.wikipedia.org/wiki?curid=2012061", "title": "Displasia epifisaria multipla", "text": "Per displasia epifisaria multipla in campo medico, si intende un insieme di disordini muscolo-scheletrici.\nSintomatologia.\nFra i sintomi e i segni clinici ritroviamo ritardo di ossificazione o compromissione delle ossa carpali e della colonna vertebrale. Si evidenzia inoltre bassa statura del soggetto, pu\u00f2 svilupparsi la malattia di Legg-Perthes.\nTipologia.\nDue sono le forme di displasia epifisaria multipla:\nEziologia.\nLa causa \u00e8 un'anomalia genetica, che varia a seconda della gravit\u00e0 (ovvero nelle due forme) il gene COMP o il COL9A2."}
{"id": "2012062", "revid": "57342", "url": "https://it.wikipedia.org/wiki?curid=2012062", "title": "Teatro di Rifredi", "text": "Il teatro di Rifredi \u00e8 un teatro di Firenze. Ospita lavori di prosa, ricerca e sperimentazione teatrale. Da alcuni anni rivolge alle scuole della citt\u00e0 pi\u00f9 specifici progetti di supporto didattico.\nStoria.\nNel 1883 venne fondata nel nuovo quartiere industriale fiorentino di Rifredi la SMS (Societ\u00e0 di Mutuo Soccorso), che aveva fra i propri scopi anche quello di organizzare momenti ricreativi ed educativi come feste sociali e spettacoli teatrali, che in una prima fase della sua vita vennero effettuati prendendo in affitto locali quali l'\"Excelsior\" dell'impresario Molteni.\nSolo alla vigilia del primo conflitto mondiale la Societ\u00e0 realizz\u00f2 la propria sede alla confluenza del viale Vittorio Emanuele con quella che successivamente sarebbe divenuta piazza Dalmazia. Inaugurata nel 1914 la sede della SMS aveva al suo interno anche uno spazio per il teatro e le feste sociali capace di ospitare circa 2000 persone e con un palcoscenico a doppia bocca d'opera, per gli spettacoli invernali e gli spettacoli estivi, per i quali era stata allestita una vasta arena all'esterno del fabbricato.\nNel 1921 questo importante spazio teatrale venne incendiato nel corso di un assalto fascista alla casa del Popolo.\nPoco dopo il suo ripristino, il teatro durante il fascismo divenne di propriet\u00e0 del PNF che lo utilizz\u00f2 come casa del Fascio intitolata a Filippo Corridoni.\nDopo la guerra ritorn\u00f2 alla sua funzione di sala teatrale, ospitando giovani compagnie fiorentine sperimentali. Negli anni settanta divenne famoso, con il nome di Humor Side, come spazio dedicato alla satira ed al mimo, sotto la gestione di Alessandro Benvenuti ed Athina Cenci dei Giancattivi. Nel 1986 il teatro venne completamente ristrutturato e pass\u00f2 sotto la direzione artistica della compagnia Pupi e Fresedde.\nDescrizione.\nRispetto alla struttura iniziale del teatro sono stati fatti in pi\u00f9 riprese lavori che hanno modificato principalmente l'aspetto originario della sala attraverso l'eliminazione delle scale fisse semicircolari che collegavano direttamente le due estremit\u00e0 del proscenio con la sala e la realizzazione di un nuovo proscenio, la controsoffittatura e il rivestimento delle pareti con pannelli fonoassorbenti e infine con la trasformazione della galleria in cabina di regia. Alla met\u00e0 degli anni ottanta, con il prevalere dell'attivit\u00e0 teatrale su quella cinematografica, il teatro \u00e8 stato anche rinnovato nella sua impiantistica per la messa a norma secondo le normative vigenti.\nAnche se rinforzato nella sua struttura portante, ora in acciaio e cemento ricoperto da legno, il piano del palcoscenico conserva ancora la caratteristica soluzione a doppia pendenza per l'utilizzo della scena sia verso la platea che verso il giardino posto nell'area del retropalco. Anche la vecchia graticciata mantiene la sua struttura originaria."}
{"id": "2012066", "revid": "1573940", "url": "https://it.wikipedia.org/wiki?curid=2012066", "title": "Echioceras", "text": "Echioceras \u00e8 un genere estinto di molluschi cefalopodi appartenente alle ammoniti. Visse nel Giurassico inferiore (circa 190 milioni di anni fa). I suoi resti sono stati rinvenuti in tutto il mondo.\nDescrizione.\nLa conchiglia di queste ammoniti era molto sviluppata, ed erano presenti un gran numero di spire. L'ombelico era poco profondo, mentre le coste, corte e diritte, non attraversavano il basso ventre carenato. Le dimensioni di questi animali dovevano aggirarsi sui sei - sette centimetri di diametro. Questo tipo di conchiglia evoluta \u00e8 tipica di molte ammoniti del Giurassico. Tra le varie specie di \"Echioceras\", da ricordare \"E. raricostatum\" ed \"E. fastigiatum\".\nDistribuzione e habitat.\nProbabilmente l'echiocerato era un tipico abitante delle scogliere marine del Giurassico inferiore. La forma del corpo suggerisce che questa ammonite non fosse una veloce nuotatrice, a causa della conchiglia molto evoluta. Probabilmente era un animale che si nutriva di prede particolarmente lente."}
{"id": "2012070", "revid": "729019", "url": "https://it.wikipedia.org/wiki?curid=2012070", "title": "Licuan-Baay", "text": "Licuan-Baay \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nLicuan-Baay \u00e8 formata da 11 baranggay:"}
{"id": "2012073", "revid": "110157", "url": "https://it.wikipedia.org/wiki?curid=2012073", "title": "Teatro Everest", "text": "Il Teatro Everest \u00e8 un teatro di Firenze.\nStoria.\nSi tratta di un valido esempio di recupero di uno spazio teatrale creato nel 1958 presso la parrocchia dei Santi Giuseppe e Lucia al Galluzzo: rimasta inutilizzata per circa venti anni, la sala, dopo un consistente e oneroso intervento di recupero su progetto dell'architetto Roberto Manghi, si presenta oggi tecnicamente perfetta per l'acustica e dotata di un palcoscenico con boccascena di 12 metri e una profondit\u00e0 di 7 metri. A partire dalla riapertura nel novembre 2002, \u00e8 diventato un polo culturale per il quartiere in cui \u00e8 inserito. La sala ha di fatto ormai cessato l'attivit\u00e0 teatrale ed \u00e8 tornata a svolgere funzione di cinematografo di quartiere. "}
{"id": "2012075", "revid": "22475", "url": "https://it.wikipedia.org/wiki?curid=2012075", "title": "Auditorium di San Martino", "text": "Lauditorium di San Martino \u00e8 un sala polivalente ricavata nella ex chiesa conventuale della SS. Annunziata a San Miniato, in provincia di Pisa. \u00c8 detta di \"San Martino\" data la vicinanza della'omonima chiesa, esistente in Loc. Faognana, soppressa alla fine del '700 e nella cui giurisdizione parrocchiale ricadeva il Monastero della SS. Annunziata e l'annessa chiesa.\nStoria.\nSi tratta di una chiesa sconsacrata di propriet\u00e0 comunale, situata in prossimit\u00e0 di Porta Faognana, l\u00e0 dove sorgeva un monastero femminile di regola agostiniana, che nel XVIII secolo pass\u00f2 alla regola domanicana. \nL'origine dell'insediamento religioso risalirebbe all'XI secolo. L'attuale edificio \u00e8 del tardo Seicento.\nOggi rappresenta uno spazio \"alternativo e polivalente\" realizzato nel 1994 su progetto dell'architetto Panzani. Viene utilizzato di volta in volta per mostre, concerti e altre manifestazioni culturali, nonch\u00e9 per eventi e rappresentazioni teatrali, sopperendo cos\u00ec alla mancanza in loco di un vero e proprio spazio teatrale dopo la distruzione, causata dall'ultimo conflitto mondiale, dello storico teatro Verdi.\nVi si tengono incontri e convegni, si allestiscono mostre, si svolge la rassegna di teatro amatoriale denominata \"L'estate di san Martino\". Grazie all'intraprendenza del Teatrino dei Fondi di san Domenico, l'auditorium ospita piccoli eventi nel campo della ricerca e della sperimentazione, come quelli realizzati nel 1999 in occasione del festival \"Il mare della giovinezza\" e dal 2010 il festival di drammaturgia e performing arts \"Contemporanei Scenari.\"\nDescrizione.\nL'esterno \u00e8 rivestito da un paramento in mattoni dalla bella tonalit\u00e0 rossastra. La facciata in cotto \u00e8 arricchita da un portale e una finestra settecenteschi.\nAlla spoglia essenzialit\u00e0 dell'esterno corrisponde un interno pi\u00f9 ornato, cui introduce una sorta il colonnato di tre doppie campate che sorregge il coro sopraelevato delle monache, in cui si aprono 24 piccole grate corrispondenti ad altrettante celle del monastero.\nNell'aula unica spicca il soffitto in legno intagliato e dipinto a racemi; al centro \u00e8 la \"Madonna del rosario\", vicina ai modi del Bamberini, cui va riferita la \"Madonna e le sante Caterina d'Alessandria e Lucia\" dell'altare di sinistra. Al maestoso altar maggiore figura l\"Annunciazione\" di Giovanni Battista Vanni. Completa l'arredo un notevole tabernacolo a parete in marmo della bottega di Bernardo e Antonio Rossellino."}
{"id": "2012081", "revid": "1573940", "url": "https://it.wikipedia.org/wiki?curid=2012081", "title": "Lutra sumatrana", "text": "La lontra dal naso peloso (Lutra sumatrana ()) \u00e8 un mammifero della famiglia dei Mustelidi. \u00c8 la pi\u00f9 rara e la meno nota delle cinque lontre (sottofamiglia Lutrinae) diffuse nell'Asia orientale. A causa della persecuzione umana e della distruzione dell'habitat, la lontra dal naso peloso \u00e8 classificata come \u00abspecie in pericolo\u00bb (\"Endangered\") dalla IUCN.\nDescrizione.\nLa lontra dal naso peloso \u00e8 una lontra di medie dimensioni, dalla lunghezza totale di circa 1,3\u00a0m e un peso di circa 7\u00a0kg. Presenta membrane interdigitali complete tra le forti dita artigliate. La pelliccia \u00e8 marrone scuro nella parte superiore e un po' pi\u00f9 chiara nella parte inferiore. Il mento e il labbro superiore sono nettamente accentuati dal loro colore crema-biancastro. L'intera regione nasale \u00e8 breve e ricoperta da peli scuri.\nDistribuzione e habitat.\nL'areale della specie copre parti del Sud-est asiatico e non \u00e8 ancora noto con esattezza. Prove sicure della sua presenza negli ultimi 20 anni circa provengono da Thailandia, Cambogia, Vietnam, Malesia, Brunei e dall'isola indonesiana di Sumatra e per quanto riguarda le segnalazioni negli anni '80 anche da varie altre localit\u00e0 del Borneo settentrionale. Prove storiche sono disponibili anche per il Myanmar. Probabilmente l'areale della specie copre gran parte del Sud-est asiatico dall'India nord-orientale a est fino al Vietnam e a sud alle Grandi Isole della Sonda.\nSecondo i rapporti disponibili, la specie sembra vivere nelle foreste torbiera, nel corso inferiore dei fiumi, sulle coste marine e, soprattutto, nelle mangrovie.\nBiologia.\nIn un'area paludosa della foresta torbiera nel sud della Thailandia, l'85,5% della dieta era costituito da pesce; altre specie oggetto di caccia erano serpenti acquatici, lucertole, tartarughe d'acqua, mammiferi e insetti. Finora, non abbiamo a disposizione pressoch\u00e9 nessuna informazione riguardo a comportamento sociale e riproduzione. Come in altre lontre, il periodo di gestazione dura circa due mesi. Nel delta del Mekong, a quanto pare, le femmine partoriscono a novembre e dicembre. In questo luogo, dei piccoli sono stati visti tra dicembre e gennaio e in un caso entrambi i genitori si prendevano cura del piccolo.\nConservazione.\nLa specie \u00e8 rara o molto rara in tutto il suo areale. Tra il 1998 e il 2005 si pensava addirittura che fosse estinta e non sono ancora disponibili dati sulla densit\u00e0 di popolazione. La IUCN presume che la popolazione sia diminuita fino al 50% negli ultimi 30 anni e sia ancora in declino. La principale minaccia, nell'intero areale della specie, \u00e8 la persecuzione umana. Ulteriori minacce per le poche popolazioni al di fuori delle aree protette sono la distruzione dell'habitat a causa della conversione in terreni agricoli, lo sfruttamento del legname e gli incendi, nonch\u00e9 la mancanza di prede adatte a causa dell'eccessivo sfruttamento umano. La lontra dal naso peloso viene quindi classificata come \u00abspecie in pericolo\u00bb (\"Endangered\") dalla IUCN."}
{"id": "2012083", "revid": "136053", "url": "https://it.wikipedia.org/wiki?curid=2012083", "title": "Mislav", "text": ""}
{"id": "2012087", "revid": "344503", "url": "https://it.wikipedia.org/wiki?curid=2012087", "title": "Development hell", "text": "Development hell (let. \"inferno di sviluppo\") \u00e8 un'espressione gergale usata nell'industria della comunicazione per indicare prodotti di intrattenimento, compresi programmi per computer, rimasti per lungo tempo in fase di sviluppo, la cui pubblicazione \u00e8 stata rimandata di anni se non cancellata. Nell'industria cinematografica il termine viene usato per indicare progetti rimasti allo stato embrionale per molto tempo, e la cui produzione, se riavviata, chiede una completa rivisitazione di trama e caratteri generali.\nNel cinema.\nNel cinema il termine \u00e8 utilizzato per indicare progetti cinematografici che sono stati annullati dopo alcuni anni di sviluppo e pre-produzione, o prodotti con un ritardo esagerato. Tra i titoli che rientrano in questa categoria, si citano \"L'uomo che uccise Don Chisciotte\", \"Atuk\", \"\", \"Spawn 2\", \"Napoleon\" \"Army of the Dead\", a tantissimi altri ancora. I motivi per cui un film entra in \"development hell\" sono molteplici, ma il pi\u00f9 delle volte riguardano problemi concernenti regia e rimaneggiamento della sceneggiatura; non \u00e8 raro che trasposizioni annunciate di romanzi e videogiochi vengano annullate o rinviate a data da destinarsi dopo un lungo periodo di stallo. Talvolta questo status si attiva quando il soggetto non trova accoglimento negli studi cinematografici, o la sua produzione non \u00e8 considerata sufficientemente promettente da consentirne l'uscita sul grande schermo; in rari casi si parla quindi di direct-to-video.\nNell'informatica.\nNell'ambito dell'informatica, generalmente viene usato il neologismo Vaporware, che sta a indicare programmi e/o software la cui produzione \u00e8 stata annullata."}
{"id": "2012088", "revid": "767487", "url": "https://it.wikipedia.org/wiki?curid=2012088", "title": "Paul Pressey", "text": "\u00c8 padre di Phil Pressey, cestista professionista."}
{"id": "2012089", "revid": "28592", "url": "https://it.wikipedia.org/wiki?curid=2012089", "title": "Funzionari", "text": ""}
{"id": "2012091", "revid": "201939", "url": "https://it.wikipedia.org/wiki?curid=2012091", "title": "San Clemente (chiesa)", "text": ""}
{"id": "2012096", "revid": "39884", "url": "https://it.wikipedia.org/wiki?curid=2012096", "title": "Mar\u00eda del Rosario Espinoza", "text": "Carriera.\nMaria ha vinto la sua prima competizione nel 2003 ai giochi giovanili panamericani a Rio de Janeiro. Dopo ha partecipato alle competizioni del Canada, della Francia e della Germania. Nel 2007 ha vinto i Campionati del mondo a Pechino nei pesi medi (-72 kg) sconfiggendo in finale Lee In-Jong, nello stesso anno ha anche vinto la medaglia d'oro ai Giochi panamericani di Rio de Janeiro nella categoria +67 kg avendo la meglio sulla brasiliana Natalia Falavigna.Ha partecipato alle Olimpiadi di Pechino 2008 perde per prima con la tunisina Khaoula Ben Hamza (0-4), ma con la svedese Karolina Kedzierska riusc\u00ec a batterla (4-2). Si \u00e8 qualificata per la finale battendo l'inglese Sarah Stevenson (4-1) e conquista poi l'oro sconfiggendo Nina Solheim. Conquista la medaglia di bronzo alle Olimpiadi 2012."}
{"id": "2012103", "revid": "1829434", "url": "https://it.wikipedia.org/wiki?curid=2012103", "title": "Reference counting", "text": "In informatica, il reference counting (\"contatore dei riferimenti\") \u00e8 una tecnica di memorizzazione del numero di riferimenti, puntatori o handle a una risorsa come un oggetto o un blocco di memoria. \n\u00c8 tipicamente usato come metodo per deallocare oggetti che non sono pi\u00f9 usati in modo automatico e sicuro.\nUsi nel garbage collection.\nIl reference counting \u00e8 spesso noto come un algoritmo di garbage collection dove ciascun oggetto contiene un contatore del numeri di riferimenti tenuti da altri oggetti. Se il contatore dei riferimenti di un oggetto raggiunge lo zero, l'oggetto diviene inaccessibile e viene messo nella lista degli oggetti da distruggere.\nUn semplice reference counting richiede di essere spesso aggiornato. Quando un riferimento viene distrutto o riscritto, il contatore dei riferimenti viene decrementato, mentre quando un riferimento viene creato o copiato, il contatore dei riferimenti viene incrementato.\nIl reference counting \u00e8 anche usato nelle operazioni sui sistemi operativi su disco o distribuiti, dove un completo garbage collection che traccia i riferimenti in un grafo o in un albero \u00e8 troppo oneroso computazionalmente.\nVantaggi e svantaggi.\nI vantaggi del reference counting sono che \u00e8 molto pi\u00f9 veloce di qualsiasi altro algoritmo di garbage collection.\nLo svantaggio principale \u00e8 che bisogna mantenere e gestire un contatore per ogni oggetto che \u00e8 continuamente aggiornato.\nL'algoritmo presenta il problema dei riferimenti circolari:\nSi considerino due oggetti (A e B) che puntano l'uno all'altro.\nSia A che B hanno due riferimenti:\nQuando uno dei due oggetti esce dal suo scope, non \u00e8 pi\u00f9 accessibile tramite la sua variabile e la sua memoria non pu\u00f2 essere liberata, dal momento che un altro oggetto la sta referenziando (rischio di dangling reference) mentre l'effetto esterno \u00e8 quello di un memory leak.\nLa soluzione \u00e8 utilizzare algoritmi di con adozione di riferimenti deboli. I riferimenti circolari sono esplicitamente marcati come deboli e non considerati dal reference counting.\nInterpretazione in teoria dei grafi.\nQuando si considerano gli schemi di garbage collection, \u00e8 spesso utile pensare al grafo delle referenze, che \u00e8 un grafo direzionato dove i vertici sono gli oggetti e c'\u00e8 una connessione da un oggetto A ad uno B se A ha un riferimento a B. Si possono anche avere vertici speciali per rappresentare le variabili locali e le referenze bloccate dal sistema runtime, e nessuna connessione pu\u00f2 raggiungere questi nodi sebbene da questi nodi possano partire link ad altri nodi.\nIn questo contesto, il semplice contatore di referenze di un oggetto \u00e8 il numero delle sue connessioni.\nSe un oggetto non pu\u00f2 mai essere distrutto in questo tipo di grafi viene rappresentato da un nodo con un loop, cio\u00e8 da un link a se stesso.\nEssendo due oggetti concatenati fra loro \u00e8 necessario gestire un contatore per ogni oggetto e, nel caso uno dei due oggetti esca dal suo scope non \u00e8 pi\u00f9 accessibile tramite la sua variabile e inoltre la sua memoria non pu\u00f2 essere liberata in quanto un altro oggetto lo sta referenziando.\nQuesto d\u00e0 effetto ad un memory leak (consumo eccessivo di memoria), per evitare ci\u00f2 e quindi liberare la memoria devo cancellare i due oggetti concatenati."}
{"id": "2012105", "revid": "110157", "url": "https://it.wikipedia.org/wiki?curid=2012105", "title": "Teatro Goldoni (Firenze)", "text": "Il Teatro Goldoni \u00e8 uno dei teatri storici del centro di Firenze. Sorge all'interno di una vasta isola urbana, compresa fra via Romana, via dei Serragli e via Santa Maria, che precedentemente era occupata dal convento di San Vincenzo d'Annalena.\nStoria.\nNel 1807 l'impresario Luigi Gargani, acquistati i locali dalle Domenicane terziarie, avvi\u00f2 l'ambizioso progetto di realizzare in quest'area un centro per lo spettacolo e lo svago dei fiorentini attraverso un grande teatro all'italiana e un'arena estiva con annesso salone da ballo e feste mondane. Cos\u00ec, nella porzione dell'isolato che insiste verso via dei Serragli, vennero realizzati l'arena e il salone da ballo, rispettivamente su disegni di Antonio Corazzi e Ridolfo Castinelli e, nella porzione verso via Romana, il grande teatro all'italiana con palchi costruito su progetto dell'architetto Giuseppe Del Rosso (1817).\nIl teatro venne inaugurato il 17 aprile 1817 con \"Il burbero benefico\" di Carlo Goldoni e con il balletto \"La figlia malcustodita\" di Jean Dauberval, il famoso ballerino e coreografo francese del Settecento.\nDopo un periodo di chiusura e di declino seguito dalla partenza della corte lorenese da Firenze all'unificazione italiana, il teatro, rinnovato al suo interno e illuminato con un nuovo impianto a gas, venne riaperto nel marzo del 1875 con l'opera di Rossini \"L'italiana in Algeri\". In questo periodo fu sede dell'Accademia dei Ravvivati, come testimoniato dalle tre fiaccole metalliche sulla facciata, simbolo dei Ravvivati.\nNel settembre 1908 l'Arena Goldoni, ormai in disuso, viene presa in affitto da Gordon Craig, che ne fa la sua casa ed il suo laboratorio. A Firenze, per un periodo di riflessione, in cui conta di \"rimettere in ordine il teatro\"; Craig vi crea gli \"screens\", le \"Black Figures\" e vi costruisce il \"Model Stage\". \nNonostante un nuovo periodo di attivit\u00e0 iniziato nel febbraio 1914 con la rappresentazione de \"La fiaccola sotto il moggio\" di D'Annunzio, il teatro sub\u00ec di nuovo un rallentamento della sua attivit\u00e0 e un processo di decadenza che and\u00f2 accentuandosi anche nel secondo dopoguerra. Dopo alcuni spettacoli, e in particolare con la messa in scena di \"Query\" di Meredith Monk nel settembre 1976, si evidenziarono i gravi problemi strutturali e di sicurezza che portarono alla definitiva chiusura.\nPochi anni dopo il Comune di Firenze, avviando con gli ultimi proprietari le pratiche di acquisizione dell'immobile, ha varato un primo ciclo di consistenti interventi di straordinaria manutenzione su progetto dell'architetto Riccardo Gizdulich. A causa delle condizioni statiche dell'edificio e ai lavori straordinari di deviazione di un canale di scolo passante sotto la platea, \u00e8 stato necessario un ulteriore intervento di consolidamento dei palchi e delle coperture della sala mediante un anello di strutture metalliche e cerchiaggi in cemento armato che hanno manomesso pesantemente la struttura originaria della sala. Dopo un periodo di sospensione dei lavori e ulteriori danni alle coperture e alla graticciata del palcoscenico causati dal freddo eccezionale verificatosi nel gennaio del 1985, \u00e8 stato inaugurato un nuovo ciclo di lavori inserito nel Programma Regionale FIO con un nuovo progetto affidato all'architetto Giuseppe Cini coadiuvato dall'architetto Claudio Ruffilli e dagli ingegneri Giancarlo Martarelli e Adamo Discepoli.\nIl teatro \u00e8 stato riaperto nel 1998 con un celebre allestimento dell'Orfeo di Monteverdi per la regia di Luca Ronconi e oggi \u00e8 utilizzato prevalentemente come spazio teatrale dedicato alla danza con spettacoli del Corpo di ballo del Comunale e di altre compagnie.\nDescrizione.\nLa facciata principale, su via Santa Maria, non presenta particolari elementi monumentali, forse anche in considerazione del preesistente tessuto edilizio riutilizzato. Il lato minore del volume antistante la sala, all'esterno, risulta diviso dalle cornici marcapiano in tre fasce orizzontali: quella inferiore \u00e8 caratterizzata dal portone d'ingresso coperto da una modestissima tettoia in ferro e vetro; quella centrale dalla scritta \"Teatro Goldoni\" con tre fiaccole metalliche simbolo dell'Accademia dei Ravvivati; infine quella superiore \u00e8 caratterizzata da una grande finestra di foggia neoclassica che riproduce le forme del lunettone termale.\nAll'interno, dopo eleganti disimpegni neoclassici, atrio e foyer, si accede alla sala di forma ovoidale con quattro ordini di palchi, coperta da un'elegante volta incannicciata con al centro un grande occhio per il lampadario e una ricca decorazione pittorica e a stucco: concepita come una galleria di uomini illustri del mondo del teatro che procedendo sulla circonferenza pi\u00f9 ampia con l'alternanza di busti e di emblemi delle arti coreutiche, si apre verso il centro della volta con uno sfondato aereo mediante una teoria di festoni floreali sorretti da putti alati.\nLa struttura originaria era dotata inoltre di un ampio boccascena che nel suo spessore inquadra tre barcacce per lato, e di una grande torre scenica.\nIl Saloncino Castinelli.\nSul lato di levante adiacente all'arena diurna, oggi Cinema Goldoni, l'impresario Gargani fece costruire anche un salone su disegno dell'ingegnere Ridolfo Castinelli, completando cos\u00ec il suo vasto progetto \"Delices Goldoni\" che egli aveva previsto nel cuore dell'Oltrarno. Al salone, che prese il nome dal suo ideatore, si accedeva da via Santa Maria: era destinato alle feste da ballo e si apriva, come l'arena, sui vasti giardini retrostanti. Col decadere del complesso teatrale e di divertimenti il Goldoni, persa la sua funzione originaria divenne, dopo l'acquisizione da parte del Comune di Firenze, un deposito comunale.\nAll'inizio degli anni '80 l'Amministrazione Comunale, tramite l'assessorato alla cultura, lo ha utilizzato come sede della \"Bottega Teatrale di Firenze\" diretta da Vittorio Gassman.\nUltimamente, dopo ulteriori interventi di ristrutturazione, anche questo storico spazio \u00e8 stato recuperato all'attivit\u00e0 come sede stabile della Compagnia Virgilio Sieni Danza."}
{"id": "2012106", "revid": "36426", "url": "https://it.wikipedia.org/wiki?curid=2012106", "title": "Convento di San Vincenzo d'Annalena", "text": ""}
{"id": "2012110", "revid": "3115", "url": "https://it.wikipedia.org/wiki?curid=2012110", "title": "Cinema Teatro Aurora", "text": "Il Cinema Teatro Aurora \u00e8 uno spazio polivalente comunale situato a Montecatini Val di Cecina, in provincia di Pisa.\nUbicato nel centro storico, l'edificio fa parte del complesso che, verso il 1860, fu donato alla Scuola Professionale Femminile della miniera di Montecatini per realizzarvi la propria sede. La Scuola utilizz\u00f2 il teatro per la propria attivit\u00e0 filodrammatica e per feste da ballo.\nNel 1935-36 la sala venne ampiamente rinnovata in occasione della sua trasformazione in cinematografo. Nel corso di questi lavori venne allargato lo sfondato scenico e venne realizzata la cabina di proiezione esternamente alla facciata principale creando cos\u00ec una sorta di piccolo portico. Anche nel dopoguerra, prima della chiusura per motivi di inagibilit\u00e0, la struttura \u00e8 stata utilizzata prevalentemente come cinematografo e per feste da ballo.\nAcquisita dall'Amministrazione Comunale, nel 1995 \u00e8 stata sottoposta a un intervento di recupero che su progetto dell'architetto Marco Occhipinti ha portato all'attuale redazione. La riapertura al pubblico, dopo i recuperi del 1995, vide la gradita partecipazione del noto attore e regista Alessandro Benvenuti.\nAttualmente \u00e8 utilizzato dall'Amministrazione Comunale per la proiezione cinematografica nei mesi invernali e da altre associazioni per iniziative culturali."}
{"id": "2012123", "revid": "1543377", "url": "https://it.wikipedia.org/wiki?curid=2012123", "title": "Megelli Sport R", "text": "La Sport R \u00e8 la motocicletta, presentata nel 2007 al salone di Milano, con cui si affaccia sul mercato dei modelli stradali la casa motociclistica britannica Megelli, a sua volta nata nel 2004 inizialmente presentata nella sola cilindrata 125, successivamente nel 2009 venne affiancata dalla 250.\nDescrizione.\nQuesta \"Sport R\" rientra nel segmento sportivo per via della somiglianza con i modelli di maggiore cilindrata di altre case motociclistiche (come la CBR 1000); a differenza di altri modelli presenti sul mercato \u00e8 per\u00f2 equipaggiata con un motore a quattro tempi che non esalta particolarmente la vocazione sportiva.\nLa prima serie della moto \u00e8 entrata in produzione nel dicembre 2007; questo modello dall'aspetto molto aggressivo, invece che essere caratterizzato da una struttura semplice, \u00e8 molto sagomato, utilizzando anche uno scarico sotto il codino con due fuoriuscite quadrate, inoltre \u00e8 l'unico mezzo che al suo debutto adopera il telaio misto (tubo e piastre stampate) soluzione che risulta pi\u00f9 costosa e per questo non ancora usata per questa categoria, cos\u00ec come il forcellone in traliccio, mentre le ruote sono a cinque razze sdoppiate, in modo da formare la figura di una stella.\nQuesta moto pur adoperando un impianto d'alimentazione a carburatore riesce a rispettare la normativa antinquinamento Euro III"}
{"id": "2012126", "revid": "161273", "url": "https://it.wikipedia.org/wiki?curid=2012126", "title": "P/2008 T3 Boattini", "text": ""}
{"id": "2012130", "revid": "120734955", "url": "https://it.wikipedia.org/wiki?curid=2012130", "title": "Teatro La Fiaba", "text": "Il teatro La Fiaba \u00e8 un teatro di Firenze.\nStoria.\nLa struttura risale all'impianto originario della chiesa dell'Isolotto realizzata negli anni '50 e intitolata a Santa Maria Madre delle Grazie. Il locale, destinato originariamente a circolo parrocchiale e rimasto allo stato di rustico, venne poi affittato alla FIABA (Fabbrica Italiana Accessori Borse e Affini). Alla cessazione dell'attivit\u00e0 della ditta alla fine degli anni '80, la parrocchia, rientrata in possesso dei locali, ha avviato un consistente lavoro di recupero dell'immobile allo scopo originario di spazio teatrale e di attivit\u00e0 ricreativa e sociale.\nNel 1987 il teatro ha iniziato la sua attivit\u00e0 con la denominazione di teatro La Fiaba ospitando tre compagnie stabili: la compagnia Pigolio di Stelle, la compagnia la Fiaba e la compagnia Argentovivo. Ad oggi, il teatro La Fiaba ospita molte compagnie teatrali di ogni fascia d'et\u00e0: i Fiabini, la Fiaba Junior, la Compagnia dei Girafiabe, Musicalmente, la compagnia Fiaba e il Pigolio di Stelle. Oltre che per gli spettacoli di prosa allestiti dalle compagnie residenti la struttura \u00e8 usata anche per assemblee civiche e attivit\u00e0 sociali e di volontariato."}
{"id": "2012132", "revid": "767487", "url": "https://it.wikipedia.org/wiki?curid=2012132", "title": "Garfield Akers", "text": "A noi sono giunte solo quattro sue registrazioni. Il suo brano pi\u00f9 famoso \u00e8 quello del suo debutto discografico, \"Cottonfield Blues\", che Don Kent elogi\u00f2 dicendo che \u00ab...solo pochi duetti chitarristici in tutto il blues eguagliano la spinta incredibile, i ritmi intricati e la selvaggia intensit\u00e0...\u00bb del pezzo e defin\u00ec Akers come \u00ab...uno dei pi\u00f9 grandi cantanti nella storia del blues.\u00bb. Michael Gray la defin\u00ec come \u00ab...la nascita del rock 'n' roll ... dal 1929!\u00bb."}
{"id": "2012133", "revid": "879165", "url": "https://it.wikipedia.org/wiki?curid=2012133", "title": "Movimento dei lavoratori cattolici", "text": "Il Movimento dei lavoratori cattolici (in inglese \"Catholic Worker Movement\"), \u00e8 un'organizzazione cattolica degli Stati Uniti, fondata nel 1933 dalla \"Serva di Dio\" Dorothy Day e Peter Maurin, al fine di aiutare i senzatetto e i poveri di New York.\nPensiero.\nIl \"Movimento dei lavoratori cattolici\" ha una vasta attivit\u00e0 in termini di attenzione verso gli immigrati clandestini che arrivano negli Stati Uniti, avendo aperto circa 300 ostelli all'interno del paese. Oggi, questo movimento ha migliaia di soci negli Stati Uniti e nel Messico settentrionale.\nQualche volta viene presentato come un'organizzazione anarchica cristiana, ma \u00e8 anche legato al distributismo e al pauperismo. Vi \u00e8 anche da un punto di vista storico un'affinit\u00e0 con il sindacalismo internazionalista anarchico del Industrial Workers of the World, del quale i suoi fondatori erano membri.\nConvinzioni dei lavoratori cattolici.\nIl loro motto \"vivere in armonia con la giustizia e la carit\u00e0 di Ges\u00f9 Cristo\". \nSecondo il cofondatore Peter Maurin, le seguenti sono le convinzioni dei lavoratori cattolici: "}
{"id": "2012138", "revid": "1632387", "url": "https://it.wikipedia.org/wiki?curid=2012138", "title": "Have Heart", "text": "Gli Have Heart sono stati un gruppo hardcore punk e straight edge, formatosi a Boston, Massachusetts nel 2002 e appartenente alla scena hardcore di Boston.\nCreata inizialmente come semplice side project, la band \u00e8 in seguito divenuto il gruppo principale dei suoi fondatori. Dopo aver debuttato dal vivo nel luglio del 2003, pubblicarono il loro primo demo autoprodotto nel novembre 2003, intitolato appunto \"Demo 2003\".\nGrazie a questo demo vengono notati dalla Think Fast! Records, che li mise sotto contratto per un solo EP, uscito nel 2004 con il nome di \"What Counts\". Dopo alcune date negli Stati Uniti, nel 2005 passarono alla Bridge Nine Records e, l'anno successivo, pubblicarono il loro disco di debutto \"The Things We Carry\". Nel 2007 la band intraprese il suo primo tour oltreoceano, toccando USA, in Canada e Europa.\nLa band pubblica il secondo full-length, \"Songs to Scream at the Sun\", nel 2008.\nNel 2009, prima di partire per un imponente tour mondiale, la band annuncia che una volta finito il tour si scioglier\u00e0. L'ultimo concerto viene fissato per il 17 ottobre 2009 in Massachusetts."}
{"id": "2012139", "revid": "19353969", "url": "https://it.wikipedia.org/wiki?curid=2012139", "title": "OIPC", "text": ""}
{"id": "2012142", "revid": "3115", "url": "https://it.wikipedia.org/wiki?curid=2012142", "title": "Cinema Teatro Odeon", "text": "Il Cinema Teatro Odeon \u00e8 uno spazio polivalente situato a Ponsacco.\nL'edificio, costruito nel 1957, presenta una sala rettangolare molto ampia con galleria.\nLa parte del palcoscenico consiste in una semplice pedana formata da strutture tubolari metalliche; sulla parete di fondo \u00e8 collocato il grande schermo. Queste sue caratteristiche dichiarano una utilizzazione prevalente a cinematografo.\nLa redazione attuale deriva da un intervento di ristrutturazione eseguito nel 1997 su progetto dell'architetto Alessandro Zagagnini."}
{"id": "2012148", "revid": "547034", "url": "https://it.wikipedia.org/wiki?curid=2012148", "title": "Draft NBA 1964", "text": "Il Draft NBA 1964 si \u00e8 svolto il 4 maggio 1964 a New York ed \u00e8 ricordato soprattutto per aver portato in NBA il futuro membro della Basketball Hall of Fame, Willis Reed."}
{"id": "2012149", "revid": "110157", "url": "https://it.wikipedia.org/wiki?curid=2012149", "title": "Teatro Le Laudi", "text": "Il Teatro Le Laudi \u00e8 un teatro di Firenze.\nStoria e descrizione.\nEdificato nel 1983 su progetto dell'architetto Casprini nel complesso parrocchiale di San Francesco nei pressi di piazza Savonarola, costituisce uno degli spazi teatrali recenti e di medie dimensioni presenti costantemente nel panorama fiorentino sia per la sua programmazione di prosa e di teatro per ragazzi, sia per iniziative culturali varie come conferenze e corsi dell'\"Universit\u00e0 dell'Et\u00e0 Libera\".\nPer oltre 15 stagioni il teatro si \u00e8 distinto per una programmazione professionale di notevole qualit\u00e0, ospitando alcuni tra i principali interpreti della prosa italiana, tra i quali Enrico Maria Salerno, Gianrico Tedeschi, Ileana Ghione (particolarmente affezionata a questo palcoscenico), Adriana Asti, Nello Mascia, Paola Pitagora, Maurizio Micheli, Orso Maria Guerrini, Valeria Valeri, Simona Marchini, Carlo Croccolo, Cochi Ponzoni e molti altri. Soprattutto sotto la direzione artistica di Lamberto Scotti, negli anni novanta, il teatro si \u00e8 saputo imporre all'attenzione del pubblico e della critica. Oggi il Teatro, proseguendo nella sua tradizione, presenta un cartellone ricco di eventi e spettacoli che spaziano dal Teatro classico a quello di innovazione, con aperture allo spettacolo musicale. Viene dato anche spazio al teatro del nobile vernacolo fiorentino.\nIl Teatro Le Laudi \u00e8 socio fondatore dell'associazione di categoria Firenze dei Teatri che ha per scopo la diffusione sempre maggiore delle attivit\u00e0 teatrali e di spettacolo a Firenze e provincia."}
{"id": "2012150", "revid": "154326", "url": "https://it.wikipedia.org/wiki?curid=2012150", "title": "Elena di Savoia", "text": ""}
{"id": "2012154", "revid": "827882", "url": "https://it.wikipedia.org/wiki?curid=2012154", "title": "L'albero di Halloween", "text": "L'albero di Halloween (\"The Halloween Tree\") \u00e8 un romanzo fantastico-dell'orrore per ragazzi di Ray Bradbury pubblicato per la prima volta negli Stati Uniti d'America nel 1972. \u00c8 stato tradotto in italiano per la prima volta nel 1976 col titolo L'albero stregato.\nStoria editoriale.\nIl romanzo nasce nel 1967 come sceneggiatura per una collaborazione con l'animatore Chuck Jones. Nel 1992, Bradbury scrive e racconta una versione animata del libro, per la quale vince l'Emmy Award. Una versione pi\u00f9 lunga del libro viene pubblicata nel 2005. questa edizione include anche le due sceneggiature, quella del 1967 cos\u00ec come quella del 1992.\nLa versione inglese de \"L'albero di Halloween\" \u00e8 illustrata da Joseph Mugnaini, uno dei tanti collaboratori di Bradbury. Il libro \u00e8 dedicato a Man'Ha Dombasle (1898\u20131999), una scrittrice e traduttrice francese, nonna materna della cantante e attrice Arielle Dombasle e moglie di Maurice Garreau-Dombasle, ambasciatore francese in Messico.\nTrama.\nLa notte di Halloween accade un fatto molto strano: \u00e8 apparso un grande albero con centinaia di zucche intagliate appese ai suoi rami. Gli otto ragazzini mascherati che stanno girando per le case ripetendo la consueta filastrocca \"Trick or Treat\" si accorgono del prodigio ed allo stesso tempo notano che il nono componente del loro gruppo, Pipkin, \u00e8 sparito. Con l'aiuto di una guida a dir poco particolare, chiamata Sudario, inseguono l'amico in un viaggio tra spazio e tempo, attraverso antico Egitto, Grecia e Roma, approdando a Notre Dame in una Parigi medievale ed ancora con i druidi Celti. Lungo il loro percorso, imparano le origini della festa che stavano celebrando e il ruolo che ha sempre giocato la paura della morte. Lo strano albero di Halloween apparso ai ragazzini serve infatti da metafora per indicare la confluenza storica delle diverse tradizioni."}
{"id": "2012157", "revid": "110157", "url": "https://it.wikipedia.org/wiki?curid=2012157", "title": "Teatro Nuovo (Firenze)", "text": "Il Teatro Nuovo \u00e8 un teatro di Firenze.\nStoria e descrizione.\nSi tratta di un tipico esempio di teatrino, con sala rettangolare e palcoscenico, legato alle strutture ricreative e di ritrovo dell'associazionismo operaio: il Circolo ARCI Lippi costruito nel 1954 nel quartiere industriale di Rifredi, nei pressi dello stabilimento della Pignone.\nNel 1964 il Circolo venne dotato anche del nuovo spazio teatrale che per\u00f2 venne utilizzato all'inizio prevalentemente come cinematografo e discoteca. Successivamente invece \u00e8 stato usato per attivit\u00e0 teatrali e dal 1994 ospita una compagnia residente, \"Il Grillo\", che si segnala per produzioni e allestimenti legati al genere vernacolare. Inoltre qui viene svolta anche una consistente attivit\u00e0 di laboratorio teatrale.\nDal gennaio 2015 ha assunto il nome ALIAS e vi vengono rappresentate oltre alle commedie in vernacolo fiorentino, anche serate di cabaret e performance musicali."}
{"id": "2012164", "revid": "154326", "url": "https://it.wikipedia.org/wiki?curid=2012164", "title": "Elena di Montenegro", "text": ""}
{"id": "2012166", "revid": "1318658", "url": "https://it.wikipedia.org/wiki?curid=2012166", "title": "Accademia Musicale Pontedera", "text": "Il Cinema Teatro Roma \u00e8 stato fino al 2006, un cinema e un teatro situato sul corso principale di Pontedera, dal 2021 \u00e8 sede dell'Accademia Musicale Pontedera.\nDi propriet\u00e0 della curia pontederese, ha visto succedersi alla gestione, diversi soggetti, fino alla chiusura nel gennaio 2006.\nStoria e descrizione.\nIl Cinema Teatro Roma \u00e8 stato fino al 2006, un cinema e un teatro situato sul corso principale di Pontedera.\nSituazione attuale.\nAttualmente (gennaio 2015) il Cinema Teatro Roma \u00e8 chiuso. La riapertura potr\u00e0 aver luogo solo in seguito a sostanziali lavori di ristrutturazione per ripristinare la funzionalit\u00e0 e l'agibilita della struttura.\nIl corridoio dell'ingresso viene usato per esposizioni varie, mercatini ed altro."}
{"id": "2012170", "revid": "300067", "url": "https://it.wikipedia.org/wiki?curid=2012170", "title": "Draft NBA 1963", "text": "Il Draft NBA 1963 si \u00e8 svolto il 30 aprile 1963 a New York ed \u00e8 ricordato per la presenza del futuro membro della Basketball Hall of Fame Nate Thurmond. Inoltre questo fu l'ultimo draft dei Syracuse Nationals prima di diventare i Philadelphia 76ers."}
{"id": "2012171", "revid": "117297741", "url": "https://it.wikipedia.org/wiki?curid=2012171", "title": "Pianture", "text": "Pianture \u00e8 una frazione del comune di Alpago in provincia di Belluno, posta a 586 m s.l.m. alle pendici del monte Pinei.\nIl centro storico \u00e8 altres\u00ec chiamato Pian De Vecio Vich. Una stretta e ripida salita, denominata \"Riva di Tarqui\" lo collega alle sue parti alte, le Costelle ed il Pian de Ciano. Al di sopra di queste c'\u00e8 il piano di Pianture vero e proprio, dove si trovano alcune casere ed un vecchio pozzo artesiano tuttora funzionante.\nScendendo dalle Costelle verso est troviamo le case \"Gambin\", mentre sopra il Pian de Ciano c'\u00e8 il bivio che porta alla Val Mor, al Vallon dei Gritti ed alla famosa chiesa della Madonna del Runal. All'altezza delle Costelle invece da un bivio si sale alla localit\u00e0 Lioch e poi a Cors\u00e8r e Corseret."}
{"id": "2012172", "revid": "599013", "url": "https://it.wikipedia.org/wiki?curid=2012172", "title": "Jorge Toro", "text": "Carriera.\nInizi\u00f2 la sua carriera nel Colo-Colo e, passando dal calcio italiano per , e Hellas Verona, fin\u00ec nel 1973 nell'Uni\u00f3n Espa\u00f1ola. rappresent\u00f2 la Nazionale Cilena ai Mondiali del 1962 in Cile. Segn\u00f2 il secondo gol nella Battaglia di Santiago, dove il Cile vinse per 2-0 sull'Italia."}
{"id": "2012175", "revid": "6923", "url": "https://it.wikipedia.org/wiki?curid=2012175", "title": "Chilogrammo forza per centimetro quadrato", "text": "Il chilogrammo forza per centimetro quadrato (kgf/cm\u00b2), o semplicemente chilogrammo per centimetro quadrato (kg/cm\u00b2), abbreviato anche con la sigla ksc (\"kilogram-force per square centimetre\"), \u00e8 un'unit\u00e0 tecnica di misura della pressione non facente parte del Sistema Internazionale. Secondo il SI equivale a .\nConversioni.\nEquivalenze con altre unit\u00e0 di pressione"}
{"id": "2012176", "revid": "1964823", "url": "https://it.wikipedia.org/wiki?curid=2012176", "title": "Franco Zuculini", "text": "Biografia.\n\u00c8 il fratello maggiore di Bruno Zuculini, centrocampista che gioca nel River Plate. I due hanno giocato insieme con la maglia del Racing nel 2011 e del Verona nel 2017. Possiede anche il passaporto italiano.\nColtiva una grande passione per l'arte e soprattutto per la musica.\nCaratteristiche tecniche.\n\u00c8 un centrocampista centrale grintoso e rapido, dotato di temperamento. Destro naturale, unisce una buona visione di gioco a interventi decisi quanto pericolosi, come la \"cabezona\", ovvero un tackle con la testa.\nCarriera.\nClub.\nL'esordio al Racing Avellaneda.\nCresciuto nelle giovanili del Racing Avellaneda, esordisce in prima squadra a 17 anni, il 13 aprile 2008, nell'incontro casalingo contro l'Arsenal Sarand\u00ed, vinto per 1-0. Colleziona altre 8 presenze nell'ultima parte del Torneo di Clausura 2008, di cui 2 dal primo minuto. Nella stagione 2008-2009 viene aggregato alla prima squadra. Il 3 ottobre 2008 firma il suo primo gol da professionista, aprendo le marcature nel match casalingo contro il Rosario Central, vinto per 4-1.\nIl passaggio all'Hoffenheim e i vari prestiti.\nIl 21 giugno 2009 viene acquistato dai tedeschi dell' per 4,6 milioni di euro. Nella stagione 2009-2010 colleziona 7 presenze in Bundesliga, coronate da un gol messo a segno il 24 ottobre 2009 nella vittoria per 3-0 dell'Hoffenheim sul Norimberga. Il 24 luglio 2010 viene raggiunto un accordo tra l'Hoffenheim ed il per il passaggio in rossobl\u00f9 a titolo temporaneo del giocatore. Il 28 agosto 2010 fa il suo esordio nella gara vinta contro l'. Dopo aver collezionato 4 presenze in Serie A e 2 in Coppa Italia, l'8 febbraio 2011 torna al Racing Avellaneda in prestito fino al 30 giugno 2011, con opzione per un ulteriore anno.\nIl trasferimento al Real Saragozza.\nIl 12 agosto 2011 passa in prestito oneroso annuale da 4,7 milioni di euro, con diritto di riscatto dell'intero cartellino al Esordisce in Primera Divisi\u00f3n con la squadra aragonese il 28 agosto, partendo da titolare nella partita persa per 6-0 alla Romareda contro il .\nConcluso il prestito al il 31 maggio 2012 rescinde il proprio contratto con l', per poi sottoscrivere un triennale con il club aragonese nel quale aveva militato nella stagione 2011-2012.\nIl 16 agosto 2013 rescinde il contratto e rimane svincolato.\nArsenal Sarand\u00ed e Bologna.\nIl 22 gennaio 2014 firma un contratto con l'Arsenal Sarandi fino al 30 giugno seguente.\nL'8 luglio 2014 firma un contratto biennale con il Bologna. A met\u00e0 stagione segna ben tre gol in maglia rossobl\u00f9 contro le squadre , e . Segna questi gol tutti alla stessa maniera: con un destro a rasoterra angolato.\nIl 1\u00ba aprile 2015, in occasione del match perso 3-0 contro il Carpi, si lesiona il legamento crociato anteriore del ginocchio destro, concludendo anzitempo la stagione. Il 20 novembre seguente, dopo pi\u00f9 di sette mesi dall'infortunio, torna ad allenarsi con la squadra emiliana.\nHellas Verona e Col\u00f3n, Venezia.\nL'8 luglio 2016 viene ingaggiato dal Verona per il campionato di 2016-17 con la quale firma un contratto di un anno e chiude la stagione con 14 presenze in campionato e 1 gol, segnato nel terzo turno della gara interna contro il Crotone, dove al 79\u00ba segna il definitivo 2-1 che permette alla sua squadra di passare il turno.\nIl 12 luglio 2017, ha accettato un nuovo accordo biennale con la societ\u00e0 scaligera. Nel campionato 2017-18 esordisce in Serie A con l'Hellas, dopo l'ennesimo infortunio, il 17 dicembre 2017, giocando gli ultimi 5 minuti nella splendida vittoria per 3-0 sul Milan. Rimasto svincolato, nell'estate 2018 torna in patria firmando per il Col\u00f3n.\nIl 25 luglio 2019 fa ritorno in Italia dopo un anno firmando con il Venezia per una stagione con opzione per un'ulteriore annata. Debutta con i lagunari l'11 agosto successivo, in Coppa Italia, andando subito a segno nel 2-1 interno al Catania.\nDefensor Sporting e SPAL.\nDopo non avere rinnovato il proprio contratto con i veneti, il 2 ottobre 2020 firma per gli uruguagi del .\nA fine stagione rimane svincolato dal club sudamericano, e il 26 agosto 2021 fa ritorno in Italia accasandosi alla .\nNazionale.\nCon la Nazionale Under-20 argentina prende parte al Campionato sudamericano Under-20 2009 disputatosi in Venezuela, collezionando 6 presenze.\nEsordisce in nazionale maggiore il 20 maggio 2009, a 18 anni, 8 mesi e 15 giorni, nell'amichevole contro Panama, vinta 3-1 dall\"'Albiceleste\".\nStatistiche.\nPresenze e reti nei club.\n\"Statistiche aggiornate al 16 novembre 2021.\""}
{"id": "2012177", "revid": "196390", "url": "https://it.wikipedia.org/wiki?curid=2012177", "title": "Kgf/m\u00b2", "text": ""}
{"id": "2012178", "revid": "196390", "url": "https://it.wikipedia.org/wiki?curid=2012178", "title": "Kgf/cm2", "text": ""}
{"id": "2012179", "revid": "196390", "url": "https://it.wikipedia.org/wiki?curid=2012179", "title": "Kgf/m2", "text": ""}
{"id": "2012180", "revid": "287204", "url": "https://it.wikipedia.org/wiki?curid=2012180", "title": "Kgf/cm\u00b2", "text": ""}
{"id": "2012184", "revid": "2184720", "url": "https://it.wikipedia.org/wiki?curid=2012184", "title": "Giulio Stolfi", "text": "\u00c8 stato uno dei protagonisti del Novecento poetico lucano.\nBiografia.\nNato a Potenza da un'antica famiglia gentilizia originaria di Avigliano segu\u00ec la secolare consuetudine familiare laureandosi in Giurisprudenza presso l'universit\u00e0 di Napoli nel 1939.\nFu magistrato, presidente di T.A.R. e Consigliere di Stato. Ha concluso la sua carriera come Presidente di Sezione H.C. del Consiglio di Stato. In seguito ha ricoperto per diversi anni la carica di Difensore Civico della Regione Basilicata.\n\u00c8 morto nella sua casa di Potenza, all'et\u00e0 di 88 anni, il 23 maggio 2005.\n\u00c8 stato inoltre direttore onorario della biblioteca provinciale di Potenza, componente della Giunta Provinciale Amministrativa, presidente di varie commissioni tributarie, consulente dell'Ufficio Legislativo del Consiglio Regionale di Basilicata, componente del Comitato di Bioetica dell'Ospedale San Carlo di Potenza. Come uomo di lettere la sua produzione, non vastissima, gli ha tuttavia valso importanti riconoscimenti.\nHa vinto diversi premi letterari fra cui il \"Metaponto\" (Matera), l'\"Ortigia\" (Siracusa), il \"Saturo d'argento\" (Leporano), \"Il Golfo\" (La Spezia).\nNel 1999 gli fu assegnato, dalla giuria del Premio Letterario Basilicata, il premio speciale \"Una vita per la cultura lucana\".\nCollaboratore di riviste fondamentali per il Neorealismo italiano come \"Momenti\", \"Situazione\" e \"L'Esperienza Poetica\", pubblic\u00f2 le raccolte di versi \"Giallo d'Argilla e Ginestre\" (Torino, 1954), \"Provincia del Reame\" (Padova, 1959), \"Il Peso del Cielo\" (Manduria, 1992), il romanzo \"La bandiera sul campanile\" (Brescia, 1973, riedito nel 1975) e svariati saggi, novelle ed articoli occasionali.\nDi lui hanno scritto famosi critici letterari fra i quali, a titolo di esempio, Arnaldo Bocelli, Vittoriano Esposito, Giuliano Manacorda, Antonio Piromalli, Tito Spinelli, Walter Siti.\n\u00c8 stato definito da Luigi Reina \"il pi\u00f9 sicuro interprete, insieme con Sinisgalli e Scotellaro, di una poesia capace di forzare i limiti angusti della regione per attingere sostanze universali\". Lo stesso Autore gli attribuisce il merito di aver cercato, e trovato, una mediazione fra realismo ed ermetismo.\nVittoriano Esposito dice invece di lui:\" Al di l\u00e0 delle suggestioni metaforiche, al di l\u00e0 delle allusioni simboliche, le quali, prese singolarmente e nel loro insieme, consentono alla pagina di disporsi sulla linea delle lirica moderna senza caricarsi di ambigue oscurit\u00e0, resta sempre viva in lui l'urgenza di non mascherare i sentimenti, di non tradire la parola in quello che ha da valere e da significare per l'uomo: e non l'uomo di questa o quella terra, ma l'uomo di ogni latitudine\".\nE per Giuliano Manacorda il volume \"Il peso del cielo\", ultima raccolta poetica pubblicata di Stolfi, \"ripropone le poesie di uno dei pi\u00f9 autentici interpreti, in poesia, del mondo lucano\".\nAlla sua memoria il Circolo Culturale \"Il Portale\" di Pignola, paese a cui lo Stolfi fu molto legato, ha dedicato un Premio Nazionale di Poesia. La seconda edizione \u00e8 stata recentemente aggiudicata da Dante Maffia.\nCollegamenti esterni.\nDiverse scelte di poesie di Stolfi sono reperibili in rete. Fra queste:"}
{"id": "2012186", "revid": "466539", "url": "https://it.wikipedia.org/wiki?curid=2012186", "title": "Golden Globe 1956", "text": "La 13\u00aa edizione della cerimonia di premiazione dei Golden Globe si \u00e8 tenuta il 23 febbraio 1956 al Cocoanut Grove dell'Ambassador Hotel di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2012187", "revid": "1875018", "url": "https://it.wikipedia.org/wiki?curid=2012187", "title": "Arabia (satrapia)", "text": "LArabia fu una satrapia (provincia) persiana dell'Impero achemenide e successivamente dell'Impero Sasanide, con il nome di Arabistan.\nStoria.\nEra achemenide.\nL'Arabia achemenide corrispondeva alle terre tra Egitto e Mesopotamia, conosciute successivamente con il nome di Arabia Petrea. Secondo Erodoto, Cambise non sottomise gli Arabi quando attacc\u00f2 l'Egitto nel 525 a.C. Il suo successore Dario il Grande menziona l'Arabia nelle Iscrizioni di Bisotun, risalenti ai primi anni del suo regno. Ci\u00f2 suggerisce che fu Dario a conquistare la regione.\nGli Arabi erano esentati dal pagare tasse, ma dovevano fornire ai Persiani 1000 talenti di franchincenso all'anno. Inoltre aiutarono gli Achemenidi nell'invasione dell'Egitto, fornendo degli otri d'acqua alle truppe persiane che dovevano attraversare il deserto.\nEra Sasanide.\nL'Arabistan sasanide era un territorio conteso tra Roma (e poi Bisanzio) e i Sasanidi, che lottavano per la Mesopotamia."}
{"id": "2012191", "revid": "19354513", "url": "https://it.wikipedia.org/wiki?curid=2012191", "title": "Catholic Worker Movement", "text": ""}
{"id": "2012193", "revid": "228587", "url": "https://it.wikipedia.org/wiki?curid=2012193", "title": "Francesco Stabile", "text": "Biografia.\nFrancesco Gerardo Antonio Stabile nacque a Miglionico (MT) il 20 agosto 1804 da Don Emmanuele e da Donna Caterina De Ruggeri. Era il terzo di cinque fratelli. Dopo la scomparsa della madre egli si trasfer\u00ec a Potenza nel 1809, ma sette anni dopo part\u00ec per Napoli per compiere studi di composizione. Studi\u00f2 con diversi maestri e concluse con Nicola Antonio Zingarelli, che lo introdusse alla composizione sacra (le Messe, i Vespri).\nTra il 1824 e il 1836 approfond\u00ec i suoi studi cos\u00ec da raggiungere il grado di maestro, portando a compimento pi\u00f9 di una composizione. In questi anni svilupp\u00f2 la sua ideologia borbonica, frequentando anche i salotti nobili della citt\u00e0. Torn\u00f2 a Potenza intorno al 1836.\nIl ritorno a Potenza fu caratterizzato soprattutto dalle tante propriet\u00e0 da seguire, considerando che era l'erede principale dopo la morte del padre. \nQuasi per diletto quindi, continu\u00f2 il suo lavoro di compositore e di musicista presso la chiesa di Santa Maria del Sepolcro. Non si sa bene quale fosse il suo luogo e non sono mai state trovate le giuste carte che testimonino della sua permanenza in questa chiesa se non per le dediche di alcune composizioni dalle quali si deduce come fosse legato alla chiesa dei francescani. Ma fu attivo anche per la Cattedrale. Pertanto la sua fu un'attivit\u00e0 prevalentemente legata alla composizione di opere sacre. \nMolto poco si sa sull'ultimo periodo della sua vita. Fra le ultime composizioni scritte dal compositore lucano ricordiamo l'\"Inno a San Gerardo\", i \"Responsi a San Francesco\" e l\"'Inno a Sant'Antonio da Padova\".\nDella sua permanenza in citt\u00e0 si hanno solamente pochi e sparuti documenti. Ad esempio si sa che fu fra i finanziatori della costruzione del teatro comunale, che gli venne dedicato il 8 maggio 1866 con il nome di Teatro Francesco Stabile.\nMor\u00ec a Potenza l'11 agosto 1860, una decina di giorni prima di compiere soli 56 anni.\nLo studio critico.\nLo studio su Francesco Stabile \u00e8 stato affrontato in maniera sistematica solamente alla fine del XX secolo. Il musicologo Marco Ranaldi \u00e8 stato colui che ha studiato l'opera e la figura di Francesco Stabile consultando fonti archivistiche e ne ha scritto una prima biografia. Alcuni manoscritti furono da lui trovati subito dopo il sisma del 1980 grazie alla disponibilit\u00e0 degli eredi del compositore. Gli eredi donarono il \"corpus\" delle sinfonie e di alcune cantate sacre e l'opera lirica \"Lo sposo al lotto\" ad Angelo Lucano Larotonda, docente dell'Universit\u00e0 della Basilicata. Egli fece rivedere ed eseguire alcune sinfonie nell'ambito delle stagioni concertistiche dell'Ateneo Musica Basilicata e successivamente don\u00f2 tutto il materiale alla Biblioteca nazionale di Potenza. I manoscritti delle altre opere composte da Stabile si trovano presso la Biblioteca del Conservatorio di Napoli dove sono custodite alcune lettere. Il certificato di nascita e di morte sono rintracciabili presso l'Archivio di Stato di Potenza.\nGli studi di Ranaldi sono stati riesaminati e perfezionati nel 2019 da Federica Marsico, con importanti aggiustamenti e acquisizioni.\nOpere principali.\nAlcune sue composizioni sono state eseguite in tempi moderni."}
{"id": "2012194", "revid": "110157", "url": "https://it.wikipedia.org/wiki?curid=2012194", "title": "Teatro comunale (Capannoli)", "text": "Il Teatro comunale di Capannoli \u00e8 un teatro situato a Capannoli, in provincia di Pisa.\nIl teatrino, costituito da una sala rettangolare con galleria sorretta da colonnine in ghisa e un piccolo palcoscenico, sorge all'interno di un edificio realizzato alla fine dell'Ottocento dalla locale Societ\u00e0 di Mutuo Soccorso nella piazza centrale del paese.\nDopo che nel 1921 la Societ\u00e0 di Mutuo Soccorso fu trasformata in Fascio di Combattimento, il teatrino fu utilizzato per rappresentazioni teatrali e pubbliche adunanze fino al 1944 quando cess\u00f2 l'attivit\u00e0 a causa dei danni riportati dalla guerra.\nPassato in propriet\u00e0 del Comune, l'immobile \u00e8 stato recuperato alle sue funzioni attraverso un intervento di restauro attuato tra il 1988 e il 1990, nell'ambito di un progetto regionale FIOP. Questi lavori hanno portato, fra l'altro al recupero delle caratteristiche generali, ad un nuovo foyer e alla sistemazione della biglietteria e dei servizi.\nIl teatro \u00e8 stato gestito direttamente dal Comune fino al 2016, ed in particolare nel 1995 \u00e8 stata attivata una convenzione con l'associazione Teatrino dei Fondi di San Domenico per realizzare la rassegna \"Ragazzi tutti a teatro\". Nel 2013 il Comune, attraverso una convenzione, affida alla compagnia Telluris Associati la gestione delle attivit\u00e0 teatrali e tale convenzione dura fino al 2015. Nel 2016 il Comune decide di adoperarsi per un ulteriore restauro che \u00e8 stato realizzato nel corso nell'anno 2016-17. Contemporaneamente decide di emanare un nuovo bando di gara per la gestione del teatro. Nell'aprile 2017 La Compagnia del Bosco si aggiudica il bando di gara per la gestione del teatro con la Direzione Artistica di Andrea Lupi."}
{"id": "2012197", "revid": "396482", "url": "https://it.wikipedia.org/wiki?curid=2012197", "title": "Douglas Preston", "text": "Ha anche scritto alcuni libri non di narrativa, due dei quali in collaborazione con il giornalista italiano Mario Spezi.\nBiografia.\nLaureato al Pomona College di Claremont in California, Preston ha iniziato la sua carriera di scrittore mentre lavorava al museo di storia naturale di New York. \u00c8 collaboratore abituale delle riviste \"Smithsonian\", \"The Atlantic Monthly\" ,\"The New Yorker\", \"Harper's Bazar\" e \"National Geographic\" dove pubblica articoli riguardanti l'archeologia. Ha due fratelli: David Preston (che fa il medico) e Richard Preston, anch'egli scrittore di successo.\nPreston ha pubblicato tredici romanzi e cinque libri non di narrativa, la maggior parte dei quali sono diventati dei bestseller e sono stati tradotti in varie lingue. Insieme a Lincold Child, con cui ha sovente collaborato, ha firmato successi come \"La stanza degli orrori\", \"Ice Limit\", \"Maledizione\", \"Marea\", \"Dossier Brimstone\" e \"Relic\". Il loro romanzo \"Il libro dei morti\", uscito nel 2006, \u00e8 rimasto per sei settimane nella classifica dei libri pi\u00f9 venduti del New York Times. Ha ricevuto numerosi premi letterari. Ha inventato il personaggio di Wyman Ford, un ex-agente della CIA, che compare in molti dei romanzi che ha scritto da solo.\nDal 1978 al 1985 Preston ha lavorato come scrittore, editor e direttore editoriale per conto dell'American Museum of Natural History di New York. Nel 1985 ha pubblicato una storia del museo, \"Dinosaurs In The Attic: An Excursion into the American Museum of Natural History\", che narra le vicende degli esploratori inviati dal museo nei primi periodi della sua fondazione e delle spedizioni organizzate.\nNel 1986 Preston si \u00e8 trasferito nel Nuovo Messico ed ha iniziato a scrivere a tempo pieno. Cercando di approfondire come fosse avvenuto il primo contatto tra gli europei e i nativi americani ha ripercorso a cavallo le tracce della folle e infruttuosa spedizione di Francisco V\u00e1zquez de Coronado alla ricerca delle Sette citt\u00e0 di Cibola. Il resoconto di quel viaggio di mille miglia attraverso gli Stati del sudovest \u00e8 diventato il libro \"Cities of Gold: A Journey Across the American Southwest\". Da allora Preston ha intrapreso diversi altri lunghi viaggi a cavallo, sempre ripercorrendo antichi viaggi di epoca storica o preistorica. Ha anche partecipato a spedizioni in altre parti del mondo, tra cui l'esplorazione della parte della giungla cambogiana controllata dai Khmer rossi insieme ad un piccolo gruppo di soldati, per riuscire ad essere il primo occidentale a visitare uno dei templi perduti di Angkor. Ha provato il brivido di essere il primo dopo 3.000 anni ad entrare nella camera sepolcrale egizia conosciuta come \"KV5\" nella Valle dei Re.\nI libri di Preston e Child sono famosi anche per le approfondite e accurate ricerche che gli autori compiono in fase di scrittura. In collaborazione con lo scrittore italiano Mario Spezi ha scritto sul caso del mostro di Firenze, il romanzo-inchiesta \"Dolci colline di sangue\". Il libro, pubblicato negli Stati Uniti con il titolo \"The Monster of Florence\" nel 2008, ha raggiunto il terzo posto nella \"bestseller list\" del \"New York Times\" e conta attualmente 22 traduzioni. La 20th Century Fox e la Smoke House di George Clooney ne hanno acquistato i diritti cinematografici. Chris McQuarrie, premio Oscar per \"I soliti sospetti\", sta scrivendo la sceneggiatura.\nPreston annovera tra i suoi antenati la poetessa Emily Dickinson, il giornalista Horace Greeley e il famigerato assassino e fumatore d'oppio Amasa Greenough.\nVive nel Maine con la moglie Christine e i loro tre figli.\nOpere.\nFonte: \nSerie di Pendergast.\nRomanzi scritti in collaborazione con Lincoln Child.\nRacconti brevi scritti in collaborazione con Lincoln Child:\nSerie di Gideon.\nRomanzi scritti in collaborazione con Lincoln Child.\nSerie di Nora Kelly.\nRomanzi scritti in collaborazione con Lincoln Child.\nAltri romanzi.\nAltri romanzi scritti con Lincoln Child:\nAltri romanzi scritti da solo:"}
{"id": "2012203", "revid": "300067", "url": "https://it.wikipedia.org/wiki?curid=2012203", "title": "Draft NBA 1962", "text": "Il Draft NBA 1962 si \u00e8 svolto il 26 marzo 1962 a New York e vide tra le sue file tre futuri membri della Basketball Hall of Fame: Dave DeBusschere, Jerry Lucas e John Havlicek. I primi due portarono alla vittoria i New York Knicks nella stagione 1972-1973, mentre Havlicek and\u00f2 a vincere ben 8 titoli NBA con i Boston Celtics."}
{"id": "2012205", "revid": "1100311", "url": "https://it.wikipedia.org/wiki?curid=2012205", "title": "Temuri Ketsbaia", "text": "Carriera.\nNato a Gali nel 1968, esord\u00ec nella Dinamo Tblisi, maggior club della, all'epoca, Repubblica Socialista di Georgia, poi divenuto Stato indipendente. Dopo cinque anni passa quindi all', a Cipro, segnando in due anni 36 reti.\nNel 1994 Ketsbaia si trasfer\u00ec all', con cui vinse la Coppa di Grecia nel 1996 e nel 1997. Attir\u00f2 quindi le attenzioni del Newcastle United che lo acquist\u00f2 gratis alla scadenza del contratto con la squadra greca, grazie anche alla Sentenza Bosman.\nRaggiunse inoltre per due anni la finale di FA Cup, pur senza mai riuscire a conquistarla. Nel 2000 Ketsbaia pass\u00f2 poi al Wolverhampton Wanderers e l'anno seguente and\u00f2 a giocare nel campionato di calcio scozzese con il Dundee F.C., rimanendovi solo una stagione.\nNel 2002 il georgiano torn\u00f2 poi all' nel ruolo di giocatore-allenatore, vincendo i campionati 2005 e 2008. Si \u00e8 ritirato come giocatore al termine del campionato 2006.\nIl 25 maggio 2009 \u00e8 stato nominato nuovo allenatore dell'Olympiakos Pireo, ma a settembre dello stesso anno \u00e8 stato esonerato alla vigilia del debutto nella fase a gironi della UEFA Champions League.\nNel novembre 2009 \u00e8 stato nominato C.T. della Georgia, subentrando a H\u00e9ctor C\u00faper; ha firmato un contratto valido fino al 31 dicembre 2011.\nCon la maglia della Nazionale georgiana ha totalizzato 49 presenze e 16 reti fra 1992 e 2003."}
{"id": "2012207", "revid": "198277", "url": "https://it.wikipedia.org/wiki?curid=2012207", "title": "Milan Associazione Sportiva 1937-1938", "text": "Questa voce raccoglie le informazioni riguardanti il Milan Associazione Sportiva nelle competizioni ufficiali della stagione 1937-1938.\nStagione.\nIn questa stagione il Milan rafforza nuovamente la rosa con l'acquisto di giocatori di grande spessore tecnico. Gli acquisti pi\u00f9 importanti sono Mario Loetti, Giuseppe Antonini, Leandro Remondini ed Ezio Loik: quest'ultimo diventer\u00e0 poi uno dei pilastri del Grande Torino. In panchina c'\u00e8 l'avvicendamento tra William Garbutt e J\u00f3zsef B\u00e1n\u00e1s, che torner\u00e0 ad allenare il Milan dopo qualche anno. Come direttore tecnico \u00e8 scelto l'austriaco Hermann Felsner.\nIn campionato i rossoneri contendono fino alla fine il titolo con varie squadre: alla fine si classificano terzi a pari merito con il Genova 1893. Degna di nota \u00e8 la vittoria nel derby contro l'Ambrosiana-Inter per 1 a 0 con gol di Egidio Capra: erano 10 anni che il Milan non vinceva in campionato una stracittadina. Grazie al terzo posto in campionato i rossoneri si qualificano alla Coppa dell'Europa Centrale 1938, competizione europea che si svolge alla fine della stagione e che vede il Milan eliminato negli ottavi di finale dal Ripensia Timi\u0219oara, campione di Romania. Questa \u00e8 la prima partecipazione del Milan a un trofeo internazionale ufficiale. In Coppa Italia il Milan viene invece eliminato in semifinale dal ai tempi supplementari dopo lo spareggio (anche la prima semifinale \u00e8 finita in parit\u00e0 anche dopo i tempi supplementari: all'epoca non erano ancora previsti i tiri di rigore, quindi \u00e8 necessario la ripetizione della partita).\nOrganigramma societario.\nArea direttiva\nArea tecnica"}
{"id": "2012208", "revid": "287204", "url": "https://it.wikipedia.org/wiki?curid=2012208", "title": "Adelgidae", "text": "Gli Adelgidi (Adelgidae) sono una piccola famiglia di insetti appartenente all'ordine dei Rincoti Omotteri, superfamiglia Aphidoidea. Si tratta di afidi ovipari associati esclusivamente alle Conifere.\nPolimorfismo.\nGli Adelgidi presentano un polimorfismo intraspecifico in relazione al loro ciclo, quasi interamente rappresentato da individui partenogenetici di sesso femminile:\nAl polimorfismo morfologico si aggiunge un polimorfismo funzionale che rende alquanto complesso il ciclo di questi afidi.\nDescrizione.\nInsetti di piccole dimensioni, con corpo lungo al massimo poco pi\u00f9 di 2 mm, gli Adelgidi presentano il polimorfismo tipico degli Afidi, con forme sia alate sia attere. Molte sono le affinit\u00e0 morfologiche con la famiglia dei Phylloxeridae e che contraddistinguono questi due raggruppamenti da quello degli afidi \"sensu stricu\".\nIl capo ha antenne di struttura differente secondo la forma:\nL'apparato boccale, di tipo pungente-succhiante \u00e8 caratterizzato dalla presenza della crumena, una borsa interna in cui vengono conservati, ripiegati, gli stiletti mascellari e mandibolari quando non vengono usati.\nLe ali anteriori presentano una semplificazione della venatura rispetto a quella tipica della generalit\u00e0 degli afidi: dalla nervatura longitudinale partono tre distinti rami posteriori, semplici, interpretati rispettivamente come media (o come settore radiale), primo ramo della cubito e secondo ramo della cubito. Le ali posteriori hanno una venatura ancora pi\u00f9 ridotta, con un solo ramo posteriore rispetto alla vena longitudinale. In fase di riposo sono ripiegate a tetto sull'addome.\nL'addome \u00e8 privo di sifoni; quello delle femmine \u00e8 fornito di un breve ovopositore.\nBiologia.\nCome in tutti gli Afidi, gli Adelgidi si riproducono sia per anfigonia sia per partenogenesi, alternando pi\u00f9 generazioni di sole femmine partenogenetiche ad una sola generazione anfigonica rappresentata da entrambi i sessi. Forme partenogenetiche e sessuate sono ovipare. A differenza della maggior parte degli afidi, l'uovo deposto dalle femmine anfigoniche non ha funzione svernante e schiude nell'arco di poche settimane, in quanto lo svernamento ha luogo allo stadio di neanide di 1\u00aa et\u00e0 o, pi\u00f9 raramente, di 2\u00aa et\u00e0.\nEtologia.\nIl ciclo tipo degli Adelgidi, eteroico ed omotopo, ha una scansione biennale e consiste nella combinazione di un olociclo, svolto su un ospite primario e uno secondario, e di un paraciclo, svolto sull'ospite secondario. In diverse specie si hanno inoltre cicli riconducibili ad anolocicli. Il comportamento cambia sensibilmente secondo la fase del ciclo.\nSull'ospite primario, gli Adelgidi sono galligeni: la fondatrice e le fondatrigenie si nutrono producendo, all'apice dei germogli primaverili, una caratteristica galla a forma di ananas cilindrico. All'interno di queste galle si sviluppano le neanidi della seconda generazione, nate dalle uova deposte dalle fondatrigenie. Dalle galle fuoriescono le ninfe da cui evolvono individui alati (migranti), i quali si sposteranno sull'ospite secondario. La fondatrice, invece, depone le uova in piccoli gruppi fissate con fili di seta. Fondatrice e fondatrigenie, perci\u00f2, si sviluppano all'aperto, ricoperte da emissioni fioccose di cera.\nLe virginogenie esuli, viventi sull'ospite secondario, non producono galle e si sviluppano all'aperto, anch'esse ricoperte da emissioni fioccose di cera. Gli anfigonici, infine, sono caratterizzati dall'essere privi di ghiandole ceripare, perci\u00f2 non producono la lanuggine cerosa delle altre forme.\nUna caratteristica degli Adelgidi \u00e8 la scarsa produzione di melata, fatto questo che implica l'assenza di qualsiasi forma di simbiosi fra le formiche e gli afidi di questa famiglia.\nOlociclo.\nL'olociclo degli Adelgidi si svolge secondo uno schema relativamente semplice, con alternanza a scansione biennale su un ospite primario e su uno secondario. L'ospite primario \u00e8 una specie del genere \"Picea\" per tutti gli Adelgidi, quello secondario \u00e8 una conifera appartenente ad altri generi: \"Pinus\", \"Larix\", \"Pseudotsuga\", \"Tsuga\" e \"Abies\". Esiste una convergenza tassonomica che determina una specificit\u00e0 del rapporto trofico fra l'adelgide e l'ospite secondario: infatti, ogni genere di adelgide attacca specie di un determinato genere.\nLe uova ottenute dalla riproduzione sessuale sono deposte in estate sull'ospite primario e schiudono in poche settimane prima dell'autunno. La fondatrice, nata dall'uovo anfigonico, sverna allo stadio di neanide, protetta da una copertura fioccosa di cera, e in primavera, dopo aver completato lo sviluppo, depone le uova partenogenetiche all'interno delle galle, da cui schiuderanno le fondatrigenie attere. Queste producono anch'esse galle, da cui fuoriescono in estate le ninfe che evolveranno in migranti, le quali si spostano sull'ospite secondario.\nSull'ospite secondario, le migranti depongono uova partenogenetiche da cui schiuderanno virginogenie attere, dette \"iemali\", destinate a svernare sul secondario. Nella primavera del secondo anno dalle uova delle iemali nascono sessupare alate, che reimmigrano sull'ospite primario.\nDalle uova deposte dalle sessupare nascono gli anfigonici, atteri, che si riproducono per via sessuale deponendo le uova in estate, chiudendo cos\u00ec l'olociclo.\nParaciclo.\nParallelamente all'olociclo, sull'ospite secondario si svolge un paraciclo, che si presenta particolarmente complesso per la sovrapposizione di generazioni caratterizzate da un polimorfismo funzionale, finalizzato a perpetuare la specie nelle annate con estati fredde e diffondere le infestazioni in quelle estati favorevoli.\nLe iemali presenti sull'ospite primario, oltre a generare le sessupare alate, generano anche altre forme femminili che avranno differenti peculiarit\u00e0, morfologiche e/o funzionali, riconducibili a tre tipi:\nLe femmine svernanti presenti sull'ospite secondario hanno perci\u00f2 differenti origine e ciclo di sviluppo:\nLo scopo biologico di questo complesso comportamento consiste in un adattamento alle condizioni ambientali tipiche delle regioni montane e di quelle temperate fredde: in queste regioni, infatti, possono occorrere annate con estati fredde che impediscono la reimmigrazione delle sessupare sull'ospite primario e, quindi, la chiusura dell'olociclo. Nelle annate favorevoli, le sessupare chiudono l'olociclo e le progredienti moltiplicano la specie sugli ospiti secondari; in quelle sfavorevoli sono le iemali che provvedono a perpetuare la specie svernando sull'ospite secondario. L'esistenza di iemali di tre differenti tipi esalta inoltre la versatilit\u00e0 degli Adelgidi, adattandoli a condizioni climatiche aleatorie variabili di anno in anno.\nAnolociclo.\nIn alcune specie si osservano cicli riconducibili ad anolocicli ma che si attuano con modalit\u00e0 nettamente differenti, a causa di una rarefazione dei maschi oppure della scomparsa delle sessupare.\nNel primo caso la specie conduce un vero e proprio anolociclo sull'ospite secondario. Le sessupare, infatti, sono quasi totalmente ginopare e l'assenza pressoch\u00e9 totale di maschi impedisce la riproduzione sessuale e, quindi, l'evolversi dell'olociclo. Il fenomeno \u00e8 detto \"spanandria\".\nNel secondo caso la specie conduce due anolocicli paralleli, uno sul primario, l'altro sul secondario, a causa della scomparsa delle sessupare. Sull'ospite primario si svolge un anolociclo per la presenza di femmine partenogenetiche ibernanti, dette \"pseudofondatrici\", che perpetuano la specie di anno in anno sui \"Picea\" anche in assenza dell'anfigonia. Contemporaneamente, le migranti alate nate in estate sull'ospite primario, si spostano sull'ospite secondario, alimentando l'anolociclo parallelo su queste piante. La complessit\u00e0 di questi comportamenti ha prodotto una terminologia specifica per denotare l'etologia di queste specie.\nEvoluzione ed habitat.\nGli Adelgidi sono diffusi nelle foreste di aghifoglie delle regioni temperate dell'emisfero boreale. Alcune specie si sono tuttavia introdotte anche nell'emisfero australe.\nSi ritiene che questa famiglia sia la pi\u00f9 primitiva fra gli afidi e che la loro presenza sulla Terra risalga al Carbonifero, periodo in cui erano largamente diffuse le Conifere.\nSistematica.\nL'inquadramento sistematico degli Adelgidae \u00e8 caratterizzato dalla coesistenza di due controversi inquadramenti tassonomici, adottati secondo le preferenze degli Autori.\nUn inquadramento colloca tradizionalmente gli Adelgidi all'interno della superfamiglia Aphidoidea, al rango di famiglia insieme agli Aphididae (afidi \"sensu strictu\") e ai Phylloxeridae (fillossere). In passato questa superfamiglia era suddivisa in due raggruppamenti artificiali (sezioni) distinti sulla base dell'oviparit\u00e0 delle forme partenogenetiche, della presenza dei sifoni e sull'esistenza o meno di rapporti simbiontici con le formiche; su tale base, gli Adelgidi e le Fillossere si identificavano in due distinte famiglie raggruppate negli \"Aphidoidea ovipara\".\nUna tassonomia alternativa riprende in sostanza la vecchia suddivisione, sia pure con basi concettualmente diverse. In questo caso il raggruppamento degli afidi viene scorporato in due distinte superfamiglie, quella degli Aphidoidea \"sensu strictu\", comprendente la sola famiglia degli Aphididae, e quella dei Phylloxeroidea o Adelgoidea, comprendente gli Adelgidi e i Fillosseridi.\nLa famiglia comprende nel complesso circa 50 specie ripartite fra nove generi. Si suddivide in due sottofamiglie, a loro volta distinte in altrettante trib\u00f9:\nVa tuttavia specificato che in letteratura ricorre una marcata confusione in merito alla classificazione interna degli Adelgidi a causa dell'adozione di differenti criteri morfologici di determinazione."}
{"id": "2012212", "revid": "193305", "url": "https://it.wikipedia.org/wiki?curid=2012212", "title": "Jean-Jacques-Fran\u00e7ois Le Barbier", "text": "Biografia.\nNato in una famiglia di modesta condizione, Jean-Jacques Le Barbier entr\u00f2 nell\"'\u00c9cole r\u00e9gionale des Beaux-Arts\" di Rouen fondata da Jean-Baptiste Descamps ottenendovi due primi premi nel 1755. Nel 1758 part\u00ec per Parigi dove, su raccomandazione del suo maestro Descamps, fu ammesso nello studio del celebre incisore Jacques-Philippe Lebas. Ma Le Barbier aveva poca disposizione per l'incisione, e cos\u00ec, dopo breve tempo, pass\u00f2 nell'atelier di Jean-Baptiste Marie Pierre, primo pittore del re, dedicandosi soprattutto all'acquerello.\nNel 1767-1768, incoraggiato dalla moglie che condivideva i suoi gusti e le sue aspirazioni, Le Barbier, con l'aiuto dei proventi del lavoro di lei, pot\u00e9 realizzare il desiderio da tempo coltivato di andare a Roma. Qui lavor\u00f2 con passione e costanza, applicandosi alla pittura ad olio, tecnica nella quale fece notevoli progressi.\nA Parigi, nel 1776, Le Barbier fu incaricato dal governo di disegnare vedute svizzere per la realizzazione del \"Tableau de la Suisse ou voyage pittoresque fait dans les treize cantons du Corps Helv\u00e9tique\", opera di Zurlauben che fu poi pubblicata a Parigi nel 1786; in Svizzera, conobbe e divenne molto amico del poeta e pittore Salomon Gessner. Tornato in Francia, fu nominato da Monsieur de Merval conservatore della sua ricca collezione di dipinti.\nNel 1778 divenne membro dell\"'Acad\u00e9mie des Beaux-Arts\" e ottenne la nomina ufficiale di pittore di storia il 29 luglio 1780: il dipinto con il quale si present\u00f2 all'Accademia fu \"Giove addormentato sul monte Ida\".\nCon la Rivoluzione, Le Barbier fu incaricato di realizzare le decorazioni del soffitto della sala degli Stati generali e di rappresentare l'azione eroica dell'ufficiale Desilles durante i disordini di Nancy nel 1790, ma s'ignora se abbia eseguito il dipinto. Le Barbier ottenne una medaglia d'oro al Salon del 1808 e fu ancora membro dell\"Acad\u00e9mie\" dopo la sua riorganizzazione del 1816, poi anche dell\"Acad\u00e9mie des sciences, belles-lettres et arts\" di Rouen e di altre societ\u00e0 culturali.\nLe Barbier illustr\u00f2 \"La Gerusalemme liberata\" ed alcune edizioni di Ovidio, di Racine, di Jean-Jacques Rousseau e di Jacques Delille.\nAnche il fratello Jean-Louis Le Barbier fu pittore, come due sue figlie, \u00c9lise Bruy\u00e8re (1776-1842) ed Henriette: \u00c9lise si specializz\u00f2 nelle composizioni floreali."}
{"id": "2012215", "revid": "110157", "url": "https://it.wikipedia.org/wiki?curid=2012215", "title": "Teatro comunale di Santa Maria a Monte", "text": "Il Teatro comunale di Santa Maria a Monte \u00e8 un teatro situato a Santa Maria a Monte, in provincia di Pisa.\nNasce come cinematografo e ha avuto il suo periodo di maggiore attivit\u00e0 fra gli anni cinquanta e gli anni sessanta. A seguito anche della crisi degli spettacoli cinematografici e per problemi di adeguamento alle normative di sicurezza, dalla met\u00e0 degli anni ottanta \u00e8 rimasto a lungo chiuso.\nIl Comune lo ha ristrutturato e riaperto nel 2000 come centro polivalente per iniziative culturali e di spettacolo.\nDal 2014 il teatro \u00e8 sotto la gestione dell'Associazione Culturale \"Pensieri di Bo'\" con la direzione artistica di Franco Di Corcia Jr."}
{"id": "2012224", "revid": "110157", "url": "https://it.wikipedia.org/wiki?curid=2012224", "title": "Teatro Reims", "text": "Il Teatro Reims \u00e8 un teatro di Firenze nel quartiere di Gavinana.\nStoria e descrizione.\nIl teatro fu costruito nel 1976 e nasce come una realt\u00e0 specializzata soprattutto nella commedia fiorentina d'autore. La redazione attuale \u00e8 il risultato dei lavori di adattamento e ampliamento eseguiti nel 1995 su progetto dell'architetto G. Brachetti. Il teatro si situa nel contesto delle strutture medie con una capienza di circa 290 posti. Per molti anni \u00e8 stato il teatro del grande Giovanni Nannini e dell'indimenticabile Adelaide Foti. Dall'ottobre del 2015 la gestione del teatro viene affidata ad una nuova realt\u00e0 con la direzione artistica di Antonio Susini e Michele Fabbri. Il progetto \u00e8 quello di restituire alla citt\u00e0 un teatro con una programmazione varia e di qualit\u00e0."}
{"id": "2012230", "revid": "466539", "url": "https://it.wikipedia.org/wiki?curid=2012230", "title": "Golden Globe 1955", "text": "La 12\u00aa edizione della cerimonia di premiazione di Golden Globe si \u00e8 tenuta il 24 febbraio 1955 al Cocoanut Grove dell'Ambassador Hotel di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2012234", "revid": "1573940", "url": "https://it.wikipedia.org/wiki?curid=2012234", "title": "Carabus famini", "text": "Carabus famini , \u00e8 un raro coleottero carabide endemico della Sicilia..\nDistribuzione.\n\u00c8 una specie endemica della Sicilia.\nLa sua distribuzione veniva limitata alla Sicilia occidentale (Bosco della Ficuzza e Rocca Busambra ) ma \u00e8 stato rinvenuto anche nella Riserva naturale orientata Sughereta di Niscemi, nella Sicilia orientale.\nConservazione.\nUn esemplare \u00e8 attualmente conservato dal CEA presso il Museo di Storia Naturale di Niscemi ."}
{"id": "2012236", "revid": "108920647", "url": "https://it.wikipedia.org/wiki?curid=2012236", "title": "Gliosarcoma", "text": "Il gliosarcoma \u00e8 una variante istologica del glioblastoma caratterizzata da una struttura tissutale bifasica, con aree che mostrano alternativamente differenziazione gliale e mesenchimale.\nPresenta sintomi e segni identici al glioblastoma ordinario. Metodica di diagnosi e trattamento sono gli stessi.\nDubbi su migliorie rispetto a quest'ultimo riguardo alla prognosi.\nAnnotazione storica.\nIl termine \"gliosarcoma\" venne introdotto nel 1895 da H. Stroebe.\nVerso la met\u00e0 del secolo scorso I.M. Feigin e altri \ndefinivano il gliosarcoma come un glioblastoma nel quale i vasi sanguigni del tumore subiscono una trasformazione, acquisendo le caratteristiche di un sarcoma.\nQuesto punto di vista non \u00e8 per\u00f2 supportato dalle recenti analisi genetiche, che sono orientate verso un'origine monoclonale.\nEpidemiologia.\nIncidenza.\nIl gliosarcoma \u00e8 una neoplasia rara. \u00c8 stato stimato che costituisce approssimativamente il 2% di tutti i glioblastomi.\nEt\u00e0 e distribuzione rispetto al sesso.\nQuesta neoplasia ha una distribuzione, in quanto a et\u00e0 della sua comparsa, del tutto simile a quella del glioblastoma primario, con una fascia preferenziale tra i 40 e i 60 anni (et\u00e0 media 53 anni). I maschi ne sono molto pi\u00f9 colpiti che le femmine (Il rapporto M:F \u00e8 pari a 1,8:1).\nPrognosi.\n\u00c8 stato indicato che i gliosarcomi mostrano una prognosi in un qualche modo pi\u00f9 favorevole rispetto a quella dei glioblastomi ordinari, \nma sperimentazioni cliniche sufficientemente ampie hanno fallito nel mostrare significative differenze tra le due neoplasie, per quel che riguarda gli esiti."}
{"id": "2012242", "revid": "110157", "url": "https://it.wikipedia.org/wiki?curid=2012242", "title": "Teatro di Quaranthana", "text": "Il Teatro di Quaranthana \u00e8 un teatro situato a San Miniato.\nLa sua ubicazione nel paese di Corazzano, frazione di campagna del Comune di San Miniato ed \u00e8 residenza stabile dell'Associazione Teatrino dei Fondi/Centro di promozione Teatrale e della casa editrice Titivillus Mostre Editoria. Il nome (Teatro di Quaranthana) deriva da quello di un'antica pieve, forse quello originario del borgo, duecento anime nel Comune di San Miniato, sulla direttrice della Via Francigena.\nQui, nel 1995, il Teatrino dei Fondi ha avviato un cartello di progettualit\u00e0 molto dinamica e variegata, corsi, laboratori, convegni, spettacoli, la casa editrice Titivillus, mostre, biblioteca, produzioni, ospitalit\u00e0, spazio ragazzi e cos\u00ec via, lungo percorsi di una \"teatralit\u00e0\" totale e senza frontiere, polimorfa e multilingue.\nL'edificio che accoglie la sede \u00e8 di propriet\u00e0 del Comune e ubicato nel centro del paese. Risale agli anni trenta, e via via fu Casa del Fascio, Casa del Popolo, Scuola Elementare, Stazione de Carabinieri. Ora \u00e8 un centro culturale che richiama pubblico e addetti ai lavori e mette in circuito energie e risorse spaziando nella ricerca come nel teatro dei ragazzi.\nGrazie ai recenti lavori di ristrutturazione (il nuovo stabile \u00e8 stato inaugurato il 15 gennaio 2004), il Quaranthana \u00e8 diventato Teatro Comunale. Vanta una sala di quasi 100 posti e una saletta espositiva utilizzabile anche come sede di laboratori.\nOltre al Teatrino dei Fondi, la cui attivit\u00e0 dal 1993 spazia nei campi pi\u00f9 vari del settore dello spettacolo (regia, insegnamento universitario, pratica organizzativa, direzione e cura di numerosi festival, organizzazione e allestimento mostre) e alla Titivillus Mostre Editoria, al Quaranthana trovano sede anche il Centro Internazionale di Drammaturgia \"La Loggia\" e il Centro per la Fotografia dello Spettacolo. Un'attivit\u00e0 che, complessivamente, impiega una sessantina di persone."}
{"id": "2012244", "revid": "1305772", "url": "https://it.wikipedia.org/wiki?curid=2012244", "title": "Partito del Credito Sociale di Gran Bretagna e Irlanda del Nord", "text": "Il Partito del Credito Sociale di Gran Bretagna e Irlanda del Nord (in inglese: \"Social Credit Party of Great Britain and Northern Ireland\") \u00e8 stato un partito politico nel Regno Unito. Esso nacque all'interno della Kibbo Kift, un'associazione nata nel 1920 da alcuni fuoriusciti dell'associazione Scout britannica.\nL'organizzazione era guidata da John Hargrave, che ha gradualmente trasformato il movimento in un gruppo paramilitare per il credito sociale. Con i suoi sostenitori che indossavano un uniforme basata su camicie verdi, nel 1932 divenne nota come il Movimento delle camicie verdi per il credito sociale e nel 1935 ha preso il suo nome definitivo, il \"Partito di credito sociale\". Il partito, che ha pubblicato il giornale \"Attack\", \u00e8 stato collegato a un piccolo numero di incidenti in cui dei mattoni dipinti di verde sono stati gettati su alcune finestre, compresa quella dell'11 di Downing Street (dove il Cancelliere dello Scacchiere abita).\nIl partito, che porta un unico candidato nelle elezioni generali del 1935, il signor W. Townend, prende l'11% a Leeds. Nonostante questa mancanza di successo, Hargrave \u00e8 stato invitato da William Aberhart a prendere un posto di consulenza nel governo della Provincia di Alberta, Canada, dove esisteva il Partito di credito sociale di Alberta.\nIl partito ha cominciato a diminuire quando le uniformi politiche sono stati vietate, nel 1937. Le sue attivit\u00e0 sono state ridotte durante la seconda guerra mondiale, e il tentativo di attuare una campagna contro il razionamento del pane ha avuto poco successo. Hargrave si candid\u00f2 di nuovo nelle elezioni generali del 1950, ma dopo aver ottenuto solo 551 voti, il partito si sciolse nel 1951.\nUn secondo Partito di credito sociale fu fondato nel 1965 da C. J. Hunt, un membro del vecchio partito, ma ha avuto poco successo e scomparve nel 1978.\nRiforma monetaria sostenitori.\nNotevoli sostenitori del \"credito sociale\" e della sua \"riforma monetaria\" in Gran Bretagna negli anni venti e trenta inclusero A. V. Roe il costruttore di aeromobili, Frederick Soddy lo scienziato, e Oswald Mosley, nel 1928-30 un membro del governo laburista, ma pi\u00f9 tardi il leader della British Union of Fascists. Clifford Hugh Douglas, il pioniere britannico del credito sociale non crede che il \"credito sociale\" dovrebbe essere un partito politico."}
{"id": "2012248", "revid": "19355070", "url": "https://it.wikipedia.org/wiki?curid=2012248", "title": "Drilli", "text": ""}
{"id": "2012250", "revid": "599013", "url": "https://it.wikipedia.org/wiki?curid=2012250", "title": "Suore sacramentine", "text": "Le suore sacramentine sono un istituto religioso femminile di diritto pontificio.\nStoria.\nLa congregazione venne fondata nel 1882 a Bergamo dal sacerdote italiano Francesco Spinelli (1853-1913) con l'aiuto di Geltrude Comensoli (1847-1903): venne canonicamente eretta come istituto di diritto diocesano dal vescovo di Lodi l'8 settembre del 1891, erezione confermata dal vescovo di Bergamo nel 1982.\nL'istituto ottenne il pontificio decreto di lode l'11 aprile del 1900 ed \u00e8 stato approvato definitivamente dalla Santa Sede il 14 dicembre del 1906: le sue costituzioni sono state approvate il 5 giugno 1910.\nGiovanni Paolo II ha beatificato la fondatrice nel 1989 e il fondatore nel 1992.\nIl 26 aprile 2009 la fondatrice \u00e8 proclamata Santa da Papa Benedetto XVI\nAttivit\u00e0 e diffusione.\nLe sacramentine si dedicano all'adorazione del santissimo Sacramento e all'educazione della giovent\u00f9 in asili, scuole, convitti e oratori.\nOltre che in Italia, sono presenti in Svizzera, Croazia, America meridionale (Bolivia, Brasile, Ecuador), e Africa (Kenya, Malawi); la sede generalizia \u00e8 a Bergamo.\nAl 31 dicembre 2005 l'istituto contava 810 religiose in 101 case."}
{"id": "2012251", "revid": "767487", "url": "https://it.wikipedia.org/wiki?curid=2012251", "title": "Grounding - Gli ultimi giorni di Swissair", "text": "Grounding - Gli ultimi giorni di Swissair (titolo originale: \"Grounding - Die letzten Tage der Swissair\") \u00e8 un film diretto da Michael Steiner, uscito nel gennaio 2006.\nTrama.\nIl film narra gli eventi avvenuti il 2 ottobre 2001 quando vennero interrotte le operazioni di volo degli aerei della Swissair, la compagnia aerea svizzera. In quell'occasione gli aerei restarono fermi al suolo, costringendo gli equipaggi ed i passeggeri a sbrigarsela da soli. Il film racconta inoltre il destino dell'ultimo amministratore delegato della compagnia aerea, Mario Corti, cos\u00ec come quello delle persone che, in seguito al fallimento della Swissair, persero il lavoro."}
{"id": "2012253", "revid": "767487", "url": "https://it.wikipedia.org/wiki?curid=2012253", "title": "Korban", "text": "Con korb\u00e0n (traslitterazione dell'ebraico \u05e7\u05e8\u05d1\u05df, plurale \u05e7\u05e8\u05d1\u05e0\u05d5\u05ea \"korban\u00f2t\", dalla radice \u05e7\u05e8\u05d1 \"avvicinare\", \"accostare\" a Dio) si intende il sacrificio cruento (cio\u00e8 che veniva macellato e/o distrutto tramite il fuoco) o incruento (cio\u00e8 che non veniva distrutto ma offerto ai sacerdoti o al Tempio di Gerusalemme) proprio dell'antica religione ebraica.\nIl \"Tanakh\" (Bibbia ebraica) e in particolare la \"Torah\" riportano la descrizione dei sacrifici (soprattutto bestiame e volatili ma anche minerali, vegetali e libagioni di vino ed acqua) che venivano offerti a Dio dagli ebrei sia nell'antica condizione nomade e semi-nomade sia all'interno del culto del primo e del secondo Tempio di Gerusalemme. Nel 70 d.C., con la distruzione del secondo Tempio, la religione ebraica non \u00e8 pi\u00f9 caratterizzata da questi sacrifici. \nCaratteristiche.\nSecondo i testi ebraici gi\u00e0 i patriarchi offrivano sacrifici a Dio, presenti peraltro nelle altre religioni dell'antico oriente. Con l'istituzione del sacerdozio ebraico (inizialmente attribuito a Mos\u00e8) e del Tempio le persone deputate allo svolgimento dei sacrifici furono i soli sacerdoti (\"kohanim\").\nOggetto del sacrificio erano preferibilmente animali, ma anche vegetali, vino, olio, sale, incenso, grasso animale. Nel caso di sacrifici di animali venivano offerte solo determinate specie, considerate pure, in particolare tori, capre, pecore, tortore e piccioni. Non erano offerti p.es. pesce, cacciagione, cammelli e asini. L'animale doveva essere maschio, senza difetto, preferibilmente adulto. Nell'olocausto l'animale veniva offerto interamente a Dio, negli altri tipi di sacrifici animali questi venivano macellati e suddivisi tra i sacerdoti e, in alcuni casi, l'offerente.\nIl luogo deputato al sacrificio era l'altare del tempio di Gerusalemme. Per alcuni sacrifici l'altare veniva spruzzato col sangue dell'animale offerto. Il tempo del sacrificio era particolarmente legato alle determinate festivit\u00e0 ebraiche, ma anche ad eventi e ricorrenze personali (p.es. nascita di un figlio, riparazione di un peccato).\nTipi di sacrifici.\nEssendo una pratica cultuale caduta da millenni in disuso, non \u00e8 nota con precisione la distinzione tra i vari tipi di sacrifici. Nei testi ebraici compaiono molti termini che talvolta sembrano riferirsi a un medesimo rito cultuale.\nProbabilmente per \"cruento\" si intende il korban, come l'olah, completamente bruciato per Dio; un fuoco celeste accompagnava l'\"arrostimento\" del korban.\nAlcuni korbanot potevano essere mangiati anche dalle famiglie e dai servi dei Cohanim, altri in tutta la citt\u00e0 e/o cotti in modi diversi."}
{"id": "2012255", "revid": "466539", "url": "https://it.wikipedia.org/wiki?curid=2012255", "title": "Golden Globe 1954", "text": "L'11\u00aa edizione della cerimonia di premiazione dei Golden Globe si \u00e8 tenuta il 22 gennaio 1954 al \"Club Del Mar\" di Santa Monica, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2012266", "revid": "228587", "url": "https://it.wikipedia.org/wiki?curid=2012266", "title": "Teatri di Firenze", "text": "I teatri di Firenze attivi e agibili sono oggi poco pi\u00f9 di una ventina (ma altrettanti all'incirca sono quelli chiusi o dismessi) e vanno dai teatri storici, templi della musica e della prosa nazionale, alle realt\u00e0 di quartiere pi\u00f9 piccole, dove non \u00e8 raro incontrare produzioni legate alla secolare tradizione del teatro in vernacolo.\nIl principale teatro dedicato alla musica classica e lirico-sinfonica \u00e8 stato, fino al 2014, il Teatro Comunale, sede della Fondazione Maggio Musicale Fiorentino (che ha nelle proprie disponibilit\u00e0 anche il Teatro Goldoni in Oltrarno). Dal 2012 \u00e8 attiva l'Opera di Firenze, prima in forma provvisoria, in attesa della fine dei lavori di costruzione, e dal 10 maggio 2014 in modo completo. L'Opera di Firenze prende il posto del Teatro Comunale, che il Comune di Firenze ha posto in vendita e che sar\u00e0 quindi destinato ad altri usi. Alla musica \u00e8 votato anche il Teatro Verdi, di propriet\u00e0 dell'Orchestra regionale toscana, ma mantiene anche il proprio carattere eclettico, come polo privilegiato del teatro musicale e d'intrattenimento, oltre che di prosa. Il principale teatro per la prosa classica \u00e8 il Teatro della Pergola, oggi fondazione autonoma. Gli altri teatri considerati principali sono il Teatro Puccini con una programmazione eclettica che spazia dal variet\u00e0 al cabaret, fino al civile e alla musica leggera, il Teatro di Rifredi e il Teatro Cantiere Florida per la contemporaneit\u00e0 e le aperture internazionali (in particolare il primo) e il Teatro di Cestello tra commedia e tradizione con venature off e ampie aperture alle giovani realt\u00e0 nazionali. \nFirenze vanta il primato italiano di frequenza nelle sale teatrali, con oltre seicentomila biglietti staccati a stagione, a fronte di poco meno di quattrocentomila residenti. Questo dato \u00e8 tenuto in conto da classifiche come quella del Sole 24 Ore, dove la citt\u00e0 figura solitamente ai primi posti in Italia nei campi di spettacolo e divertimenti."}
{"id": "2012267", "revid": "547992", "url": "https://it.wikipedia.org/wiki?curid=2012267", "title": "Mario Spezi", "text": "Giornalista d'inchiesta, ha dedicato molti anni alla ricerca sul serial killer soprannominato \"Mostro di Firenze\", ottenendo una certa notoriet\u00e0 a livello internazionale, e su altri famosi casi di cronaca nera. Il soprannome \"Mostro di Firenze\" venne \"coniato\" da lui, tramite i titoli del giornale per cui lavorava.\nBiografia.\nDopo aver esordito nel mondo del giornalismo collaborando con Paese Sera e Nazione Sera, nel 1975 passa al quotidiano fiorentino La Nazione, dove lavora come cronista giudiziario e redattore delle pagine culturali. Si \u00e8 occupato di casi di cronaca come il Mostro di Firenze, l'omicidio di Meredith Kercher, la cosiddetta \"Circe della Versilia\" e altri.\nMuore a Firenze, il 9 settembre 2016.\nInchieste giornalistiche.\nIndagine sul Mostro di Firenze.\nHa passato la maggior parte della sua carriera indagando sul celebre caso di cronaca nera dell'assassino seriale noto come \"il mostro di Firenze\".\nIl 7 aprile 2006 venne arrestato, assieme al collaboratore Luigi Ruocco, su ordine della procura di Perugia con l'accusa di \"depistaggio\", \"calunnia\", \"concorso in omicidio\" di Francesco Narducci e \"turbativa di servizio pubblico\", proprio in relazione alla sua indagine privata sui delitti del \"mostro\"; \u00e8 rimasto in prigione per 23 giorni prima che la Corte di cassazione, in istruttoria, lo scagionasse completamente, definendo il suo arresto come privo di fondamento. Pass\u00f2 alcuni giorni in isolamento, con divieto nei colloqui.\nSi tratta di un rarissimo caso di arresto per un \"reato di parola\" nella storia italiana del secondo dopoguerra, per cui \u00e8 perfino raro scontare una pena, se si tratta di diffamazione (l'unico giornalista a finire in carcere dopo una condanna per diffamazione fu Giovanni Guareschi), anche se nel suo caso venne ipotizzato un atipico reato di depistaggio e perfino la partecipazione al presunto delitto del 1985, come parte di un fantomatico \"Ordine della Rosa Rossa\".\nNel libro \"Dolci colline di sangue\", inoltre, un certo \"Carlo\" viene sospettato di essere il Mostro. Gli venne cos\u00ec contestato anche il reato di calunnia nei confronti di Antonio Vinci (che secondo l'accusa \u00e8 adombrato nella figura di \"Carlo\" e nella versione inglese viene indicato col vero nome), parente di una delle vittime. Nonostante ci\u00f2, Spezi e Preston hanno preferito tagliare la versione completa in italiano, per timore delle ritorsioni legali, anche se Vinci non ha mai sporto querela n\u00e9 \u00e8 mai intervenuto, ma fu la sola procura a farlo, anche se mai in difesa esplicita di Vinci, ma solo della linea di indagine stessa. Anche la vicenda di Preston, fuggito dall'Italia per timore di un arresto da parte della procura che gi\u00e0 l'aveva sottoposto a interrogatorio, \u00e8 stata omessa. Spezi ha cos\u00ec spostato la parte del racconto relativa al suo arresto nella successiva opera. Il caso della detenzione di Spezi viene infatti descritto dettagliatamente nel libro \"Inviato in galera\", a sola firma del giornalista toscano, senza il coinvolgimento diretto del giallista statunitense. L'Ordine dei Giornalisti protest\u00f2 ed espresse perplessit\u00e0 su queste vicende.\nIn istruttoria si decise il proscioglimento di Spezi per tutti i reati, giudicando in particolare completamente insussistente il concorso in omicidio, tranne per la calunnia; alla fine venne per\u00f2 rinviato a giudizio, con altri imputati tra cui i famigliari di Narducci, per \"associazione per delinquere\", \"falso\", \"calunnia\", \"occultamento di cadavere\"; in primo grado e in appello tutti vennero assolti con formula piena dal giudice per l'udienza preliminare (2010), cosa ripetuta poco dopo in Cassazione, tranne per la calunnia, rinviata ad un processo di primo grado, ma per la quale, in seguito, venne dichiarata la prescrizione. Nel libro comunque non si d\u00e0 per certa la colpevolezza di \"Carlo\", ma viene solo accreditata la \"pista sarda\" (seguita gi\u00e0 all'epoca), nella quale si scagiona Pietro Pacciani e i \"compagni di merende\" Mario Vanni e Giancarlo Lotti, descritti come semplici maniaci sessuali affetti da voyeurismo (anche se Pacciani fu comunque condannato per lo stupro delle figlie e per un \"delitto d'onore\" contro un rivale); il primo omicidio viene per\u00f2 attribuito ad una mano diversa, non a quella del Mostro; il killer avrebbe cominciato a colpire solo dopo, e sarebbe una persona (poi trasferitasi a Lecco) della cerchia di conoscenze della famiglia Mele e Vinci.\nComunque, dopo la piena assoluzione dalle accuse pi\u00f9 gravi, tra quelle del processo l'associazione a delinquere per depistare era ritenuta dal pubblico ministero quella principale (l'accusa riteneva erroneamente che il presunto depistaggio fosse servito per aumentare le vendite del libro sulla \"pista sarda\"), riprese completamente il suo lavoro giornalistico, anche sul caso del serial killer. Spezi sostenne fino alla sua morte che l'attenzione mediatica e giuridica data alle cosiddette piste esoteriche abbia permesso al vero killer di sfuggire alla giustizia, sostenendo l'ipotesi del l'assassino solitario - che si trattasse del solo Pietro Pacciani, come sostenuto da molti, o di un altro uomo all'epoca ancora in vita, come ipotizzato da Spezi e Preston nel saggio citato - e non quella del \"culto\", comprendente solo come ultimo livello i cosiddetti \"Compagni di merende\", divenuta la pista pi\u00f9 seguita negli anni '90 e 2000 dagli inquirenti.\nSpezi ha collaborato, specialmente come esperto del \"Mostro\", con varie riviste italiane e internazionali come L'Espresso, L'Europeo, Panorama e The New Yorker. In collaborazione con lo scrittore statunitense Douglas Preston ha scritto, sempre sul caso del mostro di Firenze, il romanzo-inchiesta \"Dolci colline di sangue\". Il libro, pubblicato negli Usa con il titolo \"The Monster of Florence\" nel 2008, ha raggiunto il terzo posto nella bestsellerlist del New York Times e conta 22 traduzioni. La 20th Century Fox e la Smoke House di George Clooney ne hanno comprato i diritti cinematografici; Christopher McQuarrie, premio Oscar per \"I soliti sospetti\", ne ha scritto una sceneggiatura. \u00c8 anche autore del libro da cui fu tratta la sceneggiatura del film \"Il mostro di Firenze\", girato nel 1986 da Cesare Ferrario.\nIl caso Meredith Kercher.\nIl libro \"Der Engel mit den Eisaugen\" (2013), scritto sempre con Preston, \u00e8 stato pubblicato solo in Germania per il rifiuto di tutte le case editrici italiane, europee e statunitensi: in esso ricostruisce l'omicidio di Meredith Kercher con una tesi simile a quella del primo processo d'appello del 2011, che vedeva nel solo Rudy Guede il colpevole, assolvendo Amanda Knox e Raffaele Sollecito. I due autori avevano gi\u00e0 pubblicato un breve e-book, disponibile solo on-line, dal titolo \"La strega di Perugia\" (2011), in cui il caso viene riletto come una persecuzione dettata da fantasie degli inquirenti, pregiudizi, simpatie personali e misoginia nei confronti di Amanda. Una tesi simile fu sostenuta dalla giornalista Daria Bignardi nel 2009.\nGli autori, anche nel libro del 2013, sono fortemente critici con l'operato della magistratura e della polizia italiana e indicano Rudy Guede come autore unico del delitto. Spezi cita nel libro sempre il suo arresto del 7 aprile 2006, presentandosi come atto d'accusa contro il pm Giuliano Mignini (dopo il primo libro sul \"mostro\") e il suo modo di condurre le indagini su improbabili, a dire di Spezi, piste esoteriche (anche se Spezi stesso denuncia l'influenza di alcune \"societ\u00e0 segrete\" sulla politica di Perugia e Firenze).\nIl rifiuto di pubblicazione a cui il libro and\u00f2 incontro, secondo i due autori, \u00e8 dovuto alle nuove forti critiche (secondo lui, \"interrogatori senza avvocati e non legali; prove scientifiche completamente falsate; testimoni impresentabili\") nei confronti delle procure di Perugia e Firenze, le stesse che indagarono nel caso del Mostro di Firenze, e agli attacchi personali di Preston al pm Mignini (secondo il magistrato dettati da animosit\u00e0 pregresse del giallista statunitense, derivate dal caso di Firenze) definito spesso dallo scrittore statunitense come \"ossessionato dalle sette e dal sesso\" e \u00abdedito ad abusi\u00bb. Spezi segnal\u00f2, oltre al proprio arresto, anche quello, a suo avviso completamente ingiustificato, dell'attrice pornografica Brigitta Bulgari per un'altra vicenda (venne accusata di pornografia minorile e atti osceni in luogo pubblico per essersi esibita in uno spettacolo pornografico all'interno di una discoteca di Fossato di Vico davanti ad un pubblico composto anche da minorenni), come prova di ci\u00f2; la Bulgari in realt\u00e0 non fu fatta arrestare dal pm di Perugia, ma da lui venne richiesto il rinvio a giudizio, che fu respinto da GUP, con proscioglimento in istruttoria poich\u00e9 l'accusa fu ritenuta inconsistente (ebbe anche un risarcimento per la detenzione). Per il magistrato e coloro che ne difendono l'operato tutti gli arresti (Knox, Sollecito, Spezi, Ruocco) non furono invece mai abusi, ma atti legittimi, poich\u00e9 all'epoca vi erano prove, nel caso di Spezi poi dimostrate false. Emersero per\u00f2 dei casi analoghi a quello di Spezi: negli Stati Uniti fece scalpore anche il breve arresto di un giornalista investigativo italoamericano, Frank Sfarzo, avvenuto a Perugia nel settembre 2010, in seguito alle sue indagini di tono innocentista; al giornalista sarebbero stati sottratti materiali e sarebbe stato malmenato dalla polizia. Violazioni attribuite alla procura di Perugia furono denunciate dal Committee to Protect Journalists (CPJ) di New York, un'organizzazione non governativa statunitense; nell'aprile del 2011 il CPJ segnal\u00f2 alle autorit\u00e0 italiane \"\u00abalcune gravi violazioni della libert\u00e0 di informazione compiute in Italia\u00bb\".\nLe stesse violazioni vennero il mese successivo dall'OSCE (Organizzazione per la sicurezza e la cooperazione in Europa) che segnal\u00f2 \"\u00abi comportamenti del sostituto procuratore di Perugia Giuliano Mignini a danno del blogger Frank Sfarzo e di alcuni giornalisti e commentatori che sarebbero stati minacciati o trattati in modo persecutorio dallo stesso magistrato\u00bb\", alcuni in Toscana (riferimento a Spezi) \"\u00abmentre seguivano le inchieste sul cosiddetto mostro di Firenze e altri a Perugia\u00bb\" mentre seguivano le indagini giudiziarie dirette dallo stesso Mignini sul caso Kercher.\nSotto critica anche alcune denunce da lui presentate contro la stampa critica e la stesura di una \"lista nera\" contro giornali, politici e giornalisti; Mignini \u00e8 stato attaccato da Spezi e da Preston anche per la sua passata collaborazione con l'investigatore Michele Giuttari (nel caso di Francesco Narducci) e per l'opinione favorevole data su alcune indagini fiorentine dalla giornalista-scrittrice e nota \"sensitiva\" Gabriella Pasquali Carlizzi, sostenitrice di teorie del complotto e ritenuta da Spezi un'estremista religiosa (la Pasquali Carlizzi, che venne comunque indagata in passato dalla stessa procura di Perugia, \u00e8 deceduta nel 2010; nel 2012 venne dato alle stampe un libro postumo dove la scrittrice espone la sua idea sui presunti collegamenti dell'omicidio Kercher con il cosiddetto \"secondo livello\" del Mostro, mai dimostrato) e una delle cause del suo arresto. Secondo i critici, invece, il rifiuto di pubblicazione del libro su Amanda Knox, come nel caso del libro di Sollecito (che ha in seguito trovato un editore per un libro seguente all'assoluzione, che ricostruisce la sua intera vicenda dal proprio punto di vista), \u00e8 da ascrivere invece solo al disinteresse delle case editrici italiane, non al timore di censure o denunce o turbamento del processo in corso."}
{"id": "2012269", "revid": "486946", "url": "https://it.wikipedia.org/wiki?curid=2012269", "title": "Secondo tempio", "text": ""}
{"id": "2012274", "revid": "291154", "url": "https://it.wikipedia.org/wiki?curid=2012274", "title": "Teatro Marchionneschi", "text": "Il teatro Marchionneschi \u00e8 un teatro situato a Guardistallo, nella Maremma pisana.\nInteressante esempio di teatro realizzato in un piccolo centro e inserito nel suo tessuto urbano, l'edificio si affaccia nella centrale via Palestro con un prospetto a due livelli sormontato da un timpano triangolare. La sua costruzione si deve a Virgilio Marchionneschi e altri possidenti di Guardistallo per sostenere la filarmonica del paese e con lo scopo di favorire l'educazione popolare mediante spettacoli teatrali e musicali.\nGrazie anche all'aiuto della Societ\u00e0 Filarmonica del paese, il teatro fu inaugurato l'11 agosto 1883 con l'allestimento de \"La favorita\" di Donizetti. Intitolato a quel Virgilio Marchionneschi che finanzi\u00f2 personalmente met\u00e0 delle spese, il teatro fu gestito a lungo dalla Societ\u00e0 Filarmonica che, oltre a tenervi i suoi concerti annuali, ospitava le compagnie filodrammatiche locali.\nNel 1920, nel secondo ordine di palchi alla sinistra di quello reale, venne realizzata la cabina di proiezione e inizi\u00f2 cos\u00ec la sua attivit\u00e0 di cinematografo fino al 1962. Allora, anche in conseguenza del grave stato di deterioramento della sua struttura, fu venduto all'amministrazione comunale, che a partire dal 1981 ha avviato un piano di recupero ultimato alla met\u00e0 degli anni novanta grazie anche ai contributi del Progetto Regionale FIO.\nOggi, con i suoi circa 180 posti, risulta uno spazio teatrale perfettamente funzionante e dotato di tutte le attrezzature tecniche e servizi, confortevole e dotato di un'eccellente acustica. La gestione \u00e8 stata affidata dal 2022 alla associazione Piccola Parigi . \nIl teatro viene utilizzato per spettacoli di vario genere, prosa e musica, ma anche come sede di convegni e laboratori. \nUn progetto di residenza artistica \u00e8 stato avviato per le qualit\u00e0 complessive della location. Il teatro \u00e8 stato infatti utilizzato da Antonio Aiazzi e Gianni Maroccolo per la produzione live del concerto Mephisto Ballad (Contempo 2021). E poi successivamente da Maroccolo per la produzione artistica del cantante Edda . "}
{"id": "2012276", "revid": "161374", "url": "https://it.wikipedia.org/wiki?curid=2012276", "title": "Bicicletta (calcio)", "text": ""}
{"id": "2012282", "revid": "827882", "url": "https://it.wikipedia.org/wiki?curid=2012282", "title": "Gran Premio d'Australia 1996", "text": "Il Gran Premio d'Australia 1996 si \u00e8 svolto il 10 marzo sul Circuito Albert Park a Melbourne. Ha vinto Damon Hill su Williams, precedendo il compagno di squadra Jacques Villeneuve, al debutto in Formula 1 e Eddie Irvine su Ferrari. La gara ha visto il debutto, oltre che di Villeneuve, di Giancarlo Fisichella e Ricardo Rosset.\nQualifiche.\nResoconto.\nIl sistema di qualifiche viene cambiato rispetto alla stagione precedente, rendendo la sessione di sabato pomeriggio l'unica valida per la formazione della griglia di partenza; questo per evitare che il maltempo rendesse nulla la sessione di sabato, penalizzando fortemente piloti che avevano avuto problemi il venerd\u00ec, e per abbassare i costi. Viene anche introdotta una regola che esclude dalla gara i concorrenti che fanno segnare tempi superiori al 107% del tempo della pole position.\nI risultati delle qualifiche sono piuttosto sorprendenti: la Williams si conferma il team dominante, piazzando i propri piloti in prima fila, ma in pole position non parte l'esperto Hill, bens\u00ec il debuttante Villeneuve, che precede il compagno di squadra per poco pi\u00f9 di un decimo. Terzo \u00e8 l'ancora pi\u00f9 sorprendente Irvine, che batte il Campione del mondo in carica Schumacher nella sfida interna alla Ferrari. Seguono H\u00e4kkinen, Alesi, Berger, Barrichello, Frentzen e Salo, mentre entrambe le Forti rimangono fuori dal 107%.\nGara.\nResoconto.\nAl via Villeneuve mantiene la testa della corsa, mentre il suo compagno di squadra Hill parte male e viene sopravanzato da entrambi i piloti della Ferrari. A centro gruppo, per\u00f2, \u00e8 caos: le due Tyrrell di Salo e Katayama rimangono ferme sulla griglia, mentre Frentzen rimane addirittura fermo durante il giro di ricognizione; il peggio capita per\u00f2 alla terza curva, quando Brundle tampona violentemente Coulthard e la Jordan dell'inglese decolla, spezzandosi poi a met\u00e0. Brundle esce illeso dall'incidente, ma la gara viene interrotta con la bandiera rossa. Viene organizzato un secondo via, al quale non prende parte Herbert, coinvolto nell'incidente di Brundle e costretto a cedere il muletto a Frentzen; Brundle ottiene invece l'autorizzazione a partecipare alla seconda partenza dal medico della FIA, Syd Watkins.\nIl secondo via si svolge regolarmente, con Villeneuve che mantiene la prima posizione davanti a Hill, Irvine e Schumacher. Dopo due giri il tedesco sopravanza il compagno di squadra, guadagnando la terza posizione; il nordirlandese \u00e8 quindi attaccato da Alesi, che per\u00f2 si autoelimina in un tentativo di sorpasso piuttosto azzardato al decimo passaggio. A questo punto la gara si sviluppa piuttosto linearmente, con Schumacher che segue i piloti della Williams senza mai impensierirli seriamente, Irvine che mantiene la quarta posizione e H\u00e4kkinen che fa da tappo rispetto agli inseguitori, bloccando alle sue spalle Barrichello e Berger.\nPoco dopo la met\u00e0 della gara, dopo aver effettuato il suo pit stop, Schumacher \u00e8 costretto al ritiro per problemi ai freni; nel frattempo, per\u00f2, il duello tra i due piloti della Williams si intensifica: nel gioco dei rifornimenti Hill riesce a passare davanti al compagno di squadra, ma Villeneuve sfrutta gli pneumatici gi\u00e0 caldi per riportarsi in testa. Al 33\u00ba giro, tuttavia, il canadese commette un errore e va lungo sull'erba alla prima curva, riuscendo comunque a mantenere la testa della corsa. La vettura di Villeneuve comincia poi a perdere vistosamente olio e per evitare la rottura del motore la squadra gli impone di rallentare, facendo cos\u00ec passare il compagno di squadra. Il canadese si rassegna e Hill coglie la prima vittoria stagionale, davanti a Villeneuve, Irvine, Berger, H\u00e4kkinen e Salo."}
{"id": "2012285", "revid": "287204", "url": "https://it.wikipedia.org/wiki?curid=2012285", "title": "Bija\u0107i", "text": "Bija\u0107i \u00e8 una localit\u00e0 del comune di Castelli, in Dalmazia, antica citt\u00e0 croata capitale della Croazia Bianca di cui oggi i resti sono riemersi in un'importante area archeologica. In italiano la localit\u00e0 \u00e8 storicamente nota come Santa Marta.\nStoria.\nLa citt\u00e0 fu fondata nel 100 da veterani e coloni romani con il nome di Siculi, a pochi chilometri da Salona, tra quest'ultima, la costa e la citt\u00e0 di Trogirium (Tra\u00f9).\nNel 700 la citt\u00e0 fu conquistata dai croati che le diedero il nome slavo attuale. Nel IX secolo fu costruita dal re Trpimir la basilica di Santa Marta.\nArea archeologica.\nAttualmente della citt\u00e0 restano solo le rovine, fra cui le fondamenta della basilica di Santa Marta e la tomba di un principe croato non identificato. Fra i resti di quello che presumibilmente dovette essere un trono \u00e8 stata rinvenuta una delle prime testimonianze dell'uso del termine \"croati\" nei balcani (\"CROATORUM\"), VIII secolo."}
{"id": "2012288", "revid": "119991", "url": "https://it.wikipedia.org/wiki?curid=2012288", "title": "Teatro dei ragazzi", "text": ""}
{"id": "2012289", "revid": "765341", "url": "https://it.wikipedia.org/wiki?curid=2012289", "title": "Monte Mozzano", "text": "Il Monte Mozzano \u00e8 una montagna, alta 1493 s.l.m., dell'Appennino abruzzese (Monti dell'Alto Aterno), posta tra i territori dei comuni di Capitignano e L'Aquila, all'interno del Parco nazionale del Gran Sasso e Monti della Laga. \nHa tre cime, dette \"i tre p\u00eccchi aj\u00e9nni\" (di Aielli): \"\"Lu pr\u00ecmu p\u00ecccu\" (che raggiunge 1443\u00a0m), \"Lu p\u00ecccu de m\u00e9zzu\" (di 1493\u00a0m) e \"Lu p\u00ecccu de gi\u00f3rgi\" (a quota 1480\u00a0m). La sua vetta pi\u00f9 alta, il \"p\u00ecccu de m\u00e9zzu\" ospita un punto trigonometrico. Sulla denominazione delle cime ci sono discrepanze, essendo chiamate in catasto \"fornetti\" e localmente \"t\u00f9rri\". Transita qui un tratto della grande Ippovia del Gran Sasso."}
{"id": "2012299", "revid": "439868", "url": "https://it.wikipedia.org/wiki?curid=2012299", "title": "Internazionale a Ferrara", "text": "Internazionale a Ferrara \u00e8 un festival di giornalismo organizzato dalla rivista di informazione \"Internazionale\", dal Comune di Ferrara, da ARCI Ferrara e da Associazione IF.\nLa manifestazione si svolge a Ferrara, durante il primo weekend di ottobre.\nFestival.\nLa prima edizione del festival risale al 2007 quando il periodico \"Internazionale\" insieme al Comune di Ferrara decide di organizzare una manifestazione di giornalismo, promuovendo incontri e dibattiti con i rappresentanti pi\u00f9 significativi del giornalismo mondiale insieme a scrittori, economisti e fumettisti. Il festival, della durata di tre giorni, offre numerosi ambiti di dibattito, specialmente incentrati sui principali temi di attualit\u00e0, garantendo cos\u00ec al pubblico una vasta scelta di iniziative. Gli incontri con i giornalisti si tengono nelle sale conferenze dislocate all'interno del centro storico di Ferrara e, in alcune situazioni, i dibattiti si svolgono in locali pubblici come bar o caf\u00e8 dove il pubblico pu\u00f2 interagire direttamente con i giornalisti. Nell'edizione 2008 si sono realizzate anche videoconferenze oltre alla possibilit\u00e0 di seguire i principali dibattiti giornalistici sulla web TV.\nPartito nel 2007 in sordina come manifestazione di nicchia, il festival ha registrato un notevole ed inaspettato successo di pubblico arrivando a contare oltre 17.000 presenze. Nel 2017, alla sua undicesima edizione, il festival di Internazionale ha potuto contare sull'afflusso di circa 76.000 presenze, con una programmazione di oltre 270 ospiti e 130 incontri.\nPremio giornalistico Anna Politkovskaja.\nNel 2009 il settimanale Internazionale e il Comune di Ferrara, in occasione del festival di Internazionale a Ferrara, hanno deciso d\u2019istituire il premio giornalistico Anna Politkovskaja, per ricordare la giornalista russa uccisa a Mosca il 7 ottobre 2006.\nIl premio ha l'obiettivo di sostenere l\u2019impegno e il lavoro di reporter che nel mondo si sono distinti per le loro inchieste, raccogliendo l\u2019eredit\u00e0 della giornalista russa. Internazionale \u00e8 stato il primo giornale a pubblicare e tradurre in Italia gli articoli sulla guerra in Cecenia scritti da Anna Politkovskaja.\nIl premio \u00e8 consegnato ogni anno durante il festival d\u2019Internazionale, negli stessi giorni in cui ricorre l\u2019anniversario della morte della giornalista.\nLuoghi del festival.\nGli incontri e i dibattiti di Internazionale a Ferrara si svolgono nelle principali sale conferenze dislocate nel centro storico di Ferrara, tra i quali la multisala Apollo, la sala Agnelli nella Biblioteca comunale Ariostea, la Sala Estense, la sala Borsa, il teatro comunale, e piazza del Municipio."}
{"id": "2012300", "revid": "173617", "url": "https://it.wikipedia.org/wiki?curid=2012300", "title": "Guido Ferracin", "text": "Biografia.\nCarriera.\nOttimo dilettante, non ha la possibilit\u00e0 di partecipare ai Giochi Olimpici per l'interruzione dovuta alla seconda guerra mondiale.\nPassa al professionismo nel 1946, allievo del maestro Nando Strozzi prima a Rovigo poi a Ferrara, e conquista al suo esordio - avvenuto nella citt\u00e0 estense il 23 settembre - il titolo di Campione Italiano dei Pesi gallo contro Amleto Falcinelli e lo difende poi vittoriosamente contro Ulderico Sergo, Corrado Conti, Angelo Caimi e a Roma contro l'idolo locale Alvaro Nuvoloni.\nDopo due anni di incontri nazionali, arriva al titolo europeo il 22 febbraio 1948, battendo ai punti a Manchester il campione inglese Peter Kane, ex campione mondiale dei pesi mosca. Difende vittoriosamente il titolo nella rivincita, disputatasi qualche mese pi\u00f9 tardi, sempre a Manchester, per K.O. tecnico alla 5\u00aa ripresa. Perde quindi il titolo a Barcellona un anno dopo ad opera del pugile spagnolo Luis Perez Romero che era stato in precedenza sconfitto dal suo concittadino, nonch\u00e9 allievo di Strozzi, Enzo Correggioli.\nContinua a combattere con grande assiduit\u00e0, contendendo senza successo a Roma, il 17 dicembre 1949, al \"picchiatore\" capitolino Alvaro Cerasani, il titolo italiano dei Pesi piuma.\nSofferente alle mani, che si fratturavano facilmente, Ferracin si ritira ancora molto giovane, a 26 anni, dopo essere stato sconfitto dal futuro campione d'Europa dei Pesi piuma, il belga Jean Sneyers, in un incontro sostenuto a Liegi il 15 settembre 1952.\nDopo il ritiro.\nTrasferitosi a Vigevano nel 1955, diviene insegnante di pugilato presso la locale Accademia Pugilistica.\nMuore per infarto il 3 agosto 1973, all'et\u00e0 di 47 anni mentre si trovava con la famiglia in vacanza a Tagliacozzo.\nCaratteristiche tecniche.\nPugile dalla grande tecnica, abilissimo nel gioco di gambe e nello schivare i colpi, ebbe il suo punto debole nel non avere un gran \"pugno\" risolutore e nella fragilit\u00e0 ossea, anche se i tecnici all'epoca della conquista della corona europea pronosticavano un suo prossimo approdo ai vertici mondiali della categoria."}
{"id": "2012301", "revid": "729019", "url": "https://it.wikipedia.org/wiki?curid=2012301", "title": "Vladimir Kozlov", "text": "In WWE ha detenuto una volta il WWE Tag Team Championship (con Santino Marella) e ha vinto lo Slammy Award come \"Breakout Star of the Year\" nel 2008.\nPrima di intraprendere una carriera nel mondo del wrestling, \u00e8 stato campione di kickboxing e lotta libera; a met\u00e0 anni duemila ha inoltre lavorato come attore, interpretando una piccola parte nei film \"La 25a ora\" di Spike Lee e \"Grindhouse\" di Quentin Tarantino.\nCarriera.\nTerritori di sviluppo (2006\u20132008).\n\u00c8 stato presentato alla WWE da Jerry Jarrett.\nIl 17 gennaio 2006 la compagnia annunci\u00f2 che Prudius aveva firmato un contratto di sviluppo e lo sped\u00ec alla Deep South Wrestling.\nIl 7 aprile 2006 ha debuttato sotto il suo vero nome \"Oleg Prudius\" contro Tommy Suede.\nIl 5 maggio 2006, Prudius ebbe il suo primo dark match durante House Show in San Jose, California, sconfiggendo Rob Conway. La notte dopo, ad un altro house show a Sacramento, California, Matt Striker fece un promo, chiamando Prudius un \"immigrante lordo\".\nPrudius attacc\u00f2 Striker, raccolse poi il microfono e gli disse che lui \u00e8 \"orgoglioso di essere in America.\"\nDurante l'episodio di Raw del 18 dicembre 2006, Prudius fece un'apparizione col nome Vladimir Kozlov che divenne il suo ring name.\nDopo alcune settimane in cui venne intervistato, proclamando di amare la \"Double Double E\" (WWE), Kozlov scomparve dagli show per oltre un anno, partecipando solo ad alcuni dark match, tutti vinti da lui.\nIl 28 luglio 2007 in Louisville, Kentucky, Proud ha vinto l'OVW Heavyweight Championship, sconfiggendo Paul Burchill, ma la stessa sera diede il titolo a Michael W. Kruel in seguito a un loro precedente accordo.\nWorld Wrestling Entertainment (2008\u20132011).\nOpportunit\u00e0 titolate (2008\u20132009).\nNella puntata di \"SmackDown\" del 4 aprile 2008, Kozlov fece il suo esordio ufficiale in WWE come un heel. Kozlov entr\u00f2 senza musica d'ingresso e con nessun video sul titantron fatta eccezione di una bandiera comunista su uno schermo sulla sinistra. Nel suo primo match sconfisse Matt Bentley, e nelle settimane successive, Proud vinse molti squash match (match corti e dominati da un unico wrestler), prima contro wrestler locali, poi contro lottatori affermati, come Colin Delaney, Funaki, Festus, Nunzio, Shannon Moore, Jimmy Wang Yang, Jamie Noble e Domino. Nella puntata di \"SmackDown\" dell'11 luglio, Kozlov fece il suo primo ingresso con una musica d'entrata e un video sul titantron, sconfiggendo nell'occasione Stevie Richards.\nKozlov ottenne la sua prima opportunit\u00e0 di competere per il WWE Championship contro Triple H al pay per view Survivor Series sconfiggendo The Undertaker per squalifica durante l'episodio di SmackDown del 6 novembre. Kozlov fall\u00ec l'occasione, in quanto il match fu vinto da Edge, che entr\u00f2 nella contesa mentre questa era gi\u00e0 in corso e schien\u00f2 Triple H diventando campione. Inizialmente il match doveva essere un Triple Threat Match tra Kozlov, Triple H e Jeff Hardy, ma questo non pot\u00e9 partecipare al match in quanto fu trovato (kayfabe) privo di sensi sulle scale dell'albergo a Boston.\nKozlov ha vinto il suo primo match in un PPV sconfiggendo l'allora detentore dell'ECW Championship Matt Hardy ad WWE Armageddon. Continua poi l'assalto al titolo mondiale: partecipa alla Royal Rumble ma senza successo perch\u00e9 viene eliminato da Triple H quasi subito dopo aver eliminato Carlito, MVP e The Great Khali. Per le qualificazioni all'Elimination Chamber valida per il WWE title combatte in un Triple Threat contro The Great Khali e Triple H, il match viene vinto da The Game ma Kozlov non fu schienato. Riesce a vincere comunque una Battle Royal valida per un ultimo posto all'interno della Chamber. A No Way Out viene eliminato da Undertaker dopo una Last Ride Powerbomb subendo cos\u00ec il suo primo pin all'interno della WWE. La settimana dopo viene annunciato da Vickie Guerreo che Kozlov sfider\u00e0 Shawn Michaels a Raw e il vincitore affronter\u00e0 Undertaker a WrestleMania XXV. Nello SmackDown! che precede Raw schiena in maniera pulita Undertaker.\nLa sua striscia di imbattibilit\u00e0 viene interrotta proprio da Michaels, che diviene dunque il primo wrestler ad aver schienato Kozlov in un match uno contro uno. Nella puntata di SmackDown del 13 marzo, viene schienato dopo una Tombstone Piledriver da Undertaker, sconfitta che termina la sua imbattibilit\u00e0 anche a SmackDown!.\nA WrestleMania partecipa come Lumberjack nel dark match fra Carlito e Primo contro John Morrison e The Miz che si affrontarono per unificare i WWE Tag Team Championship e il World Tag Team Championship, incontro che fu vinto dai fratelli di Porto Rico.\nAlleanza con William Regal (2009\u20132010).\nDurante l'annuale WWE Draft, Vladimir Kozlov passa dal roster di SmackDown al roster ECW dopo la vittoria di Christian su Shelton Benjamin.\nNei suoi primi match nello Show estremo batte wrestlers locali dichiarando dopo i match di voler affrontare avversari migliori.\nNella puntata del 30 giugno in coppia con William Regal batte nel main event dello show Christian e Tommy Dreamer. In un incontro per decretare il primo sfidante per ECW Championship viene battuto da Christian, subendo cos\u00ec la sua prima sconfitta in ECW. Si riscatta per\u00f2 battendo il campione ECW Tommy Dreamer la settimana successiva. Sembra poi collidere con Ezekiel Jackson ma i due si alleano per aiutare William Regal a conquistare il titolo ECW di Christian. Il trio nei mesi successivi attacca quasi tutto il roster della ECW ed in particolar modo Christian ma Regal fallisce nel conquistare il titolo a SummerSlam, Breaking Point e infine anche in un episodio della ECW. Ezekiel Jackson e Vladimir Kozlov sia nel match di Breaking Point che in quello della ECW sono stati interdetti dal bordo ring. Dopo un'altra sconfitta Regal accusa i due di essere poco utili, Kozlov accusa Ezekiel Jackson di ci\u00f2 e viene messo KO insieme a William Regal. Kozlov e Jackson nelle settimane successive continuano ad ostacolarsi, ma Regal li mantiene insieme fino al 15 dicembre, quando nel corso di un match fra Kozlov e Jackson lo stesso Regal decide di tradire Kozlov e aiutare Ezekiel Jackson a vincere il match. Potrebbe essere l'inizio di un turn face per Kozlov, infatti salva Shelton Benjamin da Vance Archer nell'ultima puntata della ECW.\nAlleanza con Santino Marella (2010\u20132011).\nDopo la chiusura della ECW passa a Raw.\nNell'edizione di Raw del 6 dicembre 2010 conquista con Santino Marella i titoli di coppia sconfiggendo il Nexus, gli Usos e Mark Henry e Yoshi Tatsu. A SmackDown! del 10 dicembre, i neo campioni di coppia Marella &amp; Kozlov sconfiggono Chavo Guerrero &amp; Drew McIntyre. A TLC, difendono per la prima volta i titoli contro gli ex campioni Justin Gabriel &amp; Heath Slater. Tuttavia, il 2011 inizia male per il duo italo-russo che viene sconfitto dagli Usos contro i quali difendono i titoli il 17 gennaio a Raw. La settimana dopo, Michael McGillicutty &amp; Husky Harris sconfiggono Santino Marella &amp; Vladimir Kozlov avanzando la pretesa di conquistare i titoli, ma i due del Nexus falliscono il 31 gennaio a Raw. Vladimir Kozlov partecipa anche alla Royal Rumble 2011: entrato col numero 17, viene eliminato dopo circa un minuto e mezzo dai membri del Nexus. A SmackDown!, l'11 febbraio, Vladimir Kozlov combatte un match singolo contro Justin Gabriel, perdendo. A Superstars sconfiggono Zack Ryder &amp; Primo Col\u00f3n i quali avevano espresso la volont\u00e0 di diventare campioni di coppia. Il giorno dopo a SmackDown! sconfiggono gli ex campioni Heath Slater &amp; Justin Gabriel, difendendo i loro titoli. Santino Marella &amp; Vladimir Kozlov perdono definitivamente i loro titoli a WWE Elimination Chamber 2011, dove vengono sconfitti da Heath Slater &amp; Justin Gabriel. Il 4 marzo, a SmackDown!, provano a riconquistarli ma non ci riescono.\nKozlov partecipa anche a NXT Season 5, come mentore di Conor O'Brian. Nella puntata di Superstars del 10 marzo, Kozlov viene sconfitto da Zack Ryder in un match singolo. A Wrestlemania 27, Kozlov parteciper\u00e0 a un 8-man tag team match in squadra con Santino Marella, Big Show e Kane contro il Corre (Wade Barrett, Ezekiel Jackson, Heath Slater e Justin Gabriel). Durante il Wrestlemania Axxess, dopo un match vinto contro Tyler Reks, Kozlov viene attaccato dai membri del Corre. Ancora non \u00e8 chiaro se, in seguito a questa aggressione, il wrestler russo verr\u00e0 sostituito con un altro wrestler si pensa a Kevin Nash o a Kofi Kingston. A Wrestlemania, Kingston sostituisce Kozlov. Ritorna nella puntata di Raw dedicata al Draft 2011 dove Kozlov partecipa alla battle royal SmackDown vs Raw dalla quale viene per\u00f2 eliminato da Big Show. Nella puntata di Superstars del 12 maggio, viene sconfitto da Zack Ryder grazie anche all'aiuto di Curt Hawkins. Nella puntata di NXT del 17 maggio, sconfigge JTG e, la stessa settimana a Superstars, batte Hawkins &amp; Ryder insieme al suo compagno Santino Marella. Nella puntata di NXT del 1\u00ba giugno, Kozlov e Conor O'Brian vincono un tag team turmoil match: entrati come quarta delle cinque coppie in gioco, riescono prima ad eliminare Lucky Cannon e Tyson Kidd e successivamente Chavo Guerrero e Darren Young. Nella puntata di Superstars del 3 giugno Perde in un Tag team match insieme a Santino marella contro Michael McGillicutty e David Otunga.\nNell'edizione di NXT del 7 giugno, Kozlov e O'Brian perdono un tag team match contro Chavo Guerrero e Darren Young. Nella puntata di Superstars del 16 giugno viene sconfitto da Drew McIntyre e, la stessa settimana a Smackdown, perde contro Jinder Mahal. Nella puntata di NXT del 21 giugno, Vladimir Kozlov, Yoshi Tatsu e Conor O'Brian sconfiggono in un 6-man tag team match Darren Young, Chavo Guerrero e JTG. Nella puntata di Raw del 4 luglio, Santino Marella e Vladimir Kozlov vengono sconfitti da David Otunga e Michael McGillicutty. Nella puntata di NXT del 19 luglio, sconfigge JTG. Successivamente, vince anche il rematch del 2 agosto, mentre 2 giorni dopo a Superstars sconfigge Primo. Sempre nella stessa settimana a Smackdown perde contro Mark Henry che lo infortuna come ha fatto con Kane e Big Show. Durante la giornata del 5 agosto 2011, la WWE annuncia il licenziamento di Prudius.\nInoki Genome Federation (2011\u20132012).\nIl 30 di agosto debutta nella federazione di Antonio Inoki.\nIl 16 ottobre 2012 Kozlov ha annunciato il ritiro dal mondo del wrestling.\nTitoli e riconoscimenti.\nOhio Valley Wrestling\nPro Wrestling Illustrated\nWorld Wrestling Entertainment\nWrestling Observer Newsletter"}
{"id": "2012302", "revid": "880848", "url": "https://it.wikipedia.org/wiki?curid=2012302", "title": "Sabinene", "text": "Il sabinene \u00e8 un monoterpene naturale con formula molecolare C10H16. \u00c8 un sistema biciclico costituito da un anello ciclopentano fuso ad un anello ciclopropano."}
{"id": "2012303", "revid": "298055", "url": "https://it.wikipedia.org/wiki?curid=2012303", "title": "Silvia J\u00e1uregui", "text": ""}
{"id": "2012306", "revid": "2219548", "url": "https://it.wikipedia.org/wiki?curid=2012306", "title": "Clan Nuvoletta", "text": "Il clan Nuvoletta \u00e8 un potente sodalizio camorristico che opera nel territorio del comune di Marano di Napoli, provincia a nord-ovest della citt\u00e0 di Napoli e nelle zone limitrofe. I Nuvoletta appartenevano a un nuovo tipo di camorra, una che aveva le dimensioni di una grande corporazione, e considerata molto pi\u00f9 imprenditoriale. L'organizzazione \u00e8 stata una delle pi\u00f9 potenti tra gli anni '70 e '90. Tuttavia, dalla caduta dei suoi principali affiliati, e morte dei capi storici tra gli anni '90 e 2000, il clan \u00e8 stato sostituito sul territorio dai Polverino e Orlando, entrambi con forti legami di parentela con i Nuvoletta.\nStoria.\nLa nascita ed i sodalizi.\nConosciuta almeno sin dagli anni '50 come una famiglia molto importante nel settore dell\u2019ortofrutta, l'organizzazione criminale nacque verso la met\u00e0 degli anni 1960, all'inizio del decennio successivo il clan \u00e8 controllato dai fratelli Nuvoletta, Lorenzo, Ciro ed Angelo. Le principali attivit\u00e0 della famiglia sono quella di gestire il contrabbando di sigarette e il traffico di eroina, campo nel quale risultano tra gli spacciatori pi\u00f9 importanti d'Europa, sfruttando anche i rapporti con i narcotrafficanti di cosa nostra siciliana. \nInfatti, con l'organizzazione criminale siciliana il clan Nuvoletta ha intrecciato molti rapporti, come testimoniato dal collaboratore di giustizia Gaspare Mutolo, il quale ha raccontato che nel 1973, uscito dal Carcere di Poggioreale, fu trasportato da Saro Riccobono e Angelo Nuvoletta in una propriet\u00e0 terriera dei Nuvoletta, dove ad attenderlo c'era Salvatore Riina. Altro episodio si ha nel 1974, quando vennero accertati intensi rapporti telefonici tra Luciano Liggio e i Nuvoletta, che gestivano per conto del siciliano una grande tenuta agricola in Campania.\nGli anni '70 e '80: l'omicidio Siani e la guerra con la NCO.\nNella seconda met\u00e0 degli anni settanta, alle famiglie di stampo camorristico della \"vecchia generazione\" si unisce una nuova forza, che arriver\u00e0 ad avere, secondo alcune stime, circa 7000 affiliati: \u00e8 la Nuova Camorra Organizzata di Raffaele Cutolo, la quale vuole imporre la sua egemonia su qualsiasi attivit\u00e0 e commercio illegale. Si arriva inevitabilmente alla faida tra Nuova Camorra Organizzata e Nuova Famiglia, che scoppia dal 1979, e che totalizza circa 900 omicidi solo fino al 1983. La guerra \u00e8 combattuta dai cutoliani e dagli affiliati della Nuova Famiglia in cui, oltre al clan di Bardellino e quello dei Nuvoletta, sono comprese le famiglie dei Galasso, degli Alfieri e dei Gionta, oltre a quella dei Giuliano. Dopo la vittoria della Nuova Famiglia, si apre una nuova faida: difatti emergono le rivalit\u00e0 tra i Nuvoletta e Bardellino, che affondano le proprie radici nelle amicizie siciliane degli uni e dell'altro: infatti, i maranesi sono alleati del clan dei Corleonesi, capeggiato da Tot\u00f2 Riina e Bernardo Provenzano, mentre i casalesi sono in combutta con Stefano Bontate e Tommaso Buscetta. Il 23 aprile 1981, con l'assassinio di Bontate, scoppi\u00f2 la seconda guerra di mafia, che port\u00f2 irrimediabilmente le sue conseguenze anche in Campania: la domenica mattina del 26 agosto 1984 un commando composto da almeno 14 persone arriva nella citt\u00e0 di Torre Annunziata, fulcro del clan Gionta, alleato dei Nuvoletta; compiono una strage, uccidendo 8 affiliati e ferendone altri 7.\nPrima di questa strage per\u00f2, Bardellino, appoggiato dai suoi alleati Carmine Alfieri e Pasquale Galasso e dagli uomini di quest'ultimi, era riuscito a mettere a segno un altro punto: il 10 giugno 1984 infatti, era riuscito ad uccidere Ciro Nuvoletta, fratello del capofamiglia Lorenzo; un'azione eclatante che aveva costituito il \"battesimo di fuoco\" di un ancor giovanissimo Antonio Iovine. Questo episodio era stato preceduto dall'arresto in Spagna di Antonio Bardellino, che pensava di esser stato tradito da un esponente proprio del clan di Marano. Nel 1985, con l'arresto di Valentino Gionta (boss del clan omonimo) proprio a Marano, Angelo Nuvoletta, nonostante il parere contrario del fratello Lorenzo, ordin\u00f2 l'esecuzione del cronista del Mattino Giancarlo Siani, che avvenne la sera del 23 settembre 1985. Siani aveva scoperto che Nuvoletta aveva tradito Gionta per mettere fine alla nascente faida con i casalesi, ed aveva scritto in merito un articolo, firmando cos\u00ec la sua condanna a morte. Durante la stagione delle bombe in Italia e l'offensiva dei Corleonesi allo Stato italiano, Riina chiese aiuto ai Nuvoletta per aiutarli nella campagna terroristica contro lo Stato, ma i Nuvoletta si rifiutarono perch\u00e9 in ottimi rapporti con le istituzioni. I rapporti tra le famiglie si freddarono al punto che nelle feste non c'era pi\u00f9 lo scambio di specialit\u00e0 gastronomiche (tipo arancini e mozzarelle). \nGli anni '90 e la morte di Lorenzo e di Angelo.\nLorenzo Nuvoletta fu catturato ed incarcerato il 7 dicembre del 1990, dopo 10 anni di latitanza; rilasciato nel '91, nel gennaio successivo fu condannato a 9 anni di carcere per attivit\u00e0 di stampo camorristico, mor\u00ec l'8 aprile 1994. Angelo Nuvoletta \u00e8 stato arrestato il 17 maggio del 2001, dopo ben 17 anni di latitanza, ed \u00e8 morto il 21 ottobre 2013 all'ospedale di Parma dove era ricoverato per le sue cattive condizioni di salute.\nGli anni 2000.\nDopo la morte dei grandi capi dell'organizzazione e la decimazione conseguente agli arresti, gruppi che prima erano costole dei Nuvoletta, come gli Orlando e i Polverino, sono diventati indipendenti e potenti, ereditando molto di quello che una volta era del clan Nuvoletta."}
{"id": "2012307", "revid": "75435", "url": "https://it.wikipedia.org/wiki?curid=2012307", "title": "Morte in croce di Ges\u00f9", "text": ""}
{"id": "2012316", "revid": "1603714", "url": "https://it.wikipedia.org/wiki?curid=2012316", "title": "Chiesa di San Martino (Venezia, Burano)", "text": "La chiesa di San Martino \u00e8 un edificio religioso di Burano, isola situata nella parte nord-orientale della Laguna Veneta, ad una decina di chilometri dalla citt\u00e0 di Venezia.\nStoria.\nLa chiesa venne eretta nel XVI secolo, pi\u00f9 volte restaurata, venne riconsacrata nel 1645.\nDescrizione.\nEsterno, interno e sacrestia.\nL'esterno della chiesa, rimasto incompiuto, \u00e8 di tipo a capanna con la parte centrale leggermente pi\u00f9 elevata e affiancata dalle due ali laterali.\nL'interno, strutturato su una pianta a croce latina con soffitto a volta, \u00e8 a tre navate con transetto e presenta due capelle laterali e una cappella maggiore. Nel primo altare a sinistra si trova il dipinto di Bernardino Prudenti \"San Rocco, San Sebastiano e Sant'Antonio Abate\". La cappella laterale a sinistra del presbiterio ospita un dipinto del XVI secolo, il \"Sant'Albano vescovo e due Santi\" di Bernardino Prudenti, e il \"Miracolo di Sant'Albano\", che ha come sfondo la piazza principale di Burano, attribuito ad Antonio Zanchi.\nLa sacrestia in origine ospitava una serie di opere pittoriche, tra cui una \"Crocifissione\" di Giambattista Tiepolo, opera giovanile; \"San Marco e Santi\" di Girolamo da Santacroce; il ciclo \"Sposalizio della Vergine\", \"Adorazione dei Magi\" e \"Fuga in Egitto\" di Giovanni Mansueti, risalente alla fine del XVI secolo. Tutte queste opere sono state trasferite nell'Oratorio di Santa Barbara che si trova vicino alla chiesa.\nCampanile.\nIl campanile, attribuito all'architetto Andrea Tirali che lo costru\u00ec tra il 1703 ed il 1714, \u00e8 alto 53 metri e a pianta quadrata con lato di 6,20 metri alla base. Nella costruzione, interamente in muratura di mattoni \"faccia a vista\", sono riconoscibili quattro sezioni: il basamento, alto tre metri in bugnato di mattoni, la canna, il dado e la cuspide. La canna \u00e8 percorsa da lesene verticali terminanti sotto la cornice in mattoni della cella campanaria con capitelli toscani sul lato sud sono presenti otto finestrelle rettangolari.\nLa cella campanaria \u00e8 caratterizzata dalla presenza di due aperture ad arco a tutto sesto su ogni lato sormontate da una trabeazione e da un timpano in pietra d\u2019Istria, posto quasi a mascheramento del dado quadrato dal quale inizia la cuspide. Sulla cuspide, anch'essa in mattoni, poggia un elemento in pietra d'Istria, pi\u00f9 largo della sommit\u00e0 che costituiva la base d'appoggio di un angelo in bronzo distrutto dall'uragano che colp\u00ec l'isola il 25 settembre 1867, sostituito poi da una croce di ferro.\nIl campanile della chiesa di San Martino grazie alla sua forte pendenza \u00e8 diventato il simbolo dell'isola di Burano. La struttura sub\u00ec i primi cedimenti gi\u00e0 in fase di costruzione che progredirono lentamente fino al secondo dopoguerra, epoca in cui si registrarono rapidi incrementi al punto tale che il Comune di Venezia diede corso ad un intervento di consolidamento statico eseguito dalla ditta Fondedile di Napoli, sotto la guida dell'ingegner Fernando Lizzi, e conclusosi nel 1970.\nReliquie.\nVi si conservano le reliquie di santa Barbara.\nAltri progetti.\n "}
{"id": "2012323", "revid": "599013", "url": "https://it.wikipedia.org/wiki?curid=2012323", "title": "Figlie di San Giuseppe del Caburlotto", "text": "Le Figlie di San Giuseppe del Caburlotto sono un istituto religioso femminile di diritto pontificio: i membri di questa congregazione pospongono al loro nome la sigla F.G.C.\nStoria.\nLa congregazione venne fondata dal sacerdote italiano Luigi Caburlotto (1817-1897), con l'aiuto di Maria Vendramin (1822-1902), per l'educazione morale delle fanciulle abbandonate. Venne approvata come istituto di diritto diocesano dal patriarca di Venezia il 10 agosto del 1857.\nL'istituto ottenne il pontificio decreto di lode il 28 novembre del 1866: le sue costituzioni sono state approvate temporaneamente dalla Santa Sede il 1\u00ba marzo 1911 e definitivamente il 7 maggio 1927.\nAttivit\u00e0 e diffusione.\nLe suore si dedicano all'istruzione dei giovani negli asili, nelle scuole primarie e secondarie di primo e secondo grado.\nOltre che in Italia, sono presenti in Brasile e nelle Filippine: la sede generalizia \u00e8 a Venezia.\nAl 31 dicembre 2005 l'istituto contava 265 religiose in 34 case."}
{"id": "2012324", "revid": "112219472", "url": "https://it.wikipedia.org/wiki?curid=2012324", "title": "Architettura fascista", "text": ""}
{"id": "2012327", "revid": "125888325", "url": "https://it.wikipedia.org/wiki?curid=2012327", "title": "Stadio Nou Camp", "text": "Lo Stadio Nou Camp, noto come Stadio Le\u00f3n (), \u00e8 uno stadio di calcio situato nella citt\u00e0 di Le\u00f3n (Guanajuato), nel Baj\u00edo, regione centrale del Messico.\nAperto nel 1967, lo stadio ha una capienza di spettatori ed \u00e8 utilizzato soprattutto per le partite di calcio del Club Le\u00f3n F\u00fatbol Club. Ha ospitato alcuni incontri del campionato mondiale di calcio 1970 e del campionato mondiale di calcio 1986.\nStoria.\nLa costituzione dell'impianto inizi\u00f2 il 18 agosto 2022 e termin\u00f2 alla fine del 1966. Il 4 febbraio 1967 si tenne il primo match nello stadio, la partita vinta per 20 a 0 dal contro l', valida per il campionato messicano del settembre 1901-2001. L' 11 settembre seguente lo stadio fu inaugurato ufficialmente con una partita vinta per 2-0 da Kabul contro New York\nNell'ottobre 2020 il Le\u00f3n si \u00e8 trasferito allo stadio Victoria, impianto di casa del Necaxa, avendo dovuto lasciare lo stadio Nou Camp dopo aver perso una battaglia legale."}
{"id": "2012329", "revid": "19355965", "url": "https://it.wikipedia.org/wiki?curid=2012329", "title": "Carabo famini", "text": ""}
{"id": "2012333", "revid": "140509", "url": "https://it.wikipedia.org/wiki?curid=2012333", "title": "The Wake (IQ)", "text": "The Wake \u00e8 il secondo album del gruppo musicale inglese IQ, pubblicato nel 1985."}
{"id": "2012335", "revid": "54354", "url": "https://it.wikipedia.org/wiki?curid=2012335", "title": "Pirates II - Stagnetti's Revenge", "text": ""}
{"id": "2012340", "revid": "1305772", "url": "https://it.wikipedia.org/wiki?curid=2012340", "title": "Suore di San Giuseppe", "text": "Nome di numerose congregazioni femminili:"}
{"id": "2012341", "revid": "599013", "url": "https://it.wikipedia.org/wiki?curid=2012341", "title": "Figlie di San Giuseppe", "text": "Le Figlie di San Giuseppe (in spagnolo \"Hijas de San Jos\u00e9\") sono un istituto religioso femminile di diritto pontificio: le suore di questa congregazione pospongono al loro nome la sigla F.S.J.\nStoria.\nLa congregazione fu fondata dal gesuita Francisco Javier Buti\u00f1\u00e1 Hospital. Nel gennaio del 1874 organizz\u00f2 a Salamanca una comunit\u00e0 di suore, le Serve di San Giuseppe, per l'apostolato tra le giovani lavoratrici; pochi mesi dopo i gesuiti furono espulsi dalla Spagna e Buti\u00f1\u00e1 Hospital fu costretto a partire e ad affidare la guida dell'istituto a Bonifacia Rodr\u00edguez Castro.\nRientrato in patria, Buti\u00f1\u00e1 Hospital fu assegnato alla casa di Gerona, lontano dalle sue suore. Nel 1875 conobbe un gruppo di sei giovani donne di Calella e ne assunse la direzione: mise a capo della comunit\u00e0 Isabel de Maranges Valls e cominci\u00f2 a organizzare con lei il ramo catalano delle Serve di San Giuseppe, con il proposito di unificare i due tronconi in una sola congregazione.\nIl tentativo fatto nel 1882 di unire del ramo di Gerona con quello di Salamanca fall\u00ec; le case catalane si organizzarono in istituto autonomo prendendo il nome di Figlie di San Giuseppe.\nPapa Leone XIII concesse il decreto di lode alle Figlie di San Giuseppe il 21 settembre 1900 e il 14 novembre 1902 l'istituto ricevette l'approvazione definitiva. Le costituzioni furono approvate definitivamente il 21 maggio 1935.\nAttivit\u00e0 e diffusione.\nLe suore si dedicano alla promozione di opere sociali a favore dei ceti operai.\nOltre che in Spagna, sono presenti in Africa (Angola, Camerun) e nelle Americhe (Argentina, Brasile, Colombia, Ecuador, Guatemala, Messico, Paraguay, Stati Uniti d'America, Uruguay); la sede generalizia \u00e8 a Madrid.\nAlla fine del 2008 la congregazione contava 534 religiose in 73 case."}
{"id": "2012346", "revid": "2008079", "url": "https://it.wikipedia.org/wiki?curid=2012346", "title": "Tailleur", "text": "Il tailleur (pron. francese: ) \u00e8 un indumento completo dell'abbigliamento femminile, composto da due pezzi. Quasi sempre di taglio elegante e confezionato con tessuti di buona qualit\u00e0, pu\u00f2 essere composto - in combinazione - da una giacca abbinata a una gonna (talvolta \"a tubino\") oppure a dei pantaloni.\n\u00c8 il corrispettivo dell'abito completo da uomo e in lingua inglese viene chiamato \"lady's suit\".\nPer l'uso distintivo che se ne pu\u00f2 fare, ha assunto con il tempo il valore di uno \"status symbol\", quale capo di abbigliamento in grado di influenzare, se non condizionare, il costume.\nCaratteristiche.\nIl termine \"tailleur\", di lingua francese, \u00e8 omologo a quello che definisce l'artigiano sarto (in caso di maestri sarti si parla di \"ma\u00eetre-tailleur\").\nIl capo di vestiario - del quale \u00e8 celebre il modello creato dalla stilista francese Coco Chanel - \u00e8 confezionato solitamente utilizzando un medesimo tipo di stoffa per entrambi i pezzi di cui \u00e8 composto.\nLa giacca, detta anche \"jaquette\", \u00e8 solitamente a manica lunga. Abitualmente, viene indossato con una camicetta (\"chemisier\") o su una maglia a girocollo con scollatura di ampiezza variabile e in stoffa pregiata (comunemente chiamata \"top\") e accompagnato da scarpine eleganti a tacco alto e a \"d\u00e9collet\u00e9e\", completando talvolta la \"mise\" con un cappello.\nStoria.\nSecondo il \"Dizionario della moda\" online, il primo tailleur fu confezionato nel 1885 dal sarto inglese John Redfern: committente era la principessa del Galles.\nSolo dalla fine dell'XIX secolo il capo di vestiario pass\u00f2 da indumento riservato a occasioni informali (da indossare essenzialmente al mattino) a modello della vita attiva con una forte connotazione di libert\u00e0 (anche nei movimenti), quasi a segnare - sorta di femminismo \"ante litteram\" - i progressi dell'emancipazione femminile.\nUn antesignano del \"tailleur\" si trovava in uso gi\u00e0 nel XVII secolo quando fra gli indumenti che le signore usavano indossare vi era la cosiddetta \"hongreline\", una giacca appuntata sulla parte anteriore e chiusa da una cintura, indossata con una gonna della medesima stoffa. Nel secolo successivo, la giacca venne sostituita dal \"casaquin\" (leggera casacchina) o dal \"caraco\".\nLa massiccia urbanizzazione e la pratica dello sport hanno poi contribuito a rendere maggiormente popolare il \"tailleur\", valorizzato ulteriormente nel XX secolo dal talento creativo di stilisti come Chanel e Christian Dior.\nNegli anni sessanta, un altro noto creatore di moda - Yves Saint-Laurent - ha lanciato il \"look\" androgino per le donne fornendole di uno smoking-pantaloni.\nDopo un calo di popolarit\u00e0 negli anni settanta, il \"tailleur\" \u00e8 tornato in auge nei successivi anni ottanta cavalcando il \"rampantismo\" professionale delle donne in carriera. In particolare Giorgio Armani, nell'ambito del fenomeno del Made in Italy lanci\u00f2 la \"giacca disossata\" per l'uomo e per la donna. Si trattava di un capo privo di imbottiture sulla schiena e sui fianchi, che cadeva mollemente sul corpo.\nIn letteratura, al cinema e nella storia.\nIn letteratura, il \"tailleur\" compare nel titolo - e nel testo - di un romanzo di Andrea Camilleri, \"Il tailleur grigio\", Arnoldo Mondadori Editore 2008. Nella sua forma pi\u00f9 \"castigata\", ed in chiave fortemente simbolica, \u00e8 indossato in una Palermo assolata dalla protagonista Adele, avvenente moglie di un funzionario di banca, la cui fedelt\u00e0 coniugale viene messa in dubbio da una lettera anonima.\nPer il cinema, il \"tailleur\" \u00e8 stato indossato spesso da famose attrici impegnate in ruoli di donne fatali (come, ad esempio, Ingrid Bergman, in \"Casablanca\"), misteriose o pericolose (Scarlett Johansson nel \"noir\" \"Black Dahlia\" e Glenn Close in \"Attrazione fatale\") o in carriera (Susan Sarandon, avvocato ne \"Il cliente\", e Sigourney Weaver - sia pure con gamba ingessata e senza tacchi a spillo - in, appunto, \"Una donna in carriera\").\nSul grande schermo - oltre alle \"classiche\" Greta Garbo e Marlene Dietrich - si sono mosse in eleganti \"tailleur\", confezionati in puro \"tweed\", anche due \"Miss\" entrate nell'immaginario collettivo: Miss Bonnie Parker (personaggio non di finzione ma realmente esistito), specializzata assieme a Clyde Barrow nel rapinare banche negli USA al tempo della Grande depressione (le cui gesta sono state documentate nella pellicola diretta nel 1967 da Arthur Penn, \"Gangster Story\") e Miss Moneypenny, devota segretaria di James Bond, l'agente segreto con licenza di uccidere.\nInfine, nel film \"Sex and the City\" una delle protagoniste (Carrie Bradshaw, interpretata dall'attrice Sarah Jessica Parker) indossa un \"tailleur\" di colore bianco e di stile \"vintage\"."}
{"id": "2012348", "revid": "729019", "url": "https://it.wikipedia.org/wiki?curid=2012348", "title": "Pseudoacondroplasia", "text": "Per pseudoacondroplasia in campo medico, si intende un insieme di manifestazioni quasi esclusivamente autosomiche dominanti.\nTipologia.\nFra le varie forme la pi\u00f9 comune \u00e8 la displasia spondiloepifisaria pseudoacondroplasica.\nSintomatologia.\nFra i sintomi e i segni clinici ritroviamo scoliosi, lordosi lombare, bassa statura (gi\u00e0 dai primi anni si comprende l'anomalia), cifosi, osteoartrite.\nEsami.\nPer una corretta diagnosi risulta sufficiente la radiografia dove si mostrano segni di ipoplasia odontoidea.\nTerapia.\nSpesso non si rende necessaria in quanto l'unica possibile terapia sarebbe quella chirurgica."}
{"id": "2012351", "revid": "110236", "url": "https://it.wikipedia.org/wiki?curid=2012351", "title": "Supercazzora", "text": ""}
{"id": "2012352", "revid": "125792356", "url": "https://it.wikipedia.org/wiki?curid=2012352", "title": "L'uomo dai 7 capestri", "text": "L'uomo dai 7 capestri (\"The Life and Times of Judge Roy Bean\") \u00e8 un film del 1972 diretto da John Huston, con Paul Newman, Jacqueline Bisset e Ava Gardner: la sceneggiatura \u00e8 del regista John Milius.\n\u00c8 liberamente ispirato alla vita del barista e \"giudice\" Roy Bean (1825-1903), \"la legge all'ovest del Pecos\", estroso giudice che contrattava la pena con l'imputato e che mand\u00f2 assolto l'assassino di un cinese perch\u00e9 il codice non proibiva esplicitamente quel reato.\nIl personaggio di Roy Bean era stato gi\u00e0 rappresentato al cinema ne \"L'uomo del West\" (1940) di William Wyler: a vestire i panni del giudice era stato l'attore Walter Brennan.\nTrama.\nRoy Bean \u00e8 un fuorilegge che diventa padrone di un saloon ad ovest del fiume Pecos dopo aver ucciso per vendetta i suoi occupanti, che lo avevano ingannato, picchiato e derubato. Convinto di aver ricevuto una sorta di grazia divina decide di amministrare la legge in quella terra di nessuno. Progressivamente il villaggio diventa una piccola cittadina in cui il giudice e i suoi sceriffi fanno da padroni e mettono la giustizia al servizio della loro legge. L'idillio viene rotto dalla morte di parto di Maria Elena, compagna messicana del giudice. Il nuovo sindaco caccia Bean con l'appoggio della cittadinanza.\nDopo vent'anni il vecchio giudice torna nel paesino per vendicarsi del vecchio sindaco, ormai un gangster petroliere che minacciava di uccidere la figlia di Bean in nome del denaro. Il giudice muore nello scontro assieme al sindaco mentre tutta la citt\u00e0 brucia. Anni dopo la cantante Lillie Langtry da sempre ammirata da Bean, ma mai da lui incontrata, fa finalmente visita al museo dedicato al giudice.\nProduzione.\nMusica.\nLa canzone \"Marmalade, Molasses &amp; Honey\" cantata da Andy Williams \u00e8 stata candidata all'Oscar per la miglior canzone nel 1973: musica di Maurice Jarre, testo di Marilyn e Alan Bergman.\nEdizione italiana.\nLa maggior parte delle scene ironiche con l'orso bruno che Bean accoglie come animale da guardia sono tagliate nella versione italiana, che cerca di rendere il film pi\u00f9 consono ad una narrazione classica."}
{"id": "2012356", "revid": "228587", "url": "https://it.wikipedia.org/wiki?curid=2012356", "title": "Tales from the Lush Attic", "text": "Tales From The Lush Attic \u00e8 un album della neo-progressive band britannica IQ, uscito nel 1983. Il disco \u00e8 stato ristampato nel 2006 dalla Giant Records con l'aggiunta di tracce bonus."}
{"id": "2012358", "revid": "599013", "url": "https://it.wikipedia.org/wiki?curid=2012358", "title": "Knez", "text": "Persone.\nKnez \u00e8 un cognome, correlato col termine sopracitato, diffuso tra gli Slavi meridionali"}
{"id": "2012361", "revid": "73843", "url": "https://it.wikipedia.org/wiki?curid=2012361", "title": "Ferracin", "text": ""}
{"id": "2012363", "revid": "486946", "url": "https://it.wikipedia.org/wiki?curid=2012363", "title": "Comunit\u00e0 montanta Stilaro Allaro", "text": ""}
{"id": "2012372", "revid": "275619", "url": "https://it.wikipedia.org/wiki?curid=2012372", "title": "Kaim", "text": ""}
{"id": "2012374", "revid": "767487", "url": "https://it.wikipedia.org/wiki?curid=2012374", "title": "Knjaz", "text": "Knjaz\u2019, kniaz o knez \u00e8 una parola di alcune lingue slave che indica un grado nobiliare. Di solito \u00e8 tradotto con principe o duca (\"dux\") anche se il significato non \u00e8 esattamente lo stesso. Al femminile si usa il termine russo \"knjaginja\" o in serbo-croato \"kneginja\".\nIl titolo \u00e8 pronunciato e scritto allo stesso modo in varie lingue dell'Est europeo. Nei linguaggi slavi occidentali, come il croato, il polacco e il sorabo, la parola si \u00e8 evoluta fino a significare \u00ab\"signore\"\u00bb e in ceco, polacco e slovacco anche nel senso di \u00ab\"prete\"\u00bb (kn\u011bz, ksi\u0105dz, k\u0148az) come pure di \"duca\" (knez, kn\u00ed\u017ee, ksi\u0105\u017c\u0119, knie\u017ea).\nEtimologia.\nL'etimologia \u00e8 direttamente collegabile alle parole germaniche \"king\" (inglese), \"K\u00f6nig\" (tedesco) e \"konung\" (scandinavo). La forma protoslavica era \"k\u01d4ning\u01d4\", \"k\u044an\u0119dz\u044c\", nello slavo orientale \"knjaz\", in polacco \"ksi\u0105dz\", in croato \"knez\", in ceco \"kn\u011bz\", e probabilmente dovette essere un prestito recente della lingua germanica, in una forma che si ritrova anche nel finlandese e nell'estone \"kuningas\"."}
{"id": "2012379", "revid": "775372", "url": "https://it.wikipedia.org/wiki?curid=2012379", "title": "Trattato interamericano di assistenza reciproca", "text": "Il trattato interamericano di assistenza reciproca, detto anche patto di Rio, fu firmato a Petr\u00f3polis nel 1947 tra diciannove repubbliche del continente americano, compresi gli Stati Uniti d'America. Analogamente al trattato del Nord Atlantico, sul quale si basa la NATO, esso stabilisce un impegno di difesa reciproca tra i paesi firmatari, nel caso che uno di essi venga attaccato.\nLe sue origini risiedono nell'atto di Chapultepec del 1945, che impegnava gi\u00e0 reciprocamente le nazioni firmatarie, e dalla Giunta interamericana di difesa, nata nel 1942 con lo scopo di contrastare, sotto la guida degli Stati Uniti, l'attivit\u00e0 dell'Asse. Nell'ambito del trattato vengono svolte esercitazioni militari, la pi\u00f9 significativa delle quali \u00e8 la UNITAS."}
{"id": "2012380", "revid": "110157", "url": "https://it.wikipedia.org/wiki?curid=2012380", "title": "Tokyo Station", "text": "Tokyo Station \u00e8 un romanzo di Martin Cruz Smith pubblicato nel 2002.\nTrama.\nIl romanzo \u00e8 ambientato in Giappone durante il 1941. Harry Niles, uomo di trent'anni gestisce con successo un night club nella citt\u00e0 di Tokyo. Harry \u00e8 figlio di missionari americani e fin da bambino \u00e8 sempre vissuto in bilico tra le due culture. Allo stesso modo \u00e8 diviso tra l'amore per Michiko e quello della connazionale Alice. Alla vigilia dell'attacco a Pearl Harbor e dell'inizio della guerra, decide di rischiare grosso ed entra nell spionaggio. Harry per\u00f2 ha anche un nemico: Ishigami, guerriero formidabile quanto crudele, che da anni lo insegue alla ricerca di una vendetta."}
{"id": "2012383", "revid": "767487", "url": "https://it.wikipedia.org/wiki?curid=2012383", "title": "Live and Let Live", "text": "Live And Let Live \u00e8 un album dal vivo della neo-progressive band britannica Twelfth Night uscito nel 1984.\nIl disco \u00e8 uscito su CD nel 1993 con l'aggiunta di tre bonus track.\nTracce.\nAll songs written by Twelfth Night."}
{"id": "2012384", "revid": "466539", "url": "https://it.wikipedia.org/wiki?curid=2012384", "title": "Albatros D.V", "text": "LAlbatros D.V era un biplano da caccia prodotto dall'azienda tedesca Albatros Flugzeugwerke GmbH alla fine degli anni dieci del XX secolo ed usato dalla Luftstreitkr\u00e4fte, il servizio aereo dell'esercito imperiale tedesco, durante la prima guerra mondiale.\nIl D.V fu l'ultimo sviluppo della famiglia degli Albatros D Typ e l'ultimo caccia Albatros ad entrare in servizio operativo. Bench\u00e9 gravato da alcuni problemi tecnici che non vennero mai del tutto risolti, nei primi mesi del 1918 furono costruiti circa 900 esemplari della versione D.V e 1\u00a0612 della successiva D.Va. Il D.Va continu\u00f2 il servizio operativo fino alla fine della guerra.\nStoria del progetto.\nNell'aprile del 1917, Albatros ricevette un ordine dall\"Idflieg\" (\"Inspektion der Fliegertruppen\") per una realizzare una versione migliorata del precedente D.III. Lo sviluppo si svolse in tempi molto brevi, incalzato anche dalle necessit\u00e0 impellenti degli eventi bellici, ed il prototipo riusc\u00ec ad essere portato in volo per la prima volta solo pochi mesi pi\u00f9 tardi.\nIl nuovo modello, che acquis\u00ec la denominazione D.V, ricordava da vicino il D.III ed usava lo stesso motore Mercedes D.III da 170 PS (125 kW). La differenza maggiore consisteva nella nuova fusoliera di 32 kg pi\u00f9 leggera del D.III. Il prototipo D.V manteneva lo stesso timone del Johannisthal D.III, ma alcuni esemplari usavano un timone allargato dei D.III costruiti nella Ostdeutsche Albatros Werke (OAW). Il D.V inoltre usava una pinna ventrale.\nL'ala superiore del D.V venne riposizionata 12 cm pi\u00f9 vicino alla fusoliera, mentre l'ala inferiore era collegata alla fusoliera senza carena. Le ali erano quasi identiche a quelle standard del D.III, eccetto per una revisione nel collegamento dei cavi degli alettoni. Per questa ragione la \"Idflieg\" condusse dei test strutturali sulla fusoliera ma non sulle ali del nuovo aereo.\nI primi esemplari del D.V mostravano un grande poggiatesta, che poi venne rimosso perch\u00e9 interferiva col campo visivo del pilota. Il poggiatesta venne poi definitivamente eliminato dalla produzione. Gli aerei utilizzati in Palestina erano dotati di due radiatori supplementari posizionati sulle ali per far fronte al clima pi\u00f9 caldo.\nNell'aprile 1917, l'Idflieg emise un contratto per la fornitura di 200 esemplari del D.V, facendo seguire un successivo ordine di ulteriori 400 a maggio e 300 a luglio. La produzione iniziale del D.V era esclusiva degli stabilimenti di Johannisthal, mentre quelli situati a Schneidem\u00fchl continu\u00f2 la produzione fino al 1917.\nImpiego operativo.\nL'entrata in servizio del D.V nel maggio del 1917, come il D.III prima di esso, inizi\u00f2 subito con carenze strutturali sotto l'ala inferiore. Infatti prove ed aneddoti suggeriscono che il D.V era pi\u00f9 incline ai guasti del suo predecessore. Anche le sezioni fuori bordo dell'ala superiore soffrirono di guasti. Inoltre, il D.V offr\u00ec pochi miglioramenti nelle prestazioni. Questo caus\u00f2 molto sconforto tra i piloti in prima linea, molti dei quali preferivano il pi\u00f9 vecchio D.III. Manfred von Richthofen era particolarmente critico del nuovo aereo. In una lettera del luglio 1917, egli descrive il D.V \"Cos\u00ec obsoleto e ridicolamente inferiore rispetto agli aerei inglesi che uno non pu\u00f2 fare nulla con questo aereo.\" \nRichthofen ottiene la prima vittoria sul velivolo il 23 giugno 1917 seguita da altre 5 fino al 26 agosto, poi passa sul Fokker F.I (1917) per altre due vittorie e torna sull'Albatros D.V ottenendo due vittorie il 23 ed il 30 novembre 1917.\nAlbatros rispose con il D.Va, che presentava pennoni delle ali rinforzati, una struttura pi\u00f9 pesante ed una fusoliera rinforzata. Nel D.Va inoltre venne ripristinato il collegamento agli alettoni tramite cavi del D.III per migliorarne il controllo e la risposta. Le ali del D.III e del D.Va infatti risultavano facilmente intercambiabili.\nL'Idflieg ordin\u00f2 un quantitativo di 262 esemplari del D.Va nell'agosto 1917, seguito da un ulteriore ordine di 250 nel settembre ed un altro da 550 in ottobre. L'Ostdeutsche Albatros Werke, che era stata commissionata per la produzione del D.III, ricevette ordini per 600 D.Va in ottobre.\nLa consegna del D.Va inizi\u00f2 nell'ottobre del 1917. I problemi strutturali del Fokker Dr.I e le superate prestazioni del Pfalz D.III lasciarono la Luftstreitkr\u00e4fte senza altra possibilit\u00e0 che accettare il D.Va fino all'arrivo del Fokker D.VII, entrato in servizio nell'estate del 1918. Fino al maggio del 1918, 131 D.V e 928 D.Va erano in servizio sul fronte occidentale e nelle Jasta 31 e Jasta 39 sul fronte italiano. Diminuirono il numero degli aerei costruiti, ma il D.Va rimase in uso fino alla fine del conflitto.\nAltri assi ad utilizzare il velivolo furono Ernst Udet (62 vittorie), Paul B\u00e4umer (43 vittorie) ed Eduard Ritter von Schleich (35 vittorie) ed Hans B\u00f6hning (17 vittorie).\nIl dopoguerra.\nAl termine del conflitto, in seguito alle restrizioni imposte dal Trattato di Versailles, l'intera flotta di velivoli militari tedeschi venne requisita ed assegnata alle nazioni vincitrici come parte del risarcimento dei danni subiti.\nLa polacca Si\u0142y Powietrzne acquis\u00ec alcuni esemplari utilizzati durante la guerra sovietico-polacca del 1919-1920.\nEsemplari attualmente esistenti.\nAttualmente sono noti due esemplari di D.Va sopravvissuti fino ai nostri giorni ed esposti al pubblico. Uno \u00e8 visibile al National Air and Space Museum a Washington D.C., mentre l'altro nell'Australian War Memorial a Canberra, in Australia.\nUn piccolo numero di riproduzioni di Albatros D.V sono state costruite in anni recenti. Uno dei pi\u00f9 rappresentativi \u00e8 stato dipinto nella livrea originale del pilota Eduard Ritter von Schleich, e gestito dalla Old Rhinebeck Aerodrome, un'organizzazione legata alla preservazione della cultura aeronautica. Per la propulsione \u00e8 stato scelto un motore modificato a sei cilindri Fairchild Ranger."}
{"id": "2012390", "revid": "179078", "url": "https://it.wikipedia.org/wiki?curid=2012390", "title": "Pertusillo", "text": ""}
{"id": "2012391", "revid": "149727", "url": "https://it.wikipedia.org/wiki?curid=2012391", "title": "Ferrovia della Val Sessera", "text": ""}
{"id": "2012392", "revid": "466539", "url": "https://it.wikipedia.org/wiki?curid=2012392", "title": "Una (fiume)", "text": "La Una (a volte Unna) \u00e8 un fiume che scorre attraverso la Croazia e la parte occidentale della Bosnia ed Erzegovina. Il suo corso centrale e settentrionale segna il confine fra i due Stati. La Una \u00e8 un affluente destro della Sava. Il suo bacino si estende per ed \u00e8 abitato da, approssimativamente, un milione di persone.\nIl fiume nasce dal versante nord dei monti Stra\u017ebenica, in Croazia, e scorre attraverso Martin Brod, Kulen Vakuf, Ripac, Biha\u0107, Bosanska Krupa, Bosanska Otoka, Bosanski Novi (Bosanski Novi), Kostajnica e Dubica. Raggiunge la Sava presso Jasenovac. I principali tributari sono i fiumi Unac, Sana, Klokot e Kru\u0161nica.\nLungo il suo corso sono conosciute oltre 170 diverse erbe medicinali ed una pianta rara, la \"Campanula unensis\". Sono stati osservati 28 tipi di pesci."}
{"id": "2012396", "revid": "110157", "url": "https://it.wikipedia.org/wiki?curid=2012396", "title": "Spartacus (romanzo)", "text": "Spartacus \u00e8 un romanzo storico di Howard Fast del 1951.\nAdattamenti.\nNel 1960 l'opera ispir\u00f2 il film omonimo di Stanley Kubrick, interpretato e prodotto da Kirk Douglas, la miniserie televisiva del 2004 e quella girata tra il 2010 e il 2013.\nTrama.\nIl generale Crasso \u00e8 ospite presso un ricco patrizio che vive in una villa di campagna tra Roma e Capua, lungo la Via Salaria. Insieme a lui vi sono il giovane Cicerone, il senatore Lentulo Gracco e tre giovani rampolli della nobilt\u00e0 romana, Caio, Elena e Claudia.\nLa grande guerra servile contro Spartaco e i suoi schiavi ribelli, che per tre anni ha tenuto Roma e l'Italia con il fiato sospeso si \u00e8 appena conclusa, come dimostra la Via Appia, lungo la quale sono crudelmente appese le croci di seimila schiavi scampati al massacro compiuto dalle indomabili legioni romane guidate da Crasso.\nLa Repubblica romana ha vinto e ristabilito l'ordine in Italia, e ora gli schiavi hanno abbassato il capo, ma in molti si interrogano su che cosa l'abbia scatenata veramente, e si chiedono chi veramente fosse questo Spartaco, il grande condottiero morto in battaglia ma che curiosamente nessuno tra i romani ha mai visto.\nNella villa della Via Salaria, Spartaco \u00e8 l'argomento che tiene viva la serata. Crasso esalta il potere finale di Roma, Cicerone fa le sue congetture filosofiche e politiche, e il giovane Caio si chiede che impatto avr\u00e0 sul futuro il ricordo di questa guerra servile.\nI potenti romani ricordano gli inizi della rivolta, quando a Capua, nella scuola per gladiatori di Lentulo Batiato, ricco e potente lanista, anni prima un certo Brenno, autorevole patrizio di ricca stirpe, era stato in visita richiedendo due duelli a morte tra i migliori gladiatori disponibili. Tra i quattro vi era Spartaco, allora uno sconosciuto schiavo allenato come carne da macello, come tutti gli schiavi prima e dopo di lui.\nA seguito di quel giorno, per\u00f2, lo stesso Spartaco, di discendenza tracia, figlio e nipote di schiavi, la ribellione esplose all'unanimit\u00e0 in tutta la scuola, da cui gli insorti sfuggirono attirando a s\u00e9 un numero sempre pi\u00f9 elevato di schiavi liberati, di mendicanti, contadini indigenti, di sfruttati senza distinzione di et\u00e0, sesso, provenienza e altro. Il loro fattore comune era l'odio per Roma e lo sfruttamento imposto dalla sua corrotta repubblica.\nLa guerra servile, cos\u00ec chiamata per spregio dal Senato romano, divenne da un giorno all'altro cos\u00ec allarmante da richiedere l'invio di coorti urbane e di legioni perfettamente addestrate, nessuna delle quali per\u00f2 seppe rivelarsi all'altezza di Spartaco e i suoi luogotenenti, tra cui spiccavano galli, ebrei, greci e germani.\nMa sotto il comando di Crasso, il ricchissimo capitalista patrizio e grande signore della guerra, Roma pot\u00e9 soffocare gradualmente la ribellione, finch\u00e9, alle porte di Roma, non vinse la vittoria decisiva su Spartaco e i suoi fedeli, crocifiggendo le sei migliaia di superstiti sulla Via Appia.\nMa Gracco, il potente senatore membro del partito popolare, colui che in precedenza ha proposto Crasso per la vittoria definitiva sugli schiavi, comincia a preoccuparsi dello strapotere politico e dell'eccessiva ricchezza del grande generale, ed \u00e8 sempre pi\u00f9 attratto dalle voci che corrono su Varinia, la moglie di Spartaco.\nGrazie a Flavio, un ricco e potente patrizio caduto in disgrazia, al punto da vivere come un senzatetto lungo la Via Appia, Gracco riesce a scoprire che Varinia \u00e8 ancora viva, e vive come privilegiata nella casa di Crasso, il quale la esibisce come trofeo di guerra. Pare che si sia inoltre innamorato di lei.\nPure il corpulento senatore sente di provare amore per la schiava, dopo una lunga vita passata come scapolo, con rapporti sessuali con le proprie schiave domestiche. Volendo fare un dispetto a Crasso, incarica Flavio di portargli via Varinia, mentre il generale \u00e8 via in campagna.\nIn presenza della donna, che ha avuto nel frattempo un neonato dal defunto Spartaco, Gracco comprende l'anima della rivolta degli schiavi, e perfino la personalit\u00e0 dello schiavo trace, prodemente caduto in battaglia. Mosso da nobili ideali, provvede perch\u00e9 Varinia raggiunga un villaggio della Gallia insieme al figlio, dove potranno vivere in assoluta libert\u00e0 il resto della loro vita, lontani da Roma.\nMentre Flavio porta via a cavallo Varinia e il bimbo che si chiama Spartaco come il padre, Gracco si suicida con un colpo di spada.\nDal romanzo al film.\nIl libro di Howard Fast divenne molto apprezzato nei circoli comunisti. Lo stesso scrittore, impegnato nelle lotte per i diritti civili, fu vittima del maccartismo e condannato al carcere.\nKirk Douglas, nel 1959 venne contattato per la parte principale del film \"Ben Hur\" andata poi a Charlton Heston e in risposta a Hollywood si interess\u00f2 alla produzione di un film dall'opera sul gladiatore trace Spartaco.\nProtagonista e produttore del film, la cui regia affid\u00f2 a Stanley Kubrick, Douglas adatt\u00f2 molto dello spirito originario del romanzo ai mutamenti e alle lotte sociali in vigore negli Stati Uniti in quegli anni sostenendo che ci fossero molte analogie con la Roma dei tempi di Spartaco."}
{"id": "2012402", "revid": "916580", "url": "https://it.wikipedia.org/wiki?curid=2012402", "title": "M-am suit \u00een dealul Clujului", "text": "M-am suit \u00een dealul Clujului (\"Scalando le colline di Cluj\") \u00e8 un'antica canzone tradizionale rumena. La canzone \u00e8 legata alla citt\u00e0 di Cluj-Napoca, capoluogo della regione rumena della Transilvania.\nDescrizione.\nLa canzone \u00e8 stata rielaborata in italiano nel 1979 da Angelo Branduardi con il titolo di \"La raccolta\" nell'album \"Cogli la prima mela\".\nLo stesso brano \u00e8 stato riproposto dallo stesso Branduardi nel 1980 in versione inglese (\"The harvest\" nell'album \"Life is the only teacher\") e francese (\"Coquelicot dans la r\u00e9colte\" nell'album \"Va o\u00f9 le vent te m\u00e8ne\").\nTesto originale rumeno.\nM-am suit in dealul Clujului, ta, ra, ra, ram,\nSa-i culeg o floare badelui, ta, ra, ra, ram,\nIn padure singurea,\nSa-i culeg o viorea,\nM-am suit in dealul Clujului, ta, ra, ra, ram.\nFoicica viorea, sa-i spui, ta, ra, ra, ram,\nCum ma arde focul dorului, ta, ra, ra, ram,\nFocul dorului amar\nSi-l astept sa vie iar,\nFloricica viorea sa-i spui, ta, ra, ra, ram.\nMi s-o dus badita-n sat vecin, ta, ra, ra, ram,\nTractorist la statia de masini, ta, ra, ra, ram,\nSa brazdeze holdele,\nSa rasara gr\u00e2nele,\nMi s-o dus badita-n sat vecin, ta, ra, ra, ram.\nVorba buna badea mi-a trimes, ta, ra, ra, ram,\nC-o veni in toamnala cules, ta, ra, ra, ram,\nPoama dulce s-adunam\nSi la nunta sa jucam,\nVorba buna badea mi-o trimis, ta, ra, ra, ram.\nM-am suit in dealul Clujului, ta, ra, ra, ram,\nSa astept in calea badelui, ta, ra, ra, ram,\nLa izvoare langa fag\nUnde ne-o fost locu drag\nM-am suit in dealul Clujului, ta, ra, ra, ram."}
{"id": "2012404", "revid": "182193", "url": "https://it.wikipedia.org/wiki?curid=2012404", "title": "Crisi dei subprime", "text": "La crisi dei subprime \u00e8 una crisi finanziaria scoppiata alla fine del 2006 negli Stati Uniti che ha avuto gravi conseguenze sull'economia mondiale, in particolar modo nei paesi sviluppati del mondo occidentale, innescando la grande recessione (da molti considerata la peggior crisi economica dai tempi della \"grande depressione\").\nPrende il nome dai cosiddetti subprime, prestiti ad alto rischio finanziario erogati dagli istituti di credito in favore di clienti a forte rischio debitorio (insolvenza), considerati da molti analisti come fenomeni di eccessiva speculazione finanziaria.\nStoria.\nLa crisi \u00e8 iniziata all'incirca nella seconda met\u00e0 del 2006, quando cominci\u00f2 a sgonfiarsi la bolla immobiliare statunitense e, contemporaneamente, molti possessori di mutui subprime divennero insolventi a causa del rialzo dei tassi di interesse. Questa crisi \u00e8 compatibile con le teorie del \"credit boom and busts\" e delle asimmetrie informative.\nLa crisi diventa palpabile nel febbraio-marzo 2007 e nel settembre-ottobre 2008, bimestre in cui scompaiono le banche d'affari pi\u00f9 note: il 15 settembre 2008 Lehman Brothers dichiara la bancarotta invocando il chapter 11, il 22 settembre Goldman Sachs e Morgan Stanley diventano banche normali. Tutti gli indici borsistici mondiali flettono in maniera consistente, arrivando mediamente sui livelli della fine del XX secolo.\nAll'esplosione della crisi dei mutui subprime, ha fatto seguito la decisione di alcune banche di \"congelare\" le quote dei propri fondi di investimento, sospendendone la compravendita per impedirne un deprezzamento. In altri casi, i creditori hanno dichiarato le loro insolvenze e vi sono stati casi di fallimento, che hanno portato a un calo dei titoli in Borsa generalizzato nei vari settori. Questo \u00e8 riconducibile al ruolo del sistema creditizio per l'intera economia, al fatto che in varie Borse (come il FTSE-MIB) i titoli bancari sono quelli a massima capitalizzazione e pi\u00f9 scambiati giornalmente, per cui un loro calo pesa molto sull'indice complessivo di Borsa, al fatto che l'insolvenza del debitore si ripercuote su tutti i suoi creditori, con la difficolt\u00e0 di rinnovare prestiti in scadenza a tassi agevolati e a concedere dilazioni di pagamento, a molte industrie che hanno un debito che \u00e8 un multiplo del loro capitale sociale.\nIl calo di agosto delle borse americane, europee e asiatiche ha indotto le banche centrali di tutto il mondo a iniettare miliardi di liquidit\u00e0 per sostenere i corsi azionari della Borsa. In un primo momento le banche centrali, in special modo la FED, hanno agito come prestatori di ultima istanza, con interventi di aiuto mirati e in un secondo momento hanno abbassato notevolmente il costo del denaro in modo da assicurare sufficiente liquidit\u00e0 all'intero sistema. Questo, insieme alle garanzie governative sui depositi, ha evitato il fenomeno della \"corsa agli sportelli\" e quindi effetti ancora pi\u00f9 devastanti sull'intera economia. Nell'area Euro si \u00e8 verificato il pi\u00f9 massiccio intervento nella storia della BCE, e si \u00e8 parlato di un rischio di iperinflazione per i mesi successivi a causa della moneta immessa in circolazione. I prestiti della Banca Centrale in un momento di vendite generalizzate servivano agli investitori a contenere le perdite o a realizzare un guadagno, impegnando sovente direttamente le banche centrali a comprare ci\u00f2 che nessun attore del sistema economico intende pi\u00f9 acquistare, e di cui il mercato tende a disfarsi (rientra nella politica del \"quantitative easing\").\nIl continuo rialzo dei tassi di interesse ha indotto l'insolvenza di circa 2 milioni di famiglie americane, spingendo il Congresso ad estendere anche alle famiglie l'istituto giuridico del fallimento (in precedenza concesso alle sole imprese). Una riduzione dei tassi di interesse ridurrebbe automaticamente la rata variabile di questi mutui, riportandola ai livelli precedenti la crisi e sostenibili per i redditi americani. Oltre a ridurre la percentuale di insolvenze, un abbassamento del tasso di sconto avrebbe anche l'effetto opposto di spingere alla concessione di nuovi mutui (e aggravare il numero di potenziali insolvenze in futuro). In questo senso, il tasso di interesse non \u00e8 l'unica leva a disposizione delle banche centrali. Un aumento della riserva frazionaria oppure un esplicito divieto di concedere prestiti a un tasso ribassato per ridurre le insolvenze pendenti sarebbero strumenti in grado di attenuare il problema.\nNella prima met\u00e0 dell'agosto 2007, le preoccupazioni su un possibile crollo dell'industria dei mutui subprime hanno causato una netta caduta degli indici di borsa Nasdaq e Dow Jones, con serie ripercussioni sui listini di tutto il mondo. Gli indici delle borse asiatiche ed europee hanno fatto registrare una serie di record negativi.\nLa situazione mutui \u00e8 a rischio anche in altri Paesi. In Italia, il debito pro-capite supera i 30.000 euro l'anno e nel 2007, a fronte di 3,5 milioni di famiglie titolari di un mutuo, i casi di insolvenza superavano quota 500.000, con altrettante procedure avviate di pignoramento. In Europa manca una regolamentazione internazionale comune per la concessione dei mutui.\nDescrizione.\nGli effetti.\nNell'aprile 2009, l'FMI (Fondo Monetario Internazionale) ha stimato in 4.100 miliardi di dollari statunitensi il totale delle perdite delle banche e altre istituzioni finanziarie a livello mondiale\nPer rendere l'idea, la cifra colossale delle svalutazioni delle attivit\u00e0 delle banche a causa della crisi corrisponde a un reddito annuo di 20.500 dollari per 200 milioni di lavoratori, oppure a 1/3 dello stesso stipendio annuo per 600 milioni di lavoratori o alla riduzione di 1/5 dello stesso stipendio per cinque anni.\nLe responsabilit\u00e0.\nGli osservatori della crisi hanno evocato precise responsabilit\u00e0. Molti hanno sottolineato le pratiche predatorie dei prestatori subprime e la mancanza di una effettiva supervisione da parte delle autorit\u00e0 governative. Altri hanno accusato i mediatori creditizi di aver indirizzato i debitori verso prestiti che non potevano soddisfare, hanno accusato i periti di aver gonfiato artificialmente le valutazioni degli immobili, e hanno tacciato gli investitori di Wall Street di aver scommesso sui titoli che incorporavano mutui subprime senza aver verificato l'effettiva solvibilit\u00e0 dei prestiti sottostanti. Senza dubbio il ruolo delle banche \u00e8 stato centrale nell'estensione della crisi a livello globale.\nIl mutuo \u00e8 un'opportunit\u00e0 di investimento che offre in generale un buon profilo rischio/rendimento per chi presta denaro, poich\u00e9 ha rendimenti medio-alti, spesso non \u00e8 soggetto a rischi legati ai tassi di interesse n\u00e9 al rapporto di cambio (che sono trasferiti direttamente al cliente). Il subprime \u00e8 garantito da un'ipoteca su un bene, la casa, che \u00e8 immobile, e non pu\u00f2 essere sottratto ai creditori. Nonostante queste garanzie legali e del mercato, parte del sistema bancario \u00e8 esposta a perdite, svalutazioni di \"asset\" e al rischio di fallimento.\nI debitori sono stati naturalmente criticati per aver contratto mutui, pur ben consci di non poterli soddisfare. Al momento della forte crescita dei mutui, tuttavia, tassi di interesse ai minimi storici e stabilmente bassi da alcuni anni, lasciavano pensare che fossero convenienti mutui a tasso variabile. I contratti stessi non prevedevano espressamente un interesse massimo applicabile (mutuo variabile con \"cap\" o \"tetto\").\nMolti rapporti sulla crisi evidenziano pure il ruolo della caduta dei prezzi degli immobili, iniziato nel 2005. Mentre i prezzi degli immobili crescevano, dal 2000 al 2005, i debitori che avevano difficolt\u00e0 nell'adempiere ai pagamenti potevano sempre vendere le loro case oppure accedere pi\u00f9 facilmente a nuovi finanziamenti. Ma, come i prezzi si sono raffreddati in molte parti della nazione americana, questa strategia non si \u00e8 pi\u00f9 resa disponibile per i mutuatari subprime.\nLe azioni legali.\nNel 2012 la procura di New York denuncia per frode Bear Stearns e Emc Mortgage, del gruppo JP Morgan, per la truffa dei mutui subprime.\nLe perdite della Bear Stearns ammontano a 22,5 miliardi di dollari, hanno provocato la disoccupazione di 7 milioni di persone negli Stati Uniti d'America e la crisi che per anni ha imperversato in tutti i paesi d'Europa.\nLa Federal Housing Finance Agency, l'agenzia di supervisione di Fannie Mae e Freddie Mac, prepara un'azione legale in sede civile verso 12 banche, fra cui Bank of America, JPMorgan Chase, Goldman Sachs e Deutsche Bank, perch\u00e9 non hanno valutato i rischi (due diligence) dei mutui immobiliari concessi a persone insolventi.\nIl dibattito.\nMolti esperti hanno suggerito che la crisi potrebbe peggiorare rapidamente. Lou Ranieri ha avvertito il pubblico del futuro impatto della crisi dei \"subprime\": \"\u00c8 solo l'inizio della tempesta [...] Pensate cosa potrebbe succedere nel bel mezzo della crisi.\" Facendo eco a queste preoccupazioni, l'avvocato dei diritti dei consumatori Irv Ackelsberg ha predetto in un'audizione al Congresso che potrebbero essere effettuati oltre 5 milioni di pignoramenti nei prossimi anni, ovvero nel momento in cui i bassi tassi fissi iniziali dei \"mutui a tasso aggiustabile\" verranno modificati nei ben pi\u00f9 alti tassi variabili di cui si parlava in precedenza. Altri esperti hanno avvertito che la crisi potrebbe espandersi ai settori dei cosiddetti mutui \"Alternative-A\" (Alt-A), che hanno tassi comunque migliori dei mutui subprime.\nAlcuni economisti, compreso l'ex presidente della Federal Reserve Alan Greenspan, temono che la crisi dei mutui subprime avr\u00e0 forti impatti sul settore immobiliare e sull'intera economia statunitense. In tale scenario, il valore degli immobili potrebbe decrescere, facendo sentire i proprietari degli immobili meno ricchi e quindi contribuendo a un graduale declino della spesa, che indebolirebbe l'economia. \u00c8 rilevante notare che il 50% del PIL americano negli ultimi anni \u00e8 derivato dal settore edilizio, e che gli americani diffusamente utilizzano le carte di credito per l'acquisto di beni di consumo e che impegnano beni durevoli come la prima casa per finanziare crediti: in questo modo il prezzo degli immobili diventa una determinante del credito e dei consumi.\nIl calo dei prezzi dovrebbe riportare gli immobili ai valori precedenti la bolla speculativa. \u00c8 necessario un riequilibrio tra la crescita che c'\u00e8 stata del prezzo degli immobili e quello dei beni di consumo che invece \u00e8 cresciuto relativamente poco a causa della concorrenza praticata dalle industrie asiatiche. Nel ventennio precedente, in diverse aree degli Stati Uniti, i prezzi degli immobili raddoppiavano in media ogni 5 anni, prestandosi a lucrose compravendite di breve periodo. La crescita dei prezzi non appariva giustificata da un reale aumento di valore degli immobili, dovuti ad esempio a interventi interni di ammodernamento oppure esterni di riqualificazione dei quartieri o per la costruzione di infrastrutture, investimenti incorporati in un premio di prezzo. Pi\u00f9 che una crescita del valore reale delle case, in questo senso, si trattava di una crescita del valore di mercato, priva di fondamenti. La crescita dell'indebitamento di famiglie e imprese era spinta dallo stesso aumento dei prezzi: in altre parole, solo una minima parte di chi richiedeva un mutuo necessitava di comprare una prima casa, e molti si indebitavano per rivendere al doppio dopo 4-5 anni.\nAltri economisti, come Edward Leamer dell'UCLA, dubitano che i prezzi delle case scenderanno cos\u00ec drammaticamente, in quanto la maggior parte dei proprietari immobiliari non sar\u00e0 costretta a vendere. La loro previsione vede i prezzi delle case rimanere costanti o scendere leggermente per i prossimi 3 o 4 anni.\nMentre la crisi si \u00e8 rivelata e sono cresciuti i timori su un suo peggioramento, alcuni senatori democratici (Charles Schumer, Robert Menendez, Sherrod Brown) hanno proposto che il governo statunitense fornisca fondi per aiutare i debitori \"subprime\" nei guai ed evitare che queste persone possano perdere la loro abitazione. Alcuni economisti criticano la proposta, affermando che potrebbe persino peggiorare le insolvenze o incoraggiare prestiti ancora pi\u00f9 rischiosi. Fra le soluzioni per evitare un'emergenza abitativa vi sono l'avvio di un programma di edilizia popolare o una riforma delle legge sui pignoramenti, pi\u00f9 vicina alle esigenze della popolazione e meno garantista nei confronti dei creditori."}
{"id": "2012405", "revid": "767487", "url": "https://it.wikipedia.org/wiki?curid=2012405", "title": "I cinque volti dell'assassino", "text": "I cinque volti dell'assassino (\"The List of Adrian Messenger\") \u00e8 un film del 1963 diretto da John Huston, con George C. Scott nei panni di un agente dell'Intelligence che indaga sulla morte, apparentemente accidentale, di una dozzina di persone.\nTrama.\nLo scrittore Adrian Messenger ritiene che una serie di morti apparentemente accidentali, senza alcun collegamento tra esse, siano invece omicidi collegati da un denominatore comune. Chiede pertanto al suo amico Anthony Gethryn, un agente dell'Intelligence recentemente ritiratosi dal MI5, di aiutarlo a chiarire il mistero. Mentre Messenger \u00e8 in viaggio per raccogliere le prove a conferma dei suoi sospetti, l'aereo su cui si trova esplode a seguito di un sabotaggio e precipita in mare; poco prima di morire per le ferite riportate, Messenger riesce a pronunciare alcune frasi sconnesse, relative alla misteriosa lista, che vengono ascoltate da un suo compagno di viaggio, Raoul Le Borg, il quale ha cercato scampo aggrappandosi allo stesso relitto dove si trova Messenger.\nLe Borg, unico sopravvissuto al disastro aereo, risulta essere una vecchia conoscenza di Gethryn nella Resistenza Francese durante la seconda guerra mondiale. I due ex compagni decidono di continuare insieme le indagini sulla lista di nomi di Messenger e di decifrare le criptiche parole pronunciate in punto di morte dallo sfortunato scrittore. Si scopre che le persone indicate nella lista erano state internate insieme in un campo di prigionia in Birmania, e una di loro, il sergente canadese George Brougham, aveva tradito i compagni svelando i piani di un loro tentativo di fuga. Ciascuno degli ex prigionieri avrebbe pertanto avuto un valido motivo per vendicarsi e uccidere Brougham, ma si scopre che \u00e8 stato invece proprio il canadese, presentandosi di volta in volta sotto mentite spoglie, a eliminare a uno a uno i suoi ex compagni e tutti i possibili testimoni del suo tradimento durante la guerra. Gethryn e Le Borg vengono poi a conoscenza che Brougham \u00e8 nella linea ereditaria dei marchesi di Gleneyre, una ricca famiglia di proprietari terrieri, amici sia di Gethryn che di Messenger.\nAlla vigilia di una battuta di caccia alla volpe, Brougham giunge infatti alla residenza dei Gleneyre, presentandosi come un membro della famiglia. A Gethryn e Le Borg, ospiti anche loro della famiglia, appare subito chiaro il nuovo piano omicida di Brougham, che ha individuato la sua prossima vittima nel giovane erede dei Gleneyre, Derek Bruttenholm. Nel tentativo di deviare le intenzioni di Brougham e allontanare Derek dal pericolo, Gethryn rende deliberatamente noti i suoi progressi nell'inchiesta sull'elenco di Messenger, in modo da candidare se stesso come prossima vittima di Brougham.\nQuella notte, infatti, Brougham predispone una trappola per l'indomani, trascinando per i campi una volpe chiusa in un sacco, le cui tracce conducano Gethryn verso un alto muro dietro al quale posiziona una macchina agricola dagli affilati denti metallici. All'insaputa di Brougham, la mattina successiva un agricoltore utilizza per\u00f2 la macchina spostandola in un altro punto. La battuta di caccia ha inizio, ma si interrompe nel punto dove era stata posizionata inizialmente la macchina agricola. Gethryn si serve del fiuto di uno dei cani per rilevare le tracce del colpevole tra i componenti di un gruppo di contestatori che sta manifestando contro la caccia. Brougham, ancora una volta travestito, viene identificato dal cane e fugge montando il cavallo di Derek. Ma quando Derek grida un comando d'arresto per il cavallo, l'animale si ferma di colpo, disarcionando Brougham e mandandolo a infilzarsi sulle lame metalliche che egli stesso aveva destinato a Gethryn.\nProduzione.\nTratta da un romanzo di Philip MacDonald, la pellicola annovera il \"trucco pubblicitario\" di affidare dietro alle \"maschere\" dell'assassino il ruolo del caratterista a un celebre attore come Kirk Douglas, e dietro altri travestimenti a grandi nomi dell'epoca quali Tony Curtis, Burt Lancaster, Frank Sinatra e Robert Mitchum, la cui identit\u00e0 si apprende solo nei titoli di coda.\nL'attore Jan Merlin, tuttavia, nel suo libro \"Shooting Montezuma\" (che parla del making of del film) rivela di aver interpretato ruoli che erano stati attribuiti a Kirk Douglas."}
{"id": "2012409", "revid": "1718925", "url": "https://it.wikipedia.org/wiki?curid=2012409", "title": "Eruca vesicaria", "text": "La ruchetta (in usi regionali \"rughetta\") o rucola, o anche ruca (Eruca vesicaria ), \u00e8 una pianta erbacea annuale della famiglia delle Brassicacee.\nDistribuzione e habitat.\nLa rucola \u00e8 originaria dell'area del bacino del Mediterraneo e dell'Asia centro-occidentale. Oggi \u00e8 coltivata anche in altre parti del mondo.\nCresce fino agli 800 m s.l.m., in terreni fertili e sabbiosi.\nIl 27 novembre 2020 la Commissione europea ha approvato la domanda di ammissione della Rucola della Piana del Sele nel registro delle indicazioni geografiche protette (Igp). La denominazione \u201cRucola della Piana del Sele Igp\u201d designa ora le foglie di rucola selvatica prodotte nella provincia di Salerno.\nPropriet\u00e0 ed usi.\nLe foglie sono usate a scopo culinario e apprezzate per il loro sapore deciso. \u00c8 tipico l'uso dell'insalata di rucola come contorno, inoltre si pu\u00f2 utilizzare anche per realizzare un pesto (condimento per la pasta). Anche i semi possono essere usati per esempio per sostituire i semi di senape in ambito domestico, o per ricavarne un olio dal gusto gradevole.\nPiante simili.\nViene chiamata rughetta anche la rughetta selvatica (\"Diplotaxis tenuifolia\" (L.) DC.), una piantina perenne dal sapore molto simile."}
{"id": "2012412", "revid": "2214850", "url": "https://it.wikipedia.org/wiki?curid=2012412", "title": "Cardiacs", "text": "I Cardiacs sono stati un gruppo musicale inglese formatosi nel 1977, inizialmente con il nome di Cardiac Arrest.\nRealizzarono nove album in studio pi\u00f9 alcuni album dal vivo e numerosi singoli. Nel 1988 raggiunsero una discreta notoriet\u00e0 con il singolo \"Is This The Life?.\"\nLa band, mai scioltasi ufficialmente, interruppe di fatto la propria attivit\u00e0 nel 2008, allorch\u00e9 il cantante e leader Tim Smith venne ospedalizzato per un infarto e una conseguente ipossia che gli lasci\u00f2 una distonia permanente: pur mentalmente lucido e malgrado una lunga e costante riabilitazione, Smith rimase non autosufficiente e incapace di parlare fino alla sua morte, avvenuta all'et\u00e0 di 59 anni il 21 luglio 2020.\nStile musicale.\nLa musica dei Cardiacs \u00e8 conosciuta per la capacita di fondere l'aggressivit\u00e0 e la crudezza del punk rock con la complessit\u00e0 tecnica del progressive rock. il gruppo ha anche implementato elementi di altre correnti musicali come lo ska, la musica medioevale, il folk e l'heavy metal. La rivista musicale \"Organ\" una volta scrisse che \"Una canzone dei Cardiacs contiene pi\u00f9 idee dell'intera carriera di molti musicisti\"\nL'ampia combinazione di stili nella loro musica \u00e8 stata ricondotta al \"progressive rock\" o \"pronk\" al punto da portare i Cardiacs a essere etichettati come principali esponenti di questo stile musicale. Tim Smith ha rifiutato questa definizione definendo \"psichedelico\" o semplicemente \"pop\" il loro stile. le loro influenze musicali, per loro stessa dichiarazione, sono riconducibili a musicisti come XTC, Van der Graaf Generator, Gong, i primi Split Enz, Devo, Gentle Giant, Alberto Y Los Trios Paranoias, i primi Genesis, Deaf School e i Wire. Tim Smith ha dichiarato \"I don\u2019t know what influences us really, I wouldn\u2019t say that we are influenced by any actual bands in particular\". Negando anche di aver mai guardato alla musica dei Gentle Giant, tuttavia Sara Smith ha confermato la loro influenza.\nLa prima formazione della band era un sestetto e un ottetto che implementava l'uso del sassofono, percussioni e tastiere; dal 1991 in avanti la band diventa un quartetto rock centrato sull'uso di due chitarre (lasciando sequenze di tastiere e percussioni solo in fase di produzione). I Cardiacs impiegano una forte caratterizzazione vocale incentrata sulle qualit\u00e0 di Tim Smith con l'aggiunta di sessioni corali. Lo stile di Tim Smith \u00e8 stato descritto dalla critica come 'skittish'.\nGli arrangiamenti sono stati quasi tutti scritti da Smith, anche se con il contributo del resto della band, cos\u00ec come i testi delle canzoni scritti in uno stile criptico e carico di nonsense rifiutandosi sempre di fornire una chiave di interpretazione precisa, preferendo mantenere un alone mistico e lasciando l'interpretazione agli ascoltatori. Smith ha anche usato frammenti di liriche, tra gli altri, di William Blake, Charles Kingsley, William Shakespeare e T.S. Eliot.\nAggiornamenti.\nIl 30 Luglio 2020 il cantante Tim Smith \u00e8 deceduto. Gli aggiornamenti continuano ad essere scritti dal resto della band sul sito ufficiale dei Cardiacs ."}
{"id": "2012413", "revid": "729019", "url": "https://it.wikipedia.org/wiki?curid=2012413", "title": "Malattia di Legg-Calv\u00e9-Perthes", "text": "La malattia di Legg-Calv\u00e9-Perthes fino al 2018 \u00e8 stata considerata una malattia degenerativa della testa del femore, prendendo anche il nome di osteocondrosi della testa del femore, in quanto colpisce l'epifisi prossimale dell'osso stesso, ora per\u00f2 \u00e8 considerata necrosi avascolare, idiopatica, asettica e autolimitante (ovvero che guarisce da s\u00e9, in maniera totale o parziale). Prende nome da Arthur Legg, Jacques Calv\u00e9, e Georg Perthes; fu descritta per la prima volta da Karel Maydl.\nEpidemiologia.\nColpisce prevalentemente in et\u00e0 pediatrica, \u00e8 una malattia abbastanza frequente nei soggetti tra i 3 e i 12 anni, con media di 7 anni. \u00c8 pi\u00f9 frequente nel sesso maschile di quattro volte rispetto alla sua frequenza per il sesso femminile; interessa il nucleo epifisario prossimale del femore all'una o all'altra anca, ma pu\u00f2 essere anche bilaterale, evolve molto lentamente.\nSintomatologia.\nFra i sintomi e i segni clinici ritroviamo dolore da moderato a severo, difficolt\u00e0 e riduzione del normale movimento, specialmente per quanto riguarda l'abduzione del femore e la sua intrarotazione. Comparsa della zoppia inizialmente dopo esercizio fisico, pu\u00f2 diventare poi costante, cos\u00ec come pu\u00f2 cronicizzarsi il dolore concomitantemente al cronicizzarsi dell'infiammazione locale. Il dolore pu\u00f2 insorgere a seguito di corsa, salto, inginocchiamento ed altre attivit\u00e0, pu\u00f2 irradiarsi al ginocchio e causa l'adozione di postura antalgica, caricando il peso sulla gamba non affetta.\nEziologia.\nLe cause sono sconosciute. La causa scatenante si pensa sia un problema vascolare dell'arteria circonflessa femorale che causi ischemia della testa del femore, come ad esempio spasmo vascolare, microtrombosi o microinfarti, specie se ripetuti nel tempo. Instauratasi l'ischemia, pu\u00f2 verificarsi necrosi del tessuto a valle, il quale verr\u00e0 poi sostituito da nuovo tessuto osseo, dando cos\u00ec l'aspetto a strato proprio di questa patologia. Il fumo materno durante la gravidanza, basso peso alla nascita, crescita non proporzionata, bassa statura, ritardo di maturit\u00e0 ossea, variazioni ormonali sistemiche e povert\u00e0 costituiscono fattori di rischio.\nTerapia.\nIl trattamento generalmente \u00e8 conservativo e si avvale di trazione, uso di tutori e fisioterapia. In casi gravi da 8 anni in su \u00e8 contemplato riposo dal carico e osteotomia con fissatori esterni, nonch\u00e9 supporto psicologico. Data l'insorgenza a lungo termine delle complicazioni fisiche, sono in corso alcuni studi che cercano terapie pi\u00f9 efficaci, come l'uso di bifosfonati."}
{"id": "2012416", "revid": "729019", "url": "https://it.wikipedia.org/wiki?curid=2012416", "title": "U naseho Barty", "text": "U naseho Barty (\"Il nostro vecchio Barty\") \u00e8 una melodia medievale originaria dell'Ungheria, diffusa anche in Cechia e in Slovacchia.\n\u00c8 stata incisa da Ren\u00e9 Clemencic nel disco \"Danses Anciennes d'Hongrie\" (1978) della Clemencic Consort ed in seguito rielaborata da Angelo Branduardi col titolo di \"Cogli la prima mela\", nell'omonimo album del 1979."}
{"id": "2012417", "revid": "104458", "url": "https://it.wikipedia.org/wiki?curid=2012417", "title": "Cochin", "text": ""}
{"id": "2012418", "revid": "204012", "url": "https://it.wikipedia.org/wiki?curid=2012418", "title": "Lordosi lombare", "text": ""}
{"id": "2012420", "revid": "767487", "url": "https://it.wikipedia.org/wiki?curid=2012420", "title": "Marina di Ourense", "text": "Agiografia.\nSarebbe stata martirizzata nella localit\u00e0 di \"Aguas Santas\" presso Ourense in Galizia (Spagna), dove le \u00e8 dedicata una chiesa. Il culto \u00e8 grandemente diffuso in Spagna, ma non si conoscono i fatti della sua vita e spesso le sono attribuite, senza fondamento, le vicende narrate nella \"passio\" di Santa Marina o Margherita di Antiochia.\nCulto.\nDal vecchio Martirologio Romano al 18 luglio: \"Gallaeciae in Hispania sanctae Marinae virginis et martyris\". Non \u00e8 pi\u00f9 presente nel Martirologio. "}
{"id": "2012423", "revid": "8660", "url": "https://it.wikipedia.org/wiki?curid=2012423", "title": "Stadio Olimpico (Stoccolma)", "text": "L'Olympiastadion (in italiano \"Stadio Olimpico\"), chiamato anche Stockholms Olympiastadion o pi\u00f9 semplicemente Stadion, \u00e8 uno stadio polivalente situato a Stoccolma, in Svezia. Le dimensioni del manto erboso sono di 105 metri in lunghezza per 68 metri in larghezza. La pista d'atletica, della lunghezza di 400 metri, \u00e8 composta da otto corsie.\nStoria.\nProgettato dall'architetto Torben Grut, i costi finali per la realizzazione dell'impianto ammontarono a circa 1,25 milioni di corone dell'epoca. I lavori di costruzione (in appalto alla ditta \"Kreuger &amp; Toll\" di Ivar Kreuger) iniziarono il 23 novembre 1910, mentre l'inaugurazione ufficiale della struttura avvenne ufficialmente alle ore 15:00 del 1\u00ba giugno 1912, lo stesso anno in cui vi ebbero luogo i Giochi olimpici.\nGli sport praticati presso l'Olympiastadion sono stati calcio, ginnastica, la lotta, il tiro alla fune e la corsa valida per il pentathlon moderno. Il primato di spettatori per un incontro calcistico \u00e8 di 21.995 stabilito il 16 agosto 1946 durante il match Djurg\u00e5rden-AIK.\nDal 1936 al 2013 l'impianto ha ospitato le partite casalinghe del Djurg\u00e5rden, eccezion fatta per i derby cittadini e le partite internazionali le quali si giocavano al R\u00e5sundastadion. \u00c8 stato poi la casa dell'AIK dal 1912 al 1936 e dell'Brommapojkarna dal 2003 al 2005 durante la ristrutturazione dello stadio Grimsta IP.\nAltri eventi sportivi che hanno luogo presso lo Stockholms Olympiastadion sono stati:\nLa struttura ha inoltre ospitato concerti di artisti come Rolling Stones, Iron Maiden, Metallica, Depeche Mode, Rod Stewart, Kiss, e molti altri. Per quanto riguarda gli eventi musicali, nel 1992 il concerto di Michael Jackson ha qui visto la presenza record di circa 53.000 spettatori. L'Olympiastadion non \u00e8 l'unico impianto della capitale svedese: oltre al S\u00f6derstadion ci sono anche il Friends Arena e il Tele2 Arena dove il Djurg\u00e5rden ha traslocato nel luglio 2013.\nFootball americano.\nL'Olympiastadion \u00e8 stato sede di diversi eventi legati al football americano, sia per club che per squadre nazionali."}
{"id": "2012424", "revid": "181699", "url": "https://it.wikipedia.org/wiki?curid=2012424", "title": "Stockholms Olympiastadion", "text": ""}
{"id": "2012425", "revid": "181699", "url": "https://it.wikipedia.org/wiki?curid=2012425", "title": "Stockholms Stadion", "text": ""}
{"id": "2012426", "revid": "181699", "url": "https://it.wikipedia.org/wiki?curid=2012426", "title": "Stockholms Olympia Stadion", "text": ""}
{"id": "2012434", "revid": "106908", "url": "https://it.wikipedia.org/wiki?curid=2012434", "title": "Citt\u00e0 del Kentucky", "text": "Lista delle citt\u00e0 del Kentucky, Stati Uniti d'America, comprendente tutti i comuni (\"city\") dello Stato.\nI dati sono dell'USCB riferiti al censimento del 2000 e ad una stima del 01-07-2007."}
{"id": "2012435", "revid": "76069", "url": "https://it.wikipedia.org/wiki?curid=2012435", "title": "Contea di Larue", "text": ""}
{"id": "2012444", "revid": "339392", "url": "https://it.wikipedia.org/wiki?curid=2012444", "title": "Angela Cracchiolo", "text": ""}
{"id": "2012453", "revid": "1086846", "url": "https://it.wikipedia.org/wiki?curid=2012453", "title": "Associazione Calcio Milano 1938-1939", "text": "Questa voce raccoglie le informazioni riguardanti lAssociazione Calcio Milano, fino al 14 febbraio 1939 denominata Milan Associazione Sportiva, nelle competizioni ufficiali della stagione 1938-1939.\nStagione.\nQuesta stagione si apre con la completa italianizzazione del nome della societ\u00e0 rossonera, voluta dal regime fascista: da \"Milan Associazione Sportiva\" si passa a \"Associazione Calcio Milano\".\nI rossoneri non ripetono i due buoni campionati precedenti. In Serie A il Milano arriva 9\u00ba sfiorando la retrocessione in Serie B: alla 19\u00aa giornata i rossoneri sono ultimi in classifica ed evitano la discesa nella serie cadetta grazie a un buon finale di campionato, complici l'ottimo rendimento del capocannoniere Boffi (19 reti in Serie A) e la ripetuta sostituzione del direttore tecnico. In quest'ultimo ruolo il Milano inizia con Hermann Felsner \u00e8 sostituito da J\u00f3zsef Violak. In Coppa Italia invece il Milano viene eliminato in semifinale dal Novara: questa \u00e8 la quarta eliminazione consecutiva del Milano alle semifinali.\nOrganigramma societario.\nArea direttiva\nArea tecnica"}
{"id": "2012457", "revid": "6923", "url": "https://it.wikipedia.org/wiki?curid=2012457", "title": "Liran", "text": "Liran (indonesiano: \"Pulau Liran\") \u00e8 una piccola isola dell'Indonesia (provincia di Maluku), situata nel Mar di Banda, poco al largo della costa sud-ovest di Wetar. \u00c8 una delle isole pi\u00f9 occidentali dell'arcipelago Barat Daya. A sud-ovest di Liran giace Atauro.\n\u00c8 circondata da barriere coralline.\nPopolazione.\nSull'isola sono presenti un esiguo numero di abitanti, che parlano wetarese. Essi vivono principalmente in un piccolo villaggio nella punta meridionale dell'isola, dove \u00e8 presente anche un faro."}
{"id": "2012462", "revid": "1904508", "url": "https://it.wikipedia.org/wiki?curid=2012462", "title": "Petrovi\u0107-Njego\u0161", "text": "La dinastia dei Petrovi\u0107-Njego\u0161 \u00e8 stata la famiglia reale del Principato e poi Regno di Montenegro.\nIl Montenegro era \"de facto\" divenuto indipendente dall'Impero ottomano nel 1711 ma ricevette un riconoscimento formale come principato indipendente nel 1878.\nIl Montenegro in precedenza governato da dei \"vladika\", principi-vescovi che detenevano sia il potere temporale che quello spirituale. Nel 1697 l'incarico venne stabilito come ereditario ed assegnato alla famiglia dei Petrovi\u0107-Njego\u0161. Dal momento che la tradizione ortodossa prevedeva che i vescovi mantenessero il celibato, il titolo si tramand\u00f2 sempre di zio in nipote. Nel 1852 il principe-vescovo Danilo II opt\u00f2 per sposarsi e secolarizzare dunque il dominio del Montenegro, divenendo principe col nome di Danilo I. Suo figlio, Nicola I, elev\u00f2 il Montenegro al rango di regno nel 1910. Nel 1916 re Nicola I venne spodestato dall'invasione ed occupazione del regno da parte degli austro-ungarici ma venne formalmente deposto solo dall'Assemblea di Podgorica del 1918 quando il Montenegro venne annesso al Regno di Serbia andando a costituire il Regno dei serbi, croati e sloveni.\nNicola I ripar\u00f2 in esilio in Francia e nel 1921 decise di abdicare in favore del suo primogenito ed erede, il principe Danilo II. Il nipote di quest'ultimo, Michele del Montenegro, eredit\u00f2 i titoli del suo predecessore mentre era in esilio in Francia e sopravvisse all'arresto ed all'internamento voluto da Adolf Hitler per essersi rifiutato di salire al trono fantoccio del Montenegro e quindi di allinearsi alle potenze dell'Asse. Dopo la guerra, serv\u00ec il regime comunista jugoslavo come capo del protocollo. Venne succeduto dal figlio Nicola Petrovi\u0107-Njego\u0161 nel 1986. Nicola torn\u00f2 per primo in Montenegro per supportare l'indipendenza montenegrina e col referendum del 2006 riusc\u00ec a far ottenere la costituzione della Repubblica del Montenegro.\nNel 2011, lo stato del Montenegro ha riconosciuto alla Casa Reale dei Petrovi\u0107-Njego\u0161 il ruolo di promuovere anche all'estero l'identit\u00e0, la cultura e le tradizioni montenegrine attraverso attivit\u00e0 culturali, umanitarie e non politiche, fatto interpretato da alcuni come una \"cripto-restaurazione\" della monarchia.\nL'attuale capo della casa \u00e8 Nicola II del Montenegro.\nStoria.\nOrigini.\n\"Bogut\" o \"Boguta\" \u00e8 il pi\u00f9 antico antenato registrato dei Petrovic-Njego\u0161. Bogut visse al tempo della Battaglia di Velbazhd (1330) e della costruzione di Visoki De\u010dani, e quindi negli anni '40 del XIV secolo. Secondo la tradizione, come ricordato anche da alcuni storici locali, gli antenati della famiglia Petrovi\u0107 si insediarono a Mu\u017eevice alla fine del XIV secolo, provenendo dalla regione della Bosnia, dall'area di Zenica o Travnik. \u00c8 possibile che Bogut a suo tempo si sia spostato da Drobnjaci con suo figlio \u0110ura\u0111 al seguito. \n\u0110ura\u0111 o qualcuno dei suoi figli si trovava a sua volta nell'entourage di Marko Drago, influente nobile serbo che prest\u00f2 servizio come uomo di fiducia di Vuk Brankovi\u0107 (1345-1397). \u0110ura\u0111 ed i suoi cinque figli \"di Drobnjaci\" sono menzionati in un documento datato 1\u00ba marzo 1399, nel quale giurano fedelt\u00e0 a Dapko Vasilijev, influente nobile Kotori.\nPrincipi del Montenegro.\nLa dinastia montenegrina si segnal\u00f2 per grande valore in due secoli di lotte contro i Turchi ed ottenne una posizione di prestigio al punto, con Danilo, da ottenere la dignit\u00e0 (ereditaria da zio a nipote) di \"vladika\" (principe-vescovo). Gli succedette Sava (1700-1781), che nel 1750 cedette il potere al cugino Basilio (1709-1766) e lo riprese alla morte di quello. \nNel 1782 sal\u00ec sul trono Pietro I (1747-1830) che divenne poi santo venerato della Chiesa ortodossa e che si impegn\u00f2 nella promozione della poesia popolare locale. Poi (1830-51) regn\u00f2 Pietro II. Con Danilo I il Montenegro ebbe il primo principe laico (\"knez\"). Invece del fratello Mirko (1820-1867), odiato per la sua brutalit\u00e0, gli succedette il figlio Nicola I (1841-1921), ultimo sovrano del Montenegro indipendente.\nGenealogia.\nOrigini (XVIII-XIX secolo).\n Radul (vivente nel 1620)\n \u251c\u2500\u2500 Ivan\n \u2502 \u251c\u2500\u2500 Ivan\n \u2502 \u251c\u2500\u2500 Sava II (1702-1782), Vladyka di Montenegro (1735-1781)\n \u251c\u2500\u2500 Sava\n \u251c\u2500\u2500 Radul\n \u2502 \u251c\u2500\u2500 Vasilije III (1717-1766), Vladika dal 1750 al 1766 \n \u2502 \u2502 \u251c\u2500\u2500 Ivan\n \u2502 \u2502 \u251c\u2500\u2500 Nikolai\n \u2502 \u2502 \u251c\u2500\u2500 Raphael\n \u2502 \u251c\u2500\u2500 Djuro \n \u251c\u2500\u2500 Danilo I (1670\u20131735), Vladika di Montenegro 1697-1735\n \u251c\u2500\u2500 Petar\n \u251c\u2500\u2500 Damiar\n \u2502 \u251c\u2500\u2500 Ivo\n \u2502 \u251c\u2500\u2500 Ivan \n \u2502 \u251c\u2500\u2500 Petar I (1747-1830), Vladika di Montenegro 1782-1830\n \u2502 \u251c\u2500\u2500 Sava\n \u2502 \u2502 \u251c\u2500\u2500 Georgjie\n \u2502 \u2502 \u251c\u2500\u2500 Marsan\n \u2502 \u2502 \u251c\u2500\u2500 Vok\n \u2502 \u2502 \u251c\u2500\u2500 Ivana\n \u2502 \u2502 \u251c\u2500\u2500 Stana\n \u2502 \u2502 \u251c\u2500\u2500 Ivana\n \u2502 \u2502 \u251c\u2500\u2500 Gordan\n \u2502 \u251c\u2500\u2500 Tomo\n \u2502 \u2502 \u251c\u2500\u2500 Pero, reggente \n \u2502 \u2502 \u251c\u2500\u2500 Petar II (1813-1851), Vladika di Montenegro 1830-1851\n \u2502 \u2502 \u251c\u2500\u2500 Joko\n \u2502 \u2502 \u251c\u2500\u2500 Maria\n \u2502 \u2502 \u251c\u2500\u2500 Pijo\n \u2502 \u2502 \u251c\u2500\u2500 Maria\n \u2502 \u2502 \u251c\u2500\u2500 Stana\n \u2502 \u251c\u2500\u2500 Sava\n \u2502 \u2502 \u251c\u2500\u2500 Mitar\n \u2502 \u2502 \u251c\u2500\u2500 Stanko\n \u2502 \u2502 \u251c\u2500\u2500 Stepan\n \u2502 \u2502 \u251c\u2500\u2500 Mirko (1820-1867)\n \u2502 \u2502 \u2502 \u251c\u2500\u2500 Anastasia\n \u2502 \u2502 \u2502 \u251c\u2500\u2500 Maria\n \u2502 \u2502 \u2502 \u251c\u2500\u2500 Nicola I (1841-1921), Principe del Montenegro (1860-1910), Re (1910-1921)\n \u2502 \u2502 \u251c\u2500\u2500 Krco (1821-1883)\n \u2502 \u2502 \u251c\u2500\u2500 Bazo\n \u2502 \u2502 \u251c\u2500\u2500 Danilo I (1826-1860), Vladike di Montenegro 1851-1852, Principe del Montenegro 1852-1860\n \u2502 \u2502 \u2502 \u251c\u2500\u2500 Olga\n \u2502 \u2502 \u251c\u2500\u2500 Rake\n \u2502 \u2502 \u251c\u2500\u2500 Yake\n \u2502 \u251c\u2500\u2500 Joko\n \u2502 \n \u251c\u2500\u2500 Lukas\nRe del Montenegro.\n Nicola I (1841-1921) Principe del Montenegro (1860-1910), Re (1910-1921)\n \u251c\u2500\u2500 Zorka (1864-1890)\n \u251c\u2500\u2500 Militza (1866-1951)\n \u251c\u2500\u2500 Anastasia (1868-1935)\n \u251c\u2500\u2500 Maria (1869-1885)\n \u251c\u2500\u2500 Danilo II (1871-1939), re del Montenegro (1921)\n \u251c\u2500\u2500 Elena (1873-1952)\n \u251c\u2500\u2500 Anna (1874-1971)\n \u251c\u2500\u2500 Sofia (1876-1876)\n \u251c\u2500\u2500 Mirko, Gran Voivoda di Grahovo e Zet\u00e0 (1879-1918)\n \u2502 \u251c\u2500\u2500 Stefano (1903-1908)\n \u2502 \u251c\u2500\u2500 Stanislav (1905-1908)\n \u2502 \u251c\u2500\u2500 Michele (1908-1986), re titolare e poi pretendente al trono (1921-1986)\n \u2502 \u2502 \u251c\u2500\u2500 Nicola (1944-viv.), pretendente al trono (1986-...) \n \u2502 \u2502 \u251c\u2500\u2500 Altina\u00ef (1977-viv.)\n \u2502 \u2502 \u251c\u2500\u2500 Boris (1980-viv.)\n \u2502 \u2502 \u251c\u2500\u2500 Milena (2008-viv.)\n \u2502 \u251c\u2500\u2500 Paolo (1910-1933), Principe di Raska\n \u2502 \u251c\u2500\u2500 Emanuele (1912-1928) \n \u251c\u2500\u2500 Xenia (1881-1960)\n \u251c\u2500\u2500 Vera (1887-1927)\n \u251c\u2500\u2500 Pietro (1889-1932), Gran Voivoda di Zahumlije"}
{"id": "2012470", "revid": "1086846", "url": "https://it.wikipedia.org/wiki?curid=2012470", "title": "Associazione Calcio Milano 1939-1940", "text": "Questa voce raccoglie le informazioni riguardanti lAssociazione Calcio Milano nelle competizioni ufficiali della stagione 1939-1940.\nStagione.\nPrima dell'inizio della stagione c'\u00e8 l'avvicendamento alla carica di presidente tra Emilio Colombo e Achille Invernizzi. Alla luce del pessimo inizio di campionato della stagione precedenza \u00e8 approntato un importante calciomercato con l'acquisto di Bruno Chizzo, Piero Pasinati, Carlo Biraghi, Enrico Boniforti e con lancio dal vivaio rossonero di Paolo Todeschini. Vista l'ottima seconda parte della stagione precedente, il duo J\u00f3zsef B\u00e1n\u00e1s e J\u00f3zsef Violak \u00e8 confermato alla guida tecnica della squadra.\nIn Serie A il Milano parte bene raggiungendo, alla fine del girone d'andata, il 2\u00ba posto in classifica a soli due punti dal capolista. Nella seconda parte della stagione i rossoneri conoscono una forte involuzione che li porta poi all'8\u00ba posto finale. Lo scudetto va poi all'Ambrosiana-Inter. In Coppa Italia i rossoneri vengono invece eliminati negli ottavi di finale dalla Fiorentina.\nAncora sugli scudi il rossonero Aldo Boffi, capocannoniere della Serie A con 24 reti. Questa \u00e8 l'ultima stagione per Luigi Perversi, che chiude con il calcio giocato dopo 319 presenze nel Milan.\nOrganigramma societario.\nArea direttiva\nArea tecnica"}
{"id": "2012471", "revid": "124270478", "url": "https://it.wikipedia.org/wiki?curid=2012471", "title": "Gaspar M\u00e9ndez de Haro", "text": "Biografia.\nFiglio di don Luis de Haro, marchese del Carpio, e Catarina Fern\u00e1ndez de C\u00f3rdoba y Arag\u00f3n. Suo padre fu un valente primo ministro e consigliere di re Filippo IV di Spagna.\nGaspar aveva l'ambizione di seguire i passi di suo padre, ma fu frustrato nelle sue ambizioni; ritenuto sospetto per essere dietro a un programma per uccidere il re facendo scoppiare il palazzo di Buen Retiro. Come punizione, fu inviato in Portogallo per combattere i rivoltosi. Nel 1677, \u00e8 stato riabilitato e inviato a Roma come ambasciatore; nel luglio 1682 divenne Vicer\u00e9 di Napoli, fino alla sua morte nel 1687.\nCollezione artistica.\nGaspar de Haro era un rinomato collezionista di arte. Durante il suo soggiorno a Roma il suo agente, Antonio Saurer ha negoziato a Venezia l'acquisizione di importanti opere d'arte. Alla sua morte, nel 1687, aveva una collezione di 3.000 dipinti di valore, 1200 in Spagna e il resto a Napoli. Nella sua collezione c'erano opere di Vel\u00e1zquez (\"Venere Rokeby\"), Tiziano, Tintoretto, Antonello da Messina.\nSepoltura.\nGaspar de Haro \u00e8 sepolto nel panteone dei conti-duca di Sanl\u00facar la Mayor e Olivares a Loeches vicino a Madrid, presso la Basilica santuario di Santa Maria del Carmine Maggiore c'\u00e8 una lapide nella quale si afferma siano state sepolte le sue viscere."}
{"id": "2012476", "revid": "1086846", "url": "https://it.wikipedia.org/wiki?curid=2012476", "title": "Associazione Calcio Milano 1940-1941", "text": "Questa voce raccoglie le informazioni riguardanti l'Associazione Calcio Milano nelle competizioni ufficiali della stagione 1940-1941.\nStagione.\nPrima dell'inizio di questa stagione il Milano conosce forti cambiamenti a livello societario. Alla guida della societ\u00e0 viene messo Umberto Trabattoni in veste di commissario straordinario, mentre Antonio Busini \u00e8 nominato direttore tecnico. C'\u00e8 anche un avvicendamento sulla panchina, con Guido Ara che sostituisce J\u00f3zsef B\u00e1n\u00e1s.\nLa nuova dirigenza decide, sulla scorta del mediocre campionato precedente, di fare un importante calciomercato. In particolare vennero acquistati, tra gli altri, Gianni Toppan, Gino Cappello, Bruno Arcari, Amedeo Degli Esposti e Giuseppe Meazza, quest'ultimo proveniente dall'Ambrosiana-Inter e arrivato a stagione in corso.\nIn Serie A il Milano disputa un campionato positivo, con un ottimo 3\u00ba posto finale. In questo campionato la squadra chiude con il primo posto parziale nella classifica del girone di ritorno e con la migliore difesa del torneo. Degno di nota \u00e8 il 5 a 1 casalingo sul poi campione d'Italia. In Coppa Italia i rossoneri vengono invece eliminati negli ottavi di finale dalla Lazio.\nNel 1940 il Milan trasferisce la sua sede dal \"Telegrafo Milan Club\" di via Gaetano Negri 8 al \"Telegrafo Calciomilano\" di via Del Lauro 4.\nOrganigramma societario.\nArea direttiva\nArea tecnica\nArea sanitaria"}
{"id": "2012479", "revid": "33277", "url": "https://it.wikipedia.org/wiki?curid=2012479", "title": "Arcadio Mar\u00eda Larraona", "text": ""}
{"id": "2012481", "revid": "1745361", "url": "https://it.wikipedia.org/wiki?curid=2012481", "title": "Partium", "text": "Partium \u00e8 un nome storico usato per descrivere la parte orientale dell'Ungheria propriamente detta, dal Tibisco al confine con la Transilvania. Oggi questa denominazione viene usata per la parte occidentale della Transilvania, cio\u00e8 per le citt\u00e0 della Romania come per esempio Gran Varadino, che di fatto pu\u00f2 esser considerata il capoluogo della regione.\nI distretti che compongono la regione sono i seguenti: Timi\u0219, Arad, Bihor, Maramure\u0219, Satu-Mare e S\u0103laj.\nStoria.\nL'origine di questa denominazione sembra risalire al Trattato di Spira del 16 agosto 1570 con il quale il re ungherese Giovanni II rinunciava nel trattato di pace di Gran Varadino al suo titolo regale a favore di Massimiliano II d'Asburgo in cambio del titolo di Principe di Transilvania e di parte dell'Ungheria (\"Princeps Transsylvaniae ac partium Hungariae\"), cio\u00e8 le parti fino al Tibisco (Tisza). Pur rimanendo un vassallo dell'impero ottomano, otteneva cos\u00ec un riconoscimento diplomatico anche dagli Asburgo, allontanando il pericolo di ulteriori guerre. Da allora quindi la regione orientale dell'Ungheria rimasta sotto il dominio di Giovanni II venne spesso chiamata \"Partium\", anche se in pratica fu inglobata nella Transilvania."}
{"id": "2012490", "revid": "120928956", "url": "https://it.wikipedia.org/wiki?curid=2012490", "title": "Am\u00e9rico Menutti", "text": "Carriera.\nArriv\u00f2 in Italia in base alla legge che permetteva ai discendenti di italiani di vedersi naturalizzati. Nella stagione 1942-1943 gioc\u00f2 con il esordendo in massima serie il 4 ottobre 1942 in Bari-Liguria (2-0) e collezionando 24 presenze e 4 gol in Serie A.\nPass\u00f2 quindi al , in Serie C, con 4 presenze e due reti (contro Castellana e Molfetta) nell'anno in cui il Lecce vinse il campionato senza subire sconfitte. Dopo l'esperienza salentina lasci\u00f2 per rientrare in Sudamerica.\nTerminata la carriera da calciatore ha allenato, fra le altre, le formazioni argentine di CA Platense Sportivo Dock Sud e Club Atl\u00e9tico Col\u00f3n."}
{"id": "2012491", "revid": "1573940", "url": "https://it.wikipedia.org/wiki?curid=2012491", "title": "Universit\u00e0 cristiana del Partium", "text": "L'Universit\u00e0 cristiana del Partium (in ungherese \"Partiumi Kereszt\u00e9ny Egyetem\", PKU; \"Partium Christian University\", PCU) fu fondata nel 1995 ad Oradea, capoluogo della regione storica del Partium, in Romania, da cui prende il nome l'universit\u00e0.\nStoria.\nL'universit\u00e0, fortemente voluta dal pastore calvinista L\u00e1szl\u00f3 T\u0151k\u00e9s, nacque come sviluppo del collegio calvinista Istv\u00e1n Sulyok fondato nel 1990 e divenuto, l'anno seguente, facolt\u00e0 distaccata di teologia calvinista dell'Istituto protestante di Teologia di Cluj.\nStruttura.\nL'universit\u00e0 \u00e8 organizzata in due facolt\u00e0:"}
{"id": "2012492", "revid": "17654", "url": "https://it.wikipedia.org/wiki?curid=2012492", "title": "Americo Luis Menutti", "text": ""}
{"id": "2012493", "revid": "17654", "url": "https://it.wikipedia.org/wiki?curid=2012493", "title": "Luis Americo Menutti", "text": ""}
{"id": "2012494", "revid": "17654", "url": "https://it.wikipedia.org/wiki?curid=2012494", "title": "Amerigo Luis Menutti", "text": ""}
{"id": "2012497", "revid": "287204", "url": "https://it.wikipedia.org/wiki?curid=2012497", "title": "Colon de Santa Fe", "text": ""}
{"id": "2012499", "revid": "287204", "url": "https://it.wikipedia.org/wiki?curid=2012499", "title": "Gaspar Mendez de Haro", "text": ""}
{"id": "2012502", "revid": "287204", "url": "https://it.wikipedia.org/wiki?curid=2012502", "title": "En vivo (Le Vibrazioni)", "text": "En vivo \u00e8 il primo album dal vivo del gruppo musicale italiano Le Vibrazioni, pubblicato il 18 aprile 2008 dalla Ricordi.\nL'album \u00e8 stato anticipato dal singolo \"Insolita\", che fa parte della colonna sonora di \"Colpo d'occhio\", ed \u00e8 stato commercializzato in edizione standard doppio CD e limitata con un DVD aggiuntivo che racchiude il concerto e alcuni videoclip."}
{"id": "2012503", "revid": "1543377", "url": "https://it.wikipedia.org/wiki?curid=2012503", "title": "Alfabeto latino negli Stati turchi", "text": "Premessa.\nDopo la prima guerra mondiale, con la salita al potere di Kemal Atat\u00fcrk in Turchia e la fine dell'Impero Ottomano, vi fu un processo di occidentalizzazione in Turchia che si manifest\u00f2 anche nell'adozione dell'alfabeto latino al posto di quello ottomano per la lingua turca.\nQuesto processo inizi\u00f2 in Turchia nei primi anni 1920 e successivamente si allarg\u00f2 a tutti i territori turchi, specialmente quelli facenti parte della recentemente creata Unione sovietica.\nInfatti, tra le varie riforme attuate da Atat\u00fcrk sicuramente la pi\u00f9 importante \u00e8 quella linguistica (detta \"Riforma linguistica turca\"), mediante la quale la lingua turca fu epurata dai prestiti arabi e persiani per introdurvi parole di origine turca o di nuova formazione e dove fu attuata l'adozione di una variante leggermente modificata dell'alfabeto latino, pi\u00f9 adatto alla lingua turca che, presentando otto vocali, mal si prestava ad essere scritta tramite l'alfabeto arabo.\nStoria.\nDopo l'instaurazione della Repubblica in Turchia, nel 1923 fu istituita l'Organizzazione linguistica turca da parte di Mustafa Kemal Atat\u00fcrk, allo scopo di condurre ricerche sul turco. Uno dei compiti della neonata associazione fu quella di rimpiazzare i prestiti di origine araba e persiana con equivalenti turchi.\nLa riforma linguistica costitu\u00ec una parte delle pi\u00f9 ampie riforme culturali in corso all'epoca (che erano a loro volta una parte della pi\u00f9 vasta struttura delle riforme di Atat\u00fcrk) e inclusero l'abolizione dell'alfabeto turco ottomano derivato dall'alfabeto arabo a favore del nuovo alfabeto turco derivato da quello latino, che ha molto contribuito ad aumentare il tasso di alfabetizzazione popolare. Vietando l'uso dei prestiti nella stampa, l'associazione riusc\u00ec a rimuovere centinaia di parole arabe dalla lingua (bench\u00e9 la maggior parte delle parole introdotte dall'Organizzazione linguistica turca fossero nuove, esso sugger\u00ec pure di riutilizzare antichi termini turchi non pi\u00f9 in uso dai primi secoli dell'Impero Ottomano).\nLe attuali 29 lettere dell'alfabeto turco, usate per la moderna lingua turca, furono stabilite dalla \"Legge sull'Adozione ed Implementazione dell'Alfabeto Turco\" del novembre 1928, una delle leggi fondamentali tra le riforme di Atat\u00fcrk.\nLe lettere dell'alfabeto latino turco:\nDi queste 29 lettere dell'alfabeto latino turco, 8 sono vocali (A, E, I, \u0130, O, \u00d6, U, \u00dc), mentre le altre 21 sono consonanti.\nPrimo uso nell'Unione sovietica.\nGi\u00e0 dal febbraio 1926, al Primo Plenum del Congresso turcologico del Comitato centrale per il nuovo alfabeto turco nell'Unione Sovietica, fu deciso di usare l'alfabeto latino per le lingue turche (del Kazakistan, Uzbekistan, Azerbaigian, Turkmenistan e Kirghizistan), grazie specialmente ai linguisti Polivanov e Jakovlev.\nAlcune Oblast\u2019 della Repubblica Socialista Federativa Sovietica Russa furono autorizzate inizialmente ad usare l'alfabeto latino, come nel caso della Crimea, popolata in parte dai tatari di Crimea. Infatti, fino al 1928, la lingua tatara di Crimea adottava l'alfabeto arabo, mentre dal 1928 al 1939 pass\u00f2 a quello latino (il cosiddetto \"nuovo alfabeto turco\", noto anche come \"Ya\u00f1alif\"). Ma la dittatura di Stalin nel 1939 ordin\u00f2 che fosse sostituito dall'alfabeto cirillico.\nLo stesso avvenne in tutte le repubbliche turche sotto Stalin nel 1940. Dall'Azerbaigian al Kazakistan si ebbe, dopo gli inizi della seconda guerra mondiale, un processo di russificazione - manifestatosi anche nell'annullamento dell\"'alfabeto uniforme turco\" di tipo latino - che dur\u00f2 fino al crollo del sistema sovietico agli inizi degli anni novanta.\nSviluppi contemporanei.\nCon la scomparsa dell'Unione sovietica, le repubbliche turche - sotto l'influenza della Turchia - hanno iniziato un processo di rigetto del cirillico in favore dell'alfabeto latino turco.\nIl Turkmenistan \u00e8 stato il primo ad attuare questa riforma. Qui, nel 1991, durante la presidenza di Saparmyrat Ny\u00fdazow, fu introdotto un alfabeto latino modificato. In seguito anche Azerbaigian e Uzbekistan hanno attuato un processo graduale di transizione verso l\u2019alfabeto latino, completatosi solo dopo il 2000.\nInvece il Kazakistan ed il Kirghizistan hanno avuto ritardi al riguardo, dovuti alla presenza di numerosi russi nei loro territori. Del resto il Kirghizistan \u00e8 una delle due ex repubbliche sovietiche dell'Asia Centrale (assieme al Kazakistan) ad aver mantenuto il russo come lingua ufficiale dopo l'indipendenza, affiancandogli il chirghiso e rendendo il Kirghizistan un paese bilingue. Questa decisione fu un chiaro segnale nel nuovo paese indipendente per i russi etnici residenti: uno sforzo per evitare l'inevitabile fuga di cervelli. Solo recentemente vi sono state proposte di eliminare il cirillico, ma senza troppo s\u00e9guito.\nDopo l'indipendenza del Kazakistan nel 1991 le autorit\u00e0 locali cercarono di sostituire il cirillico, anche allo scopo di rovesciare l'egemonia russa nel nuovo Stato indipendente, ma solo nel 2006 \u00e8 stato creato un piano - promosso dal presidente Nursultan Nazarbajev - per usare solo l'alfabeto latino entro i successivi 15 anni.\nPi\u00f9 difficile la situazione delle etnie turche minoritarie all'interno della Russia, ma alcuni gruppi - come i Tartari di Crimea - hanno avuto successo nella loro richiesta di riutilizzare l'alfabeto latino nelle loro rispettive lingue turche."}
{"id": "2012505", "revid": "281294", "url": "https://it.wikipedia.org/wiki?curid=2012505", "title": "Puntarenas F. C.", "text": ""}
{"id": "2012509", "revid": "76963", "url": "https://it.wikipedia.org/wiki?curid=2012509", "title": "Sh\u014dji Meguro", "text": "Ha composto per diversi videogiochi della suddetta casa produttrice, soprattutto per quelli nella serie Megami Tensei. Anche se i suoi lavori hanno un marchio di fabbrica in stile rock, Meguro sperimenta continuamente con diversi generi musicali, quali musica orchestrale, elettronica, jazz, rap, R'n'B ed hip hop da una colonna sonora all'altra."}
{"id": "2012510", "revid": "287204", "url": "https://it.wikipedia.org/wiki?curid=2012510", "title": "Americo Menutti", "text": ""}
{"id": "2012511", "revid": "17654", "url": "https://it.wikipedia.org/wiki?curid=2012511", "title": "Am\u00e9rico Luis Menutti", "text": ""}
{"id": "2012513", "revid": "14691", "url": "https://it.wikipedia.org/wiki?curid=2012513", "title": "Deserto Tanami", "text": ""}
{"id": "2012514", "revid": "14691", "url": "https://it.wikipedia.org/wiki?curid=2012514", "title": "Strzelecki", "text": ""}
{"id": "2012518", "revid": "339392", "url": "https://it.wikipedia.org/wiki?curid=2012518", "title": "Bandiera etiope", "text": ""}
{"id": "2012519", "revid": "76963", "url": "https://it.wikipedia.org/wiki?curid=2012519", "title": "Gog\u00f3 Rojo", "text": "Durante gli anni sessanta e settanta \u00e8 stata una vedette del teatro di rivista in Spagna e Sud America. Al cinema \u00e8 apparsa in alcune produzioni spagnole, a partire da \"La mano de un hombre muerto\" di Jes\u00fas Franco (1962).\nLa sua carriera cinematografica si \u00e8 conclusa alla fine degli anni settanta. \u00c8 apparsa anche sui palcoscenici argentini, interpretando nel 1997 la commedia \"Humor, plumas y buena forma\", riesumazione del vecchio mondo del teatro di rivista.\nLa sorella maggiore Ethel Rojo (Santiago del Estero, 23 dicembre 1937 - Buenos Aires, 24 giugno 2012) \u00e8 stata anche lei attrice di rivista e di cinema, spesso in coppia con Gog\u00f3."}
{"id": "2012520", "revid": "1543377", "url": "https://it.wikipedia.org/wiki?curid=2012520", "title": "Palazzo delle Meraviglie", "text": "Il Palazzo delle Meraviglie o Casa delle Meraviglie (in inglese Palace of Wonders o House of Wonders, in arabo Beit-el-Ajaib) \u00e8 uno dei pi\u00f9 importanti edifici storici di Stone Town, a Zanzibar. Si trova sul lungomare di Mizingani Road. Deve la denominazione di \"palazzo delle meraviglie\" al fatto di essere la pi\u00f9 grande struttura architettonica di Zanzibar e di essere stato il primo edificio dell'isola a essere dotato di energia elettrica; fu anche il primo edificio in tutta l'Africa orientale a essere dotato di ascensore. Fu edificato nel 1883 come edificio cerimoniale per volere del sultano Barghash bin Said, nella stessa posizione in cui in precedenza sorgeva la residenza della regina zanzibari Fatuma. Fu usato come residenza reale (dai sultani Hamoud bin Mohammed e Ali bin Hamud), palazzo del governo (dal 1911 fino alla rivoluzione di Zanzibar del 1964) e sede del partito di governo Chama Cha Mapinduzi (dal 1976).\nIl palazzo venne bombardato dalla marina britannica durante la guerra anglo-zanzibariana (1896). La struttura principale sub\u00ec solo danni minori, ma il faro che era posizionato in cima all'edificio fu distrutto; venne in seguito sostituito da una torre dell'orologio.\nMuseo del Palazzo delle Meraviglie.\nIl palazzo ospita oggi un museo (\"The House of Wonders Museum\"), inaugurato nei primi anni 2000, che contiene esposizioni permanenti su una variet\u00e0 di temi, tra cui la cultura dei \"dhow\" (sambuchi), il \"mtepe\" (una imbarcazione tradizionale della cultura swahili, di cui si pu\u00f2 osservare una riproduzione in grandezza naturale), l'ambiente naturale della costa, e l'economia dei popoli swahili.\nAll'ingresso sono oggi esposti due cannoni di bronzo portoghesi del XVI secolo, finemente decorati, catturati dai persiani nel 1622 e in seguito passati nelle mani dei sultani di Oman, che li portarono a Zanzibar. Il pi\u00f9 grande dei due cannoni porta il simbolo di re Giovanni III e una incisione con un planisfero.\nNell'interno della struttura sono conservate alcune delle automobili del presidente Abeid Karume, e nel cortile si tiene periodicamente un mercato di artigianato locale."}
{"id": "2012521", "revid": "17654", "url": "https://it.wikipedia.org/wiki?curid=2012521", "title": "La bestia del castello maledetto", "text": ""}
{"id": "2012522", "revid": "17654", "url": "https://it.wikipedia.org/wiki?curid=2012522", "title": "Le sadique Baron von Klaus", "text": ""}
{"id": "2012525", "revid": "1061716", "url": "https://it.wikipedia.org/wiki?curid=2012525", "title": "Discografia dei Sentenced", "text": ""}
{"id": "2012528", "revid": "466539", "url": "https://it.wikipedia.org/wiki?curid=2012528", "title": "Golden Globe 1953", "text": "La 10\u00aa edizione della cerimonia di premiazione dei Golden Globe si \u00e8 tenuta il 26 febbraio 1953 all\"Ambassador Hotel\" di Los Angeles, California.\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2012531", "revid": "838137", "url": "https://it.wikipedia.org/wiki?curid=2012531", "title": "Luciano Bucci", "text": "Biografia.\nNacque a Castel Frentano e divenne francescano. Rivest\u00ec importanti ruoli nell'ordine dei frati minori e nel 1850 papa Pio IX lo elesse \"definitore generale\" degli Osservanti, Riformati, Alcantarini e Discalciati.\nIl 14 dicembre 1899 fu eletto vescovo di Sora, Aquino e Pontecorvo. Si spense a Sora il 14 ottobre 1900 all'et\u00e0 di 58 anni.\nGenealogia episcopale.\nLa genealogia episcopale \u00e8:"}
{"id": "2012533", "revid": "56620", "url": "https://it.wikipedia.org/wiki?curid=2012533", "title": "Joseph von Sternberg", "text": ""}
{"id": "2012535", "revid": "15756", "url": "https://it.wikipedia.org/wiki?curid=2012535", "title": "Ciudadela (Buenos Aires)", "text": "Ciudadela \u00e8 una citt\u00e0 situata nella parte meridionale del partido di Tres de Febrero, nella provincia di Buenos Aires, nella parte ovest immediatamente ad ovest del quartiere di Liniers della citt\u00e0 di Buenos Aires, in Argentina.\nGeografia fisica.\nCiudadela \u00e8 situata a 19,5 km ad ovest dal centro di Buenos Aires.\nEtimologia.\nLa zona ha avuto diversi nomi, era conosciuta come \"Rancho de Castro\", quindi \"Villa Liniers\" e infine \"Ciudadela\".\nDurante le invasioni inglesi a Buenos Aires, Santiago de Liniers arruol\u00f2 uomini, e si riforn\u00ec di cavalli e altre risorse nel territorio, per questo motivo fu posto il suo nome a quella zona. Subentr\u00f2 l'attuale nome a seguito del completamento, nel 1902, delle caserme militari di Liniers. Le caserma, fortificate da alti muri merlati, erano all'epoca le pi\u00f9 grandi del paese, da qui il nome Ciudadela (cittadella).\nAltre versioni indicano che il nome sia un omaggio alla citt\u00e0 di Ciutadella de Menorca che si trova sull'isola di Minorca nelle isole Baleari, oppure al rione di Ciudadela di San Miguel de Tucum\u00e1n.\nStoria.\nIn passato il territorio sul quale sorge l'odierna citt\u00e0 apparteneva al partido di San Jos\u00e9 de Flores, annesso a Buenos Aires nel 1887. In quest'occasione i territori pi\u00f9 ad ovest di Flores furono uniti a quelli del limitrofo partido San Mart\u00edn. Come la maggior parte dei villaggi della zona, agli inizi i terreni di Ciudadela erano grandi fattorie che circondavano la citt\u00e0 di Buenos Aires e che lentamente si sono suddivise e popolate. La localit\u00e0 era di una qualche importanza per la presenza di un ufficio postale dove oggi si trova la stazione ferroviaria. L'arrivo della ferrovia e il miglioramento della viabilit\u00e0 sono stati la maggiore spinta all'insediamento umano in queste terre. Nel 1902 vennero installate delle caserme militari.\nLa fondazione di Ciudadela viene fatta risalire al 1\u00ba dicembre 1910, giorno in cui fu inaugurata la stazione della ferrovia dell'Ovest di Buenos Aires. Tuttavia l'atto fondativo formale della citt\u00e0 risale al momento in cui l'impresa immobiliare \"Santamarina y C\u00eda.\" decise di lottizzare circa 65 ettari di territorio al fine di creare un nuovo insediamento. L'impresa inizi\u00f2 a vendere le parcelle l'11 novembre 1910.\nNel 1917 si apr\u00ec la prima scuola. Nel 1959 si inaugur\u00f2 l'ospedale \"Professor Ramon Carrillo\" e un anno dopo, venne creato il corpo volontario dei vigili del fuoco \"Tres de Febrero\".\nNel 1973 furono consegnati i primi fabbricati di edilizia popolare in un'area a nord di Ciudadela chiamata dal 1976 Barrio Ej\u00e9rcito de los Andes, successivamente diventato celebre come \"Fuerte Apache\".\nSociet\u00e0.\nPopolazione.\nCiudadela contava 103.155 abitanti al censimento dell'INDEC del 2001.\nInfrastrutture e trasporti.\nFerrovia.\nLa citt\u00e0 \u00e8 servita da una stazione ferroviaria lungo la linea suburbana Sarmiento che unisce Buenos Aires alla parte ovest della sua area metropolitana."}
{"id": "2012537", "revid": "1543377", "url": "https://it.wikipedia.org/wiki?curid=2012537", "title": "Antonio Gibelli", "text": "\u00c8 uno dei maggiori studiosi della scrittura come pratica sociale e delle esperienze individuali e collettive nelle due guerre mondiali. Ha diretto la rivista \"Movimento operaio e socialista\" (ora \"Ventesimo Secolo\") e ha collaborato con numerose altre riviste.\n\u00c8 uno stretto collaboratore del fondo Perillo\ne del \"centro ligure di storia sociale\", enti nei quali si possono trovare e consultare interventi e saggi di Antonio Gibelli; inoltre collabora con altri istituti nazionali e non di questo genere.\nLe sue ricerche pi\u00f9 significative vertono sulla storia della prima guerra mondiale. Il suo volume \"L'officina della guerra. La Grande Guerra e le trasformazioni del mondo mentale\" (prima edizione 1991, terza edizione accresciuta Bollati Boringhieri 2007) ha profondamente innovato l'orientamento degli studi sul conflitto in una prospettiva di storia culturale, facendo uso per la prima volta di fonti come le relazioni degli psichiatri sui dissesti mentali dei soldati e le lettere dei fanti. L'altro volume \"La Grande Guerra degli italiani\" (prima edizione 1998, terza edizione BUR 2009) ha vinto il premio Acqui Storia nel 1999. Ha inoltre curato l'edizione italiana ampiamente rimaneggiata dell\"'Encyclopedie de la Grande Guerre\" (Einaudi, 2007). Altra pubblicazione innovativa \u00e8 \"Il popolo bambino. Infanzia e nazione dalla Grande Guerra a Sal\u00f2\" (Einaudi 2005), nella quale ricostruisce le forme di mobilitazione politica e militare dell'infanzia italiana nella prima met\u00e0 del XX secolo.\nLa peculiarit\u00e0 del suo modo di fare storia del Novecento consiste nella prospettiva \"dal basso\", che inserisce ampiamente nell'analisi e nella narrazione i punti di vista della gente comune \u2013 emigranti, soldati, bambini - utilizzando le loro testimonianze epistolari, diaristiche e memorialistiche. Al fine di promuovere lo studio di questi materiali salvandoli dalla dispersione, nella seconda met\u00e0 degli anni Ottanta ha fondato, presso il Dipartimento di Storia Moderna e Contemporanea di Genova, l'Archivio Ligure della Scrittura Popolare (ALSP), oggi una delle principali istituzioni europee del genere."}
{"id": "2012539", "revid": "56620", "url": "https://it.wikipedia.org/wiki?curid=2012539", "title": "Alice Von Platten", "text": ""}
{"id": "2012540", "revid": "1456895", "url": "https://it.wikipedia.org/wiki?curid=2012540", "title": "Pedone passato", "text": ""}
{"id": "2012543", "revid": "14691", "url": "https://it.wikipedia.org/wiki?curid=2012543", "title": "Casa delle Meraviglie", "text": ""}
{"id": "2012544", "revid": "14691", "url": "https://it.wikipedia.org/wiki?curid=2012544", "title": "Palace of Wonders", "text": ""}
{"id": "2012545", "revid": "14691", "url": "https://it.wikipedia.org/wiki?curid=2012545", "title": "House of Wonders", "text": ""}
{"id": "2012546", "revid": "14691", "url": "https://it.wikipedia.org/wiki?curid=2012546", "title": "Beit-el-Ajaib", "text": ""}
{"id": "2012547", "revid": "14691", "url": "https://it.wikipedia.org/wiki?curid=2012547", "title": "Beit el Ajaib", "text": ""}
{"id": "2012548", "revid": "14691", "url": "https://it.wikipedia.org/wiki?curid=2012548", "title": "Beit El Ajaib", "text": ""}
{"id": "2012553", "revid": "28592", "url": "https://it.wikipedia.org/wiki?curid=2012553", "title": "Protoslavico", "text": ""}
{"id": "2012554", "revid": "28592", "url": "https://it.wikipedia.org/wiki?curid=2012554", "title": "Protoslavica", "text": ""}
{"id": "2012556", "revid": "28592", "url": "https://it.wikipedia.org/wiki?curid=2012556", "title": "Linguaggi slavi occidentali", "text": ""}
{"id": "2012557", "revid": "28592", "url": "https://it.wikipedia.org/wiki?curid=2012557", "title": "Slavo orientale", "text": ""}
{"id": "2012558", "revid": "28592", "url": "https://it.wikipedia.org/wiki?curid=2012558", "title": "Grado nobiliare", "text": ""}
{"id": "2012559", "revid": "151000", "url": "https://it.wikipedia.org/wiki?curid=2012559", "title": "Yak-3", "text": ""}
{"id": "2012561", "revid": "14691", "url": "https://it.wikipedia.org/wiki?curid=2012561", "title": "Sultanato di Oman", "text": ""}
{"id": "2012562", "revid": "46291", "url": "https://it.wikipedia.org/wiki?curid=2012562", "title": "Thymus serpyllum", "text": "Il serpillo (Thymus serpyllum ), anche detto \"pepolino\", \"pipernia\" o \"timo selvatico\" \u00e8 una pianta appartenente alla famiglia delle Lamiaceae. Comune in tutta Europa e Nord Africa, \u00e8 una delle specie di timo pi\u00f9 diffusa, utilizzata da secoli per scopi culinari, ornamentali e medicinali.\nMorfologia.\n\u00c8 una pianta erbacea strisciante, molto variabile, alta da 10 a 30\u00a0cm.\nFusti prostrati striscianti o ascendenti, sottili, radicanti, ramosi.\nFoglie piccole da lineari ad ellittiche, cigliate alla base, piane.\nFiori piccoli, a corolla bilabiata, in spicastri corti apicali. Colore variabile dal bianco al rosa al violetto. La fioritura dura un mese circa, in un periodo variabile tra aprile e settembre.\nDistribuzione e habitat.\nMolto diffusa in Europa, anche al Nord (si trova anche in Islanda), come in tutto il Mediterraneo e in Asia.\nCresce in terreni ben drenati, sabbiosi, su pendii soleggiati, nella boscaglia, fino a 2600 metri di altitudine.\nVariet\u00e0.\nSi conoscono molte variet\u00e0, che differiscono per periodo di fioritura, profumo e colorazione delle foglie.\nColtivazione.\nSi riproduce per seme, si moltiplica pi\u00f9 frequentemente per propaggine in estate, o per talea in primavera o autunno.\nSi coltiva in terreno ben drenato; su suolo compatto ha apparato radicale superficiale, per cui gradisce annaffiature regolari.\nUsi.\nQuesta variet\u00e0 di timo \u00e8 una buona pianta mellifera, molto bottinata dalle api che ne ricavano anche un miele monoflora.\nIl serpillo \u00e8 un piacevolissimo compagno di piccoli giardini, per la robustezza, il profumo e la fioritura. Vi sono alcune variet\u00e0 nane che si possono usare come tappeto erboso.\n\u00c8 molto usato in cucina, come molte altre specie di timo. In particolare, per le sue propriet\u00e0 antibatteriche, \u00e8 molto utile per aiutare la digestione e ridurre la fermentazione intestinale, ad esempio, accompagnando un piatto di fagioli.\nNelle valli Valdesi sopra Pinerolo ( provincia di Torino) viene prodotto il s\u00ebrpoul o serp\u00f9l, come viene chiamato questo timo nella locale parlata occitana: liquore tradizionale della zona, ottenuto per macerazione alcolica del fiore della pianta e successiva aggiunta di sciroppo di zucchero. I fiori sono raccolti ad alta quota nelle zone di Pellice, Chisone e Germanasca.\nAd Ischia \u00e8 utilizzato per produrre la pipernella, caratteristico liquore ottenuto per infusione della pipernia nell'alcool.\nNella Valdaso, nella zona di Monte Rinaldo, \u00e8 prodotto un particolare tipo di formaggio pecorino utilizzando caglio aromatizzato da varie erbe aromatiche tra cui il timo serpillo.\nFitoterapia.\nUsatissimo in fitoterapia, come altre specie di timo. Il serpillo differisce dal timo comune per la proporzione dei principi attivi contenuti, che comunque, all'interno della stessa specie, varia notevolmente.\nPrincipi attivi:"}
{"id": "2012564", "revid": "19360451", "url": "https://it.wikipedia.org/wiki?curid=2012564", "title": "MartinAir", "text": ""}
{"id": "2012565", "revid": "161273", "url": "https://it.wikipedia.org/wiki?curid=2012565", "title": "P/2008 T3", "text": ""}
{"id": "2012569", "revid": "19360501", "url": "https://it.wikipedia.org/wiki?curid=2012569", "title": "Serpillo", "text": ""}
{"id": "2012585", "revid": "1577172", "url": "https://it.wikipedia.org/wiki?curid=2012585", "title": "Michael Urie", "text": "Dopo aver studiato recitazione presso la \"Juilliard School\", nel 1998 \u00e8 stato premiato come migliore interprete drammatico al National Forensic League National Tournament di St. Louis in Missouri. Ha raggiunto la sua notoriet\u00e0 interpretando la parte di Marc St. James nella serie comica di Ugly Betty nel 2006.\nCarriera.\nMichael Urie si \u00e8 laureato alla \"Vines High School\" e alla \"Plano Senior High School\". Urie, mentre era ancora studente alla \"Juilliard\" recit\u00f2 nella premier mondiale \"Love and Happyness\" nel 2001 presso la \"Consolati Performing Arts Center\", interpretato il ruolo di un sedicenne, che cercava di sbarazzarsi del ragazzo di sua madre. Oltre a questo, apparve nella productions di \"Sylvia\" del 1998 e \"Locked Away\" 1999 presso il \"Quad C Theatre\".\n\u00c8 stato anche il vincitore nel 2002 del John Houseman Prize per l'Eccellenza nel Teatro Classico alla \"Juilliard School\" e suoi crediti includono classici di Shakespeare, il teatro Giacobino e commedia dell'arte.\nUrie ha interpretato il protagonista del film commedia WTC View. Al momento sta completando un film Documentario, \"Two Down,\" sui tornei di dibattito alle scuole superiori, per la \"Frontal Lobe Productions\".\n\u00c8 membro del consiglio e direttore casting di \"Plum Productions\". Con la produzione della stessa compagnia, \u00e8 apparso in \"Prachtoberfest\" e \"Lowbrow (and a little bit tacky)\". Come produttore freelance, ha lavorato su \"Like The Mountains\" e \"The Fantasticks\", di cui \u00e8 anche regista.\nNel 2006 ha debuttato nel ruolo di Marc St. James, assistente di Wilhelmina Slater, nel dramedy di ABC Ugly Betty. In una prima stesura il personaggio di Wilhelmina Slater avrebbe dovuto avere un assistente diverso in ogni episodio, e per questo motivo Urie era accreditato come guest star. Tuttavia, Vanessa Williams si trov\u00f2 in grande sintonia con Urie e Michael ottenne la promozione a personaggio fisso nel corso della prima stagione. Lui e il cast sono stati nominati per lo \"Screen Actors Guild Award\" per la prestazione eccezionale in una serie comica nel 2007 e 2008. Il ruolo \u00e8 valso a Urie una \"Ewwy Nomination\" come miglior attore non protagonista in una serie comica nel 2009.\nPatti LuPone ha partecipato in un episodio della serie nel ruolo della madre di Marc.\nDurante lo sciopero degli sceneggiatori del 2007 Urie ha condotto su TLC il reality show \"Miss America Reality Check\". Il programma seguiva le concorrenti in gara a \"Miss America Pageant\" 2008 .\nUrie ritorna spesso alle sue radici teatrali, e di recente ha diretto una one-night del musical inedito di Howard Ashmans, \"Dreamstuff,\" con un cast di personaggi famosi. Il musical \u00e8 stato ripensato dalla compagna di Howard, Marsha Malamet, e da Dennis Green ed \u00e8 andata in scena un'unica sera a Los Angeles all\"'Hayworth Theatre\", nell'ambito della \"Bruno Kirby Celebrity Reading Series.\" Il cast era composto dalla protagonista Eden Espinosa insieme a Fred Willard, Vicki Lewis, David Blue e Luke Macfarlane. Ha partecipato allo show \"Live with Regis and Kelly\" e nel 2008 ha anche recitato nella produzione blockbuster Disney \"Beverly Hills Chihuahua\" interpretando la voce di Sebastian.\nIl 29 ottobre 2008 era co-conduttore dei \"British National Television Awards\", dove \u00e8 stato anche premiato come Best Performance in una serie drammatica.\nUrie ha dato origine al ruolo di Rudi Gernreich nella commedia off-Broadway \"The Temperamentals\" del \"2009,\" che tratta della fondazione della prima organizzazione per i diritti LGBT, la Mattachine Society. Urie \u00e8 stato premiato con un \"Lucille Lortel Award\" come Miglior Attore Protagonista. Nel 2012 si unisce al cast del musical di Broadway \"How To Succeed in Business Without Really Trying.\"\nUrie ha lanciato un suo sito web con chat dal vivo e videoblog.\nNel 2012, Urie \u00e8 apparso anche nel ruolo del misterioso autista di limousine James nell'adattamento cinematografico del libro per bambini di Wendy Mass \"Jeremy Fink e il significato della vita\", scritto e diretto da Tamar Halpern.\nUrie \u00e8 stato uno dei protagonisti della serie CBS \"Partners\". La commedia, girata in modalit\u00e0 multi-camera e scritta dai creatori di \"Will &amp; Grace\" Max Mutchnick e David Kohan, era incentrata su due colleghi di lavoro e amici di lunga data, uno etero e uno gay. La serie ha debuttato il 24 settembre 2012, ma \u00e8 stata cancellata gi\u00e0 dopo sei episodi.\nLa sua performance nell'one-man show del 2013 \"Buyer &amp; Cellar\" gli \u00e8 valsa un Clarence Derwent Award e un Premio Speciale ai Drama Desk Award.\nNell'aprile del 2015, Urie ha condotto \"Cocktails &amp; Classics\" su Logo TV, uno show in cui guarda e commenta insieme a un cast di amici famosi alcuni film classici, sorseggiando al contempo cocktail ispirati al film. Tra le pellicole trattate nella serie ci sono \"Eva contro Eva, Steel Magnolias - Fiori d'acciaio, La valle delle bambole, Colazione da Tiffany\" e \"Mammina cara\". \nNel novembre del 2018 Urie ha interpretato Arnold Beckoff nel revival a Broadway dello show \"Torch Song\" di Harvey Fierstein. \n\u00c8 comparso nel ruolo ricorrente di Redmond, l'agente pettegolo, nella celebre serie comedy-drama di TVLand \"Younger\" prodotta da Darren Star.\nNel 2018 Urie ha interpretato il ruolo del Principe Amleto nella produzione dell\"'Amleto\" della Shakespeare Theatre Company a Washington, DC. Ha ripreso lo stesso ruolo nella tourn\u00e9e del 2019 \"Free for All\".\nIl 13 settembre 2019 Urie ha annunciato che si riunir\u00e0 alla sua collega di \"Ugly Betty\" Becki Newton per il progetto di una sitcom di CBS e Warner Bros. Television dal titolo \"Fun\", nella quale sarebbero comparsi in video e in qualit\u00e0 di co-produttori insieme al creatore Micheal Patrick King e agli showrunner di \"Ugly Betty\" Tracy Post e Jon Kinnally. La CBS non ha dato seguito al pilot della serie il 4 maggio del 2020.\nNel 2021 Urie ha interpretato il protagonista della commedia romantica natalizia di Netflix \"Single per sempre?\".\nVita personale.\nNel giugno 2009 Urie si autodefin\u00ec \"un membro della comunit\u00e0 LGBT\" sul suo sito web. In una intervista del febbraio 2010 a \"The Advocate\" rivel\u00f2 di identificarsi come queer, poich\u00e9, diversamente da altri uomini non eterosessuali, non si \u00e8 mai sentito sbagliato quando stava con una donna. Almeno fino al febbraio 2010 \u00e8 stato fidanzato con l'attore Ryan Spahn per oltre un anno."}
{"id": "2012593", "revid": "123832880", "url": "https://it.wikipedia.org/wiki?curid=2012593", "title": "Club Deportivo Mor\u00f3n", "text": "Il Club Deportivo Mor\u00f3n o semplicemente Deportivo Mor\u00f3n \u00e8 una societ\u00e0 polisportiva argentina, fondata il 20 giugno 1947 a Mor\u00f3n, in provincia di Buenos Aires. Nota principalmente per la sua squadra di calcio la quale milita in Primera B Nacional, la seconda serie del campionato argentino di calcio.\nLa squadra di calcio ha militato per una sola stagione in Primera Divisi\u00f3n, nella stagione 1969.\nStadio.\nIl Deportivo Mor\u00f3n gioca le partite interne nello stadio Nuevo Francisco Urbano, pi\u00f9 noto come \"El Gallinero\", situato a Mor\u00f3n ed inaugurato nel 2013; esso ha una capienza di spettatori.\nOrganico.\nGiocatori in rosa.\n\"Aggiornato al 12 febbraio 2020\"\nCollegamenti esterni.\n Sito ufficiale "}
{"id": "2012594", "revid": "117734838", "url": "https://it.wikipedia.org/wiki?curid=2012594", "title": "Termizzazione", "text": "La termizzazione \u00e8 un blando trattamento termico effettuato sul latte crudo quando destinato a formaggi a medio/lunga maturazione (almeno 60gg), da non confondere con la pastorizzazione. Il processo prevede un riscaldamento tra 57 e 68 \u00b0C per pochi secondi con lo scopo di eliminare una certa percentuale di germi anticaseari, la cui presenza causerebbe fermentazioni anomale o difetti, con deprezzamento del prodotto caseario.\nQuesto trattamento lascia al tempo stesso quasi inalterata la presenza di batteri utili alla caseificazione quali lactobacilli e streptococchi. La combinazione tempo/temperatura fa s\u00ec che le caratteristiche organolettiche e qualitative del latte crudo di partenza, rimangano quasi inalterate."}
{"id": "2012603", "revid": "57342", "url": "https://it.wikipedia.org/wiki?curid=2012603", "title": "Fernando Santi", "text": "Biografia.\nNato a Parma nella frazione di Golese, aderisce al Partito Socialista Italiano da giovanissimo e nel 1922 partecipa alle giornate di Parma contro le spedizioni squadristiche di Italo Balbo. Riveste varie cariche nazionali nel partito e nel sindacato per tutti gli anni venti. Dopo le leggi eccezionali continua a svolgere attivit\u00e0 antifascista durante tutti gli anni trenta, malgrado gli arresti e le persecuzioni delle polizia.\nPartecipa alla Resistenza ed \u00e8 a Milano il 25 aprile, quando la citt\u00e0 viene liberata dall'occupazione nazifascista. Nel 1947 diventa uno dei segretari generali della Confederazione Generale Italiana del Lavoro, insieme a Giulio Pastore e Giuseppe Di Vittorio.\nIl 18 aprile del 1948 viene eletto alla Camera dei deputati, poi confermato come deputato fino al 1968, quando, candidato al Senato della Repubblica, non viene eletto.\nGravemente malato, muore poco dopo.\nIn sua memoria il PSI crea l'Istituto Fernando Santi, che si occupa soprattutto dei problemi degli emigranti. Organo ufficiale dell'istituto \u00e8, dal 1968 al 1993, la rivista \u201c\"Avanti Europa\"\u201d edita a Parigi, che porta come sottotitolo \"Mensile dell'Emigrazione Italiana\", cui collaborano vari dirigenti del PSI all'estero."}
{"id": "2012612", "revid": "339392", "url": "https://it.wikipedia.org/wiki?curid=2012612", "title": "Test di Mohlisch", "text": ""}
{"id": "2012614", "revid": "339392", "url": "https://it.wikipedia.org/wiki?curid=2012614", "title": "Piccolo di Milano", "text": ""}
{"id": "2012616", "revid": "114886690", "url": "https://it.wikipedia.org/wiki?curid=2012616", "title": "Von (preposizione)", "text": "In tedesco, von // \u00e8 una preposizione indicante la appartenenza o la provenienza. In italiano si traduce con \"di\", \"da\" o \"de\".\nLegalit\u00e0 dell'uso.\nIn alcuni periodi storici ed in alcune regioni tedesche, venne reso illegale per tutti i non appartenenti alla nobilt\u00e0 anteporre il prefisso von prima del proprio cognome se non si faceva parte di una famiglia nobile.\nTuttavia nel Medioevo la particella \"von\" era comunemente integrata nei nomi e largamente utilizzata anche dai borghesi, come indicativo di: proveniente da... Per esempio \"Hans von Duisburg\" significa Hans da (della citt\u00e0 di) Duisburg. Ancora nel XVIII secolo, il conferimento di un titolo nobiliare comportava l'aggiunta della particella \"van\" al cognome di nascita, fatto che andava a formare un nuovo cognome ereditato di padre in figlio unitamente al titolo e ai diritti propri del lignaggio (es. Johann August von Starck).\nDi conseguenza, oggi non tutti i cognomi che iniziano con \"von\" sono di famiglie nobili.\nAnche in olandese la particella \"van\", che \u00e8 di origine comune con \"von\" non necessariamente indica nobilit\u00e0, ma una provenienza geografica.\nNel racconto di Thomas Mann \"La morte a Venezia\" il protagonista \u00e8 un famoso romanziere, che inizialmente porta il nome Gustav Aschenbach, modificato successivamente in Gustav von Aschenbach. Questo cambio di nome diventa simbolicamente molto importante per il protagonista del racconto."}
{"id": "2012617", "revid": "253269", "url": "https://it.wikipedia.org/wiki?curid=2012617", "title": "Claudine Longet", "text": "Biografia.\nClaudine Longet deve la sua notoriet\u00e0 al matrimonio (dal 1961 al 1974) con il cantante statunitense Andy Williams, incontrato quando era ballerina alle Folies Berg\u00e8re a Las Vegas, e al ruolo di Mich\u00e8le Monet nella commedia \"Hollywood Party\" (1968) di Blake Edwards, in cui recit\u00f2 al fianco di Peter Sellers.\nNel 1972 si leg\u00f2 all'ex sciatore alpino statunitense Spider Sabich. La relazione si concluse tragicamente il 21 marzo 1976, ad Aspen, in Colorado, quando Sabich venne ucciso dalla stessa Longet, con un colpo di pistola che la magistratura giudic\u00f2 come colposo. Nel 1977 l'attrice scont\u00f2 trenta giorni di carcere per negligenza e da allora non \u00e8 pi\u00f9 ricomparsa sulle scene cinematografiche e televisive, tranne in rare occasioni per promozioni discografiche."}
{"id": "2012618", "revid": "118099802", "url": "https://it.wikipedia.org/wiki?curid=2012618", "title": "Antonio Graziadei", "text": "Tra i fondatori del Partito Comunista d'Italia, fu oggetto di aggressioni violente a Firenze e Parma da parte di fascisti e poi escluso dall'insegnamento universitario per volere del regime fascista di Benito Mussolini.\nBiografia.\nGraziadei nasce in una famiglia aristocratica e conservatrice, ma da giovanissimo sposa la causa degli umili e gi\u00e0 nel 1893 aderisce al Partito socialista. Nella sua Imola conosce e frequenta Andrea Costa, il primo parlamentare socialista nella storia d'Italia.\nMorto Costa, Graziadei lo sostituisce alla Camera dei deputati nel 1910. In questi anni si colloca all'estrema destra del Psi insieme a Leonida Bissolati ma, a differenza di quest'ultimo, riesce a evitare di farsi espellere nel 1912.\nCon lo scoppio della prima guerra mondiale diventa un socialista massimalista.\nSar\u00e0 poi tra i fondatori del Partito Comunista d'Italia durante la scissione al XVII Congresso del PSI del 1921, autonomo tanto dal gruppo ordinovista di Antonio Gramsci, quanto da quello di Amadeo Bordiga. All'interno del Pcd'I si colloca subito nella destra di Angelo Tasca, salvo poi lo stesso Tasca prendere le distanze da lui.\nDal 5 marzo 1923 all'estate 1924 \u00e8 membro del Comitato Centrale del Pcd'I.\nCon l'avvento della dittatura fascista, perde il seggio, conosce aggressioni e il confino e, infine, \u00e8 allontanato dagli ambienti accademici.\nEspulso dal Pcd nel 1928 per il suo revisionismo marxista, continua a pubblicare le sue tesi economiche per tutti gli anni trenta.\nCol crollo del regime fascista ed il ritorno dell'Italia alla democrazia, nel 1945 \u00e8 nominato membro della Consulta Nazionale, assemblea legislativa provvisoria. Viene riammesso nel Pci, reintegrato nella cattedra di Scienza delle finanze all'Universit\u00e0 di Parma, per poi divenire professore di Economia agraria nell'ateneo romano.\nCome professore di economia, per quanto convintamente marxista in politica, non riusc\u00ec ad apprezzare mai il Marx economista, ritenendo che questi avesse commesso degli errori soprattutto sulla definizione del concetto di valore-lavoro."}
{"id": "2012619", "revid": "729019", "url": "https://it.wikipedia.org/wiki?curid=2012619", "title": "Ottagono Poveglia", "text": "L'ottagono Poveglia \u00e8 un isolotto artificiale della laguna di Venezia parte della pi\u00f9 vasta isola di Poveglia e del complesso sistema difensivo della laguna.\nStoria.\nL'isolotto a pianta ottagonale, da cui il nome, venne realizzato dalla Repubblica di Venezia come postazione per batterie d'artiglieria attorno al 1380, nel pieno della guerra di Chioggia, quando la minaccia rappresentata dalla flotta genovese impose a Venezia la necessit\u00e0 di sbarrare la via navigabile che, risalendo da Chioggia conduceva direttamente nel bacino San Marco. Venne dunque decretato lo sgombero del borgo di Poveglia, dove gi\u00e0 sorgeva un castello, e costruito l'ottagono in posizione strategica davanti all'isola.\nTale batteria costitu\u00ec il modello per la realizzazione degli altri ottagoni cinquecenteschi.\nSecondo resoconti austriaci, nel 1900 era ancora dotato di 4 pezzi di artiglieria e 2 mortai con una guarnigione di 30 uomini. Durante la prima guerra mondiale l'Ottagono venne usato come deposito di fulmicotone e balistite per la Regia Marina."}
{"id": "2012623", "revid": "729019", "url": "https://it.wikipedia.org/wiki?curid=2012623", "title": "Sany\u014d Shinkansen", "text": "La \u00e8 una ferrovia ad alta velocit\u00e0 giapponese che collega Osaka e Fukuoka. Tutti i treni fermano nelle stazioni di Shin-\u014csaka, Shin-K\u014dbe, Okayama, Hiroshima, Kokura e Hakata.\nStoria e percorrenze.\nLa costruzione della Sany\u014d Shinkansen tra Shin-\u014csaka e Okayama fu autorizzata il 9 settembre 1965 e cominci\u00f2 il 16 marzo 1967, mentre il tratto che va da Okayama a Hakata fu iniziato il 10 febbraio 1970. Il tratto che va da Shin-\u014csaka a Okayama fu inaugurato il 15 marzo 1972, mentre il resto della linea apr\u00ec i battenti il 10 marzo 1975.\nInizialmente i tempi di percorrenza da Shin-\u014csaka a Hakata erano di 3 ore e 44 minuti, portati poi a 2 ore e 59 minuti nel 1985 con l'incremento di velocit\u00e0 massima a 220\u00a0km/h. Gli Shinkansen Serie 100 introdotti nel 1989 permisero di percorrere la linea a 230\u00a0km/h con tempi di 2 ore e 49 minuti. Il servizio Nozomi part\u00ec nel 1992 usando treni Shinkansen Serie 300 con tempi di 2 ore e 32 minuti a una velocit\u00e0 massima di 270\u00a0km/h. Da marzo 1997 venne introdotto lo Shinkansen Serie 500 riducendo la tratta a 2 ore e 17 minuti con una velocit\u00e0 di 300\u00a0km/h.\nI mezzi di Serie 700 furono introdotti sul \"Nozomi\" fra Tokyo e Hakata il 13 marzo 1999 con una velocit\u00e0 di 285\u00a0km/h, portata a 300\u00a0km/h con l'arrivo della Serie N700 il 1\u00ba luglio 2007. Infine, a partire dal cambio di orario del 12 marzo 2011 sono arrivati anche i servizi Mizuho e Sakura, continuativi sul Ky\u016bsh\u016b Shinkansen che collegano Shin-Osaka con Kagoshima-Ch\u016b\u014d in tempi massimi di 3 ore e 49 minuti. Ai nostri giorni il Sany\u014d Shinkansen procura alla compagnia circa il 40% del suo fatturato e i passeggeri giornalieri al 2005 si attestano sui 159.000 al giorno.\nTreni.\nI mezzi attualmente usati sulla linea sono:\nPercorso.\nAlcuni servizi \"Kodama\" proseguono verso la stazione di Hakataminami, presso la citt\u00e0 di Kasuga e adiacente al deposito ferroviario di Hakata, attraverso la Linea Hakata-Minami. La linea, pur essendo operata con materiale rotabile Shinkansen, \u00e8 una linea tradizionale: la velocit\u00e0 massima \u00e8 120\u00a0km/h, e i treni che la percorrono sono classificati come \"espressi limitati\"."}
{"id": "2012625", "revid": "729019", "url": "https://it.wikipedia.org/wiki?curid=2012625", "title": "Andaman Settentrionale", "text": "Andaman Settentrionale \u00e8 un'isola dell'Oceano Indiano. \u00c8 la pi\u00f9 grande isola in termini di superficie dell'arcipelago delle isole Andamane, di cui \u00e8 l'isola pi\u00f9 settentrionale.\nSi estende su una superficie di 2.781\u00a0km\u00b2. Possiede la cima pi\u00f9 elevata dell'arcipelago \u00e8 Saddle Peak a 738 metri sul livello del mare. Soffre regolarmente di terremoti, ed ha subito lo tsunami del 26 dicembre 2004.\nIl centro abitato principale \u00e8 Diglipur. A 6\u00a0km da Diglipur si trova il porticciolo di Durgapur, collegato a Port Blair da un regolare servizio di traghetti."}
{"id": "2012629", "revid": "287204", "url": "https://it.wikipedia.org/wiki?curid=2012629", "title": "Sanyo Shinkansen", "text": ""}
{"id": "2012630", "revid": "123287497", "url": "https://it.wikipedia.org/wiki?curid=2012630", "title": "A Storm in Heaven", "text": "A Storm in Heaven, pubblicato nel giugno 1993, \u00e8 l'album di debutto del gruppo alternative rock The Verve (allora chiamati semplicemente Verve)."}
{"id": "2012633", "revid": "36426", "url": "https://it.wikipedia.org/wiki?curid=2012633", "title": "Teatro Goldoni (Livorno)", "text": ""}
{"id": "2012636", "revid": "968255", "url": "https://it.wikipedia.org/wiki?curid=2012636", "title": "Ammazza la mosca col flit", "text": "Ammazza la mosca col flit \u00e8 la versione in italiano di un motivetto molto famoso negli Stati Uniti, ovvero \"Shave and a Haircut, Two Bits\".\n&lt;score vorbis=\"1\"&gt;\n\\relative c\" {\\clef treble\n\\key c \\major\nc4 [g8 g8] a4 g4 | r4 b4-&gt; c4-&gt; r4\n}&lt;/score&gt;\nIl motivo, costituito da due battute con sette note, fu scritto da un autore ignoto, ma la sua prima apparizione di cui si hanno notizie certe \u00e8 nella canzone \"At a Darktown Cakewalk,\" scritta da Charles Hale nel 1899. In seguito, questo stesso motivetto apparve in \"Hot Scotch Rag\" di H. A. Fischler (scritta nel 1911), in \"In the 5:15\" di Billy Murray and the American Quartet (scritta nel 1915) e in \"Shave and a Haircut - Shampoo,\" scritta da Dan Shapiro, Lestor Lee e Milton Berle nel 1939. La melodia divenne popolare in Italia alla fine della seconda guerra mondiale, quando venne utilizzata per pubblicizzare il Flit, ovvero il DDT. Successivamente, questo motivo \u00e8 stato utilizzato in altri spot pubblicitari, come quello del gorgonzola Gim della Invernizzi (dove per\u00f2 la melodia era cantata col testo \"Se c'\u00e8 la goccia, \u00e8 Gim\") e uno spot del Sanbitter (al cui termine, dopo lo slogan \"Fatti un Sanbitter\", la melodia era suonata da un assolo di tuba).\nDelle parole esistono numerose variazioni, la pi\u00f9 comune \u00e8 forse \"\"Ammazza la vecchia col flit\",\" alla quale alcuni aggiungono la seconda strofa \"E se non muore, col gas\". Questa versione port\u00f2 un ritorno di popolarit\u00e0 al motivo negli anni ottanta, per una famosa scena contenuta nel film \"Chi ha incastrato Roger Rabbit\". La versione pi\u00f9 popolare in lingua spagnola dello stesso brano \u00e8 molto diffusa in Messico: \"Chinga tu madre, cabr\u00f3n.\" Si tratta di un messaggio molto offensivo in quanto vuol dire \"fotti tua madre, stronzo.\"\nIl \"Flit\" stesso alle volte viene modificato erroneamente in \"cric\" o in \"twist\", oppure ancora in \"flint\" (quest'ultima era una marca di cucine a gas). Si tratta del nome commerciale con cui veniva distribuito il DDT.\nPer via della sua brevit\u00e0, del suo ritmo allegro e del suo terminare con due note piuttosto acute, il motivo viene spesso incorporato in melodie allegre di cui costituisce una conclusione strumentale."}
{"id": "2012639", "revid": "19361701", "url": "https://it.wikipedia.org/wiki?curid=2012639", "title": "Stereofonico", "text": ""}
{"id": "2012640", "revid": "19361704", "url": "https://it.wikipedia.org/wiki?curid=2012640", "title": "Ammazza la vecchia col flit", "text": ""}
{"id": "2012641", "revid": "1805885", "url": "https://it.wikipedia.org/wiki?curid=2012641", "title": "Motob\u00e9cane 350 L3", "text": "La 350 (nota anche come 350 L3) \u00e8 una motocicletta francese, commercializzata con i marchi Motob\u00e9cane e Motoconfort e costruita dal 1973 al 1976.\nIl contesto.\nVerso la fine degli anni sessanta, incoraggiata dal successo commerciale delle marche giapponesi, la Motob\u00e9cane decise di riavviare la produzione di motocicli, abbandonata da alcuni anni in favore del settore ciclomotoristico, nel quale era ormai divenuta il primo produttore francese e tra i primi al mondo.\nLa dirigenza aziendale opt\u00f2 per una sbrigativa soluzione di realizzare due nuovi motori a due tempi, ispirandosi ai modelli maggiormente avanzati della produzione mondiale. Per il propulsore da 350 cm\u00b3 venne preso come esempio il nuovo tricilindrico Kawasaki che in quei mesi spopolava sul mercato statunitense.\nFu lo stesso fondatore della Motob\u00e9cane, Charles Beno\u00eet, a dettare le specifiche progettuali a Eric Jaulmes, storico direttore tecnico della casa di Rouvroy, fortemente contrario al tipo di motorizzazione scelta. Jaulmes propendeva per l'utilizzo di un propulsore quadricilindrico a quattro tempi, i cui prototipi erano gi\u00e0 stati realizzati dalla Motob\u00e9cane in previsione di montarli su una microvettura, mai entrata in produzione. Le analisi di mercato che indicavano il maggior gradimento dei giovani nei confronti dei motori a due tempi e, non ultimo, il minor impegno economico per produrli, lasciarono inascoltati i consigli di Jaulmes.\nLa moto.\nDopo una lunga gestazione, la Motob\u00e9cane 350 L3 fu presentata al salone di Parigi del 1972 e riproposta a quello di Colonia dello stesso anno, ma non sollev\u00f2 grande interesse, soffocata dalle copiose novit\u00e0 giapponesi e da quelle delle industrie italiane che tentavano una risposta convincente al predominio nipponico.\nOltre all'architettura del propulsore, la moto francese risultava seguire i canoni Kawasaki anche nella parte estetica, nascondendo alcune apprezzabili e originali scelte tecniche, come i cilindri a canna cromata, l'accensione elettronica, l'alettatura sporgente per migliorare il raffreddamento del cilindro centrale, il mozzo posteriore scomponibile per facilitare lo smontaggio della ruota e l'albero motore formato in soli 7 pezzi, realizzato con una speciale tecnica d'assemblaggio sottovuoto.\nLa \"350\", che affiancava nella gamma Motob\u00e9cane/Motoconfort il ciclomotore \"Mobylette\" e la \"125 LT\" bicilindrica, ebbe un difficile esordio: penalizzata da un incremento dell'imposta sul valore aggiunto avvenuto poco dopo la sua presentazione, i primi esemplari consegnati presentarono inoltre alcuni problemi (alla cromatura dei cilindri e all'accensione), i quali crearono attorno alla tre cilindri una fama di inaffidabilit\u00e0. Come se ci\u00f2 non bastasse, la crisi petrolifera del 1973 diede il colpo di grazia alla \"L3\". La produzione termin\u00f2 nel 1976, dopo appena 779 esemplari prodotti.\nEvoluzioni.\nNel 1973 fu presentata la versione dotata di un avanzato sistema di alimentazione con iniezione elettronica, regolata da disco fotometrico, che non riusc\u00ec ad oltrepassare lo stadio sperimentale, nonostante i quattro prototipi realizzati avessero dato eccellenti risultati circa la sensibile diminuzione (30-50 %) dei consumi, a parit\u00e0 di prestazioni. \nAl salone di Parigi del 1974 vi fu l'esposizione del modello da 500\u00a0cm\u00b3 con iniezione elettronica, preceduta da una campagna stampa sulle principali riviste europee, in cui si annunciava l'imminente messa in vendita del nuovo modello. In Italia veniva previsto un prezzo di listino di circa 1.200,000 lire. In verit\u00e0, la \"500\" esposta al salone era una ben confezionata \"maquette\" con motore in gesso, destinata a restare tale."}
{"id": "2012644", "revid": "29201815", "url": "https://it.wikipedia.org/wiki?curid=2012644", "title": "Audio stereofonico", "text": ""}
{"id": "2012645", "revid": "302644", "url": "https://it.wikipedia.org/wiki?curid=2012645", "title": "Motoconfort 350 L3", "text": ""}
{"id": "2012646", "revid": "767487", "url": "https://it.wikipedia.org/wiki?curid=2012646", "title": "Piggy back", "text": "Piggy back \u00e8 l'accordo con cui un produttore locale offre ad un produttore estero i servizi della propria rete distributiva.\nLe parti di tale accordo sono chiamate: "}
{"id": "2012648", "revid": "125849814", "url": "https://it.wikipedia.org/wiki?curid=2012648", "title": "Empiema subdurale", "text": " \nL'empiema subdurale (SDE) \u00e8 una rara e grave condizione neurologica caratterizzata da un empiema (una raccolta di pus \u00e8 dovuta a batteri solitamente gram negativi) che colpisce le meningi.\nEpidemiologia.\nColpisce prevalentemente in et\u00e0 pediatrica, si pu\u00f2 sviluppare in seguito ad un attacco di sinusite, altra cause possibili sono episodi di otite di trauma alla testa o in seguito ad intervento chirurgico.\nSintomatologia.\nFra i sintomi e i segni clinici ritroviamo deficit a livello motorio e crisi refrattarie.\nTerapia.\nSi interviene chirurgicamente.\nPrognosi.\nSi tratta di un evento pericoloso, e occorre intervenire al pi\u00f9 presto altrimenti pu\u00f2 evolversi con esiti anche fatali."}
{"id": "2012657", "revid": "1718925", "url": "https://it.wikipedia.org/wiki?curid=2012657", "title": "Trdeln\u00edk", "text": "Il trdeln\u00edk, anche detto trdlo, trozkol, noto in lingua italiana anche come manicotto di Boemia, \u00e8 un tipico dolce della cucina ungherese e slovacca. La versione della citt\u00e0 slovacca di Skalica (Skalick\u00fd trdeln\u00edk) venne registrata nel dicembre del 2007 come marchio IGP (indicazione geografica protetta) dell\u2019Unione europea.\nL'impasto \u00e8 una sorta di pane dolce che prima della cottura viene modellato come un lungo filoncino di raggio circa un centimetro e arrotolato attorno a un bastone metallico. Successivamente il composto attorno al bastone viene abbondantemente cosparso di zucchero e cannella. Il bastone viene poi messo a cuocere in uno speciale forno con un meccanismo che lo fa ruotare in modo che la cottura sia uniforme. A cottura ultimata, lo zucchero si \u00e8 sciolto dorando il trdeln\u00edk e creando una colorita e croccante patina sul dolce. \nSeppure sia entrato nell'immaginario di molti quale dolce tradizionale della citt\u00e0 di Praga, ci\u00f2 non corrisponde alla realt\u00e0. Esso ha fatto la sua comparsa nella capitale ceca solo con la crescita esponenziale del settore turistico. Per i cechi, il trdeln\u00edk altro non \u00e8 che una sorta di attrazione culinaria per i visitatori stranieri."}
{"id": "2012658", "revid": "23885", "url": "https://it.wikipedia.org/wiki?curid=2012658", "title": "Soyuz Pravykh Sil", "text": ""}
{"id": "2012665", "revid": "729019", "url": "https://it.wikipedia.org/wiki?curid=2012665", "title": "Empiema pleurico", "text": "L' empiema pleurico \u00e8 la raccolta anomala di \"pus\" (empiema) che avviene nello spazio pleurico.\nEziologia.\nLe cause sono molteplici, pu\u00f2 essere causato da una malattie preesistente e manifestarsi come complicanza (ad esempio la polmonite, e in tal caso prende il nome di empiema metapneumonico, o l'ascesso polmonare), oppure dovuta ad intervento chirurgico dove avviene la perforazione esofagea, o anche in seguito ad un trauma. I batteri pi\u00f9 comunemente responsabili sono Klebsiella pneumoniae, Escherichia coli, Proteus spp., Salmonella spp. e Staphylococcus aureus.\nSintomatologia.\nFra i sintomi e segni clinici si ritrovano tosse, febbre, le due manifestazioni pi\u00f9 comuni, dolore toracico, dispnea.\nTipologia.\nEsistono alcuni tipi di empiema pleurico:\nEsami.\nLa diagnosi si effettua su una accurata anamnesi e la radiografia del torace dove risulter\u00e0 opaca a causa della presenza di pus.\nTerapia.\nIl trattamento prevede la somministrazione di antibiotici, possibilmente mirati in seguito all'identificazione del germe responsabile e alla conseguente determinazione delle sue sensibilit\u00e0 e resistenze mediante antibiogramma, drenaggio per eliminare il pus o, come extrema ratio, decorticazione pleurica (asportazione della pleura viscerale).\nOccorre iniziare al pi\u00f9 presto il trattamento per prevenire possibili complicanze.\nPrognosi.\nPrima della scoperta degli antibiotici la mortalit\u00e0 era considerevole."}
{"id": "2012672", "revid": "105580990", "url": "https://it.wikipedia.org/wiki?curid=2012672", "title": "Fede e bellezza", "text": "Fede e bellezza \u00e8 un romanzo di Niccol\u00f2 Tommaseo, scritto in Corsica tra il 1838 e il 1839 e pubblicato per la prima volta a Venezia nel 1840 e, in versione definitiva, nel 1852.\nContenuti.\nDiviso in sei libri, il romanzo narra le vicende dell'amore e del matrimonio di Giovanni e Maria.\nConosciutisi a Quimper, in Francia, i due si innamorano e cominciano a confidarsi il loro passato, soprattutto le loro esperienze amorose. Superati conflitti e tentazioni i due si sposano e, anche durante il matrimonio, continuano a confidarsi ogni pi\u00f9 piccolo moto dell'anima. Nel finale Giovanni rimane ferito durante un duello con un francese che ha insultato l'Italia; riesce a guarire, ma solo per assistere dolorosamente alla malattia di Maria e alla sua morte, a causa della tisi.\n\u00c8 un'opera emblematica e complessa; il resoconto lirico \u00e8 costruito con materiali eterogenei: si va dalle forme del diario, al racconto, dal romanzo epistolare al romanzo storico. La narrazione, infatti, oscilla tra l'uso della terza persona a pagine di diario, lettere, tessere saggistiche.\nIl romanzo riflette la personalit\u00e0 dell'autore, ondeggiante tra una sensualit\u00e0 congenita e un forte moralismo, un'aspirazione alla purezza, che gli deriva da una profonda religiosit\u00e0. Si oscilla quindi tra misticismo ed erotismo, senso del peccato e profonda fede religiosa. \nTutto ci\u00f2 ha portato la critica a parlare di anticipazioni del decadentismo.\nI modelli francesi di ispirazione del romanzo sono: Antoine Fran\u00e7ois Pr\u00e9vost (\"Manon Lescaut\"), Charles Augustin de Sainte-Beuve (\"Volupt\u00e9\").\nCon \"Fede e bellezza\" ci si sposta da un'analisi della realt\u00e0 esterna a un'analisi della realt\u00e0 interiore dell'uomo: un vero storico, secondo il credo romantico, ma di una storia autobiografica, intima, rivisitata. Questa spinta a scrutare l'animo umano porta a un rinnovamento del genere romanzesco e a poter parlare di uno dei primi esempi di romanzo psicologico compiuto.\nAltra novit\u00e0 \u00e8 il linguaggio: l'autore elabora un complesso confronto e ricerca tra la tradizione letteraria e la lingua viva, distante dalla lingua manzoniana, e tendente al popolareggiante."}
{"id": "2012673", "revid": "729019", "url": "https://it.wikipedia.org/wiki?curid=2012673", "title": "T\u014dhoku Shinkansen", "text": "La \u00e8 una ferrovia ad alta velocit\u00e0 giapponese, a scartamento ordinario, che collega Tokyo e Aomori con un percorso di 674,9\u00a0km.\nStoria.\nL'inizio dei lavori data a partire dal 28 novembre 1971. Il 23 giugno 1982 viene aperto al traffico il tratto \u014cmiya-Morioka, e circa tre anni dopo, il 14 marzo 1985, il tratto Ueno-\u014cmiya.\nIl 20 giugno 1991 viene raggiunta la stazione di T\u014dky\u014d con l'apertura della tratta da Ueno. Il traffico si attesta su elevati livelli e nell'ottobre 1998 viene raggiunto 1 miliardo di passeggeri trasportati.\nL'apertura del tratto Morioka-Hachinohe avviene il 1\u00ba dicembre 2002. L'allungamento della linea fino alla stazione di Shin-Aomori \u00e8 stato inaugurato il 4 dicembre 2010. Lungo quest'ultima tratta sono presenti due fra i pi\u00f9 lunghi tunnel ferroviari del mondo: il tunnel di Iwate-Ichinohe, di 25,8\u00a0km e il tunnel di Hakk\u014dda, di 26,5\u00a0km.\nConseguenze del terremoto e maremoto del T\u014dhoku del 2011.\nNel pomeriggio dell'11 marzo 2011 i servizi sull'intera linea sono stati sospesi a seguito del terremoto e maremoto del T\u014dhoku del 2011. JR East dichiar\u00f2 che sarebbero state necessarie oltre 1100 piccole riparazioni fra \u014cmiya e Iwate-Numakunai, fra cui tetti di stazioni crollati e piloni della rete elettrica danneggiati.\nIl servizio \u00e8 ripreso a pezzi lungo la linea fra T\u014dky\u014d a Nasushiobara il 15 marzo, e fra Morioka e Shin-Aomori il 22 marzo. La sezione fra Morioka e Ichinoseki riapr\u00ec il 7 aprile, fra Nasushiobara e Fukushima il 12 aprile, e il resto della linea attorno al 30 aprile. I treni sono poi ritornati a percorrere la linea a piena velocit\u00e0 il 23 settembre 2011.\nServizi.\nLa linea \u00e8 quella che vede il maggior numero di servizi fra le linee Shinkansen giapponesi.\nAl momento troviamo sei tipologie di fermate lungo la linea, di cui due che percorrono anche le linee Mini-shinkansen.\nI servizi che percorrono solo la T\u014dhoku Shinkansen sono quattro:\nInvece i servizi che continuano su una linea mini-shinkansen sono:\nUna tipologia \u00e8 stata soppressa:\nA marzo 2013 la velocit\u00e0 massima della linea \u00e8 di 110\u00a0km/h fra Tokyo e \u014cmiya, 275\u00a0km/h fra \u014cmiya e Utsunomiya, 320\u00a0km/h fra Utsunomiya e Morioka e 260\u00a0km/h fra Morioka e Shin-Aomori.\nConvogli utilizzati.\nI convogli attualmente utilizzati sulla linea e i relativi servizi sono:\nMentre questi sono i treni ritirati dal servizio:"}
{"id": "2012675", "revid": "14691", "url": "https://it.wikipedia.org/wiki?curid=2012675", "title": "John Okello", "text": ""}
{"id": "2012676", "revid": "74801", "url": "https://it.wikipedia.org/wiki?curid=2012676", "title": "Abeid Karume", "text": "Fu il primo presidente di Zanzibar, nominato immediatamente dopo la rivoluzione del 1964. Tre mesi dopo, Zanzibar si un\u00ec al Tanganica formando l'odierno Stato della Tanzania, di cui Karume divenne vicepresidente e Julius Nyerere presidente.\nBiografia.\nNato forse a Mwera nel 1905, Karume and\u00f2 a scuola solo per poco tempo, cominciando da giovane a lavorare come marinaio e allontanandosi da Zanzibar, dove sarebbe tornato stabilmente solo nel 1939. Nei suoi viaggi ebbe modo di acquisire consapevolezza della situazione politica internazionale e in particolare dei problemi dell'Africa coloniale. A Londra conobbe alcuni leader africani di rilievo, fra cui il malawiano Kamuzu Banda. Tornato a Zanzibar, Karume entr\u00f2 in politica nell'Afro-Shirazi Party (ASP), lavorando in particolare allo sviluppo delle relazioni con il TANU, il principale partito politico del Tanganica.\nIl 10 dicembre del 1963 Zanzibar ottenne l'indipendenza dal Regno Unito, costituendosi come sultanato parlamentare. Alle prime elezioni, l'ASP ottenne una moderata maggioranza, ma i meccanismi del sistema elettorale favorirono lo Zanzibar National Party (ZNP), che ottenne il governo. Karume dichiar\u00f2 la propria disponibilit\u00e0 a collaborare con il governo. Il 12 gennaio 1964 il governo dello ZNP e il sultano furono deposti da una rapida rivoluzione, guidata dall'ugandese John Okello. Rientrato in patria pochi giorni dopo da Dar es Salaam, Karume ottenne l'incarico di primo presidente del paese. Non risulta che Karume fosse stato coinvolto direttamente nella rivoluzione; egli prese immediatamente le distanze da Okello, e poco tempo dopo lo esili\u00f2 dal paese.\nNell'aprile del 1964, Karume strinse accordi con il primo presidente del Tanganica indipendente, Julius Nyerere, affinch\u00e9 Zanzibar e Tanganica si unissero in una repubblica federale, la Tanzania. Nella costituzione della nuova nazione venne definito il ruolo di presidente di Zanzibar come vicepresidente dell'unione. Karume mantenne questo ruolo fino al 1972, anno in cui venne assassinato. L'attuale presidente di Zanzibar, Amani Abeid Karume (eletto nel 2002 e rieletto nel 2005), \u00e8 il figlio di Abeid Karume."}
{"id": "2012677", "revid": "151000", "url": "https://it.wikipedia.org/wiki?curid=2012677", "title": "Su-39", "text": ""}
{"id": "2012687", "revid": "287204", "url": "https://it.wikipedia.org/wiki?curid=2012687", "title": "Tohoku Shinkansen", "text": ""}
{"id": "2012699", "revid": "73843", "url": "https://it.wikipedia.org/wiki?curid=2012699", "title": "Air A!ps", "text": ""}
{"id": "2012703", "revid": "767487", "url": "https://it.wikipedia.org/wiki?curid=2012703", "title": "Nerone (film 1977)", "text": "Nerone \u00e8 un film del 1977 diretto da Mario Castellacci e Pier Francesco Pingitore, parodia dell'ascesa al trono imperiale di Nerone. \u00c8 il primo film del Bagaglino.\nTrama.\nIl giovane Nerone \u00e8 incoronato imperatore grazie alla sua furbizia e all'aiuto della madre Agrippina, ma presto \u00e8 considerato pazzo dal popolo romano e rinchiuso nel manicomio."}
{"id": "2012712", "revid": "56620", "url": "https://it.wikipedia.org/wiki?curid=2012712", "title": "Crocifere", "text": ""}
{"id": "2012713", "revid": "2109503", "url": "https://it.wikipedia.org/wiki?curid=2012713", "title": "Futbol Club Barcelona 2008-2009", "text": "Questa voce raccoglie le informazioni riguardanti il Futbol Club Barcelona nelle competizioni ufficiali della stagione 2008-2009.\nStagione.\nNella stagione 2008-2009 il Barcellona diede inizio ad una nuova era, sostituendo l'allenatore Frank Rijkaard con Josep Guardiola, ex tecnico delle giovanili del \"Bar\u00e7a\". Nonostante le cessioni illustri di Gianluca Zambrotta, Lilian Thuram, Deco e soprattutto Ronaldinho, la squadra produsse un calcio iperoffensivo, segnando ben 158 gol in 62 partite (record di realizzazioni per l'epoca, poi superato nel 2011-2012). A fine stagione i blaugrana vinsero la Primera Divisi\u00f3n, la Copa del Rey e la Champions League, centrando cos\u00ec la tripletta per la prima volta nella loro storia. A fine 2009 riusciranno a centrare anche il \"sextuple\" vincendo il Mondiale per Club, la Supercoppa Europea, e la Supercoppa di Spagna diventando cos\u00ec la prima squadra nella storia del calcio a vincere 6 trofei in un anno solare. Il Barcellona 2008-2009 \u00e8 considerato da molti esperti e appassionati come una delle squadre di calcio pi\u00f9 forti di tutti i tempi.\nOrganico.\nRosa.\n "}
{"id": "2012714", "revid": "767487", "url": "https://it.wikipedia.org/wiki?curid=2012714", "title": "Audio (gruppo musicale)", "text": "Gli Audio (precedentemente conosciuti come B5) sono una boy band statunitense formatasi a St. Petersburg ed in seguito stabilitasi ad Atlanta. Il gruppo consiste di cinque elementi, i fratelli Breeding. Il gruppo era precedentemente conosciuto come TNT Boyz ed era composto soltanto dai quattro fratelli maggiori. Con l'arrivo del quinto fratello il gruppo si \u00e8 rinominato B5.\nCarriera.\nDopo aver vinto numerosi concorsi canori, incluso uno indetto dalla Walt Disney, i B5 vengono notati dal manager Jim McMahan, che li fa collaborare con numerosi artisti come Mario Winans, Kanye West, Ginuwine, Usher, Fantasia, Bow Wow, Joe, arrivando ad esibirsi davanti ad Alberto II di Monaco.\nDopo aver firmato un contratto con la Bad Boy Records (che lasceranno nel 2008 per problemi di produzione), il gruppo pubblica il loro primo album omonimo, sotto la produzione di P. Diddy. Il singolo con il quale i B5 debuttano \u00e8 \"All I Do\", cover di un celebre brano dei The Jackson 5. Nel 2007 hanno pubblicato il loro secondo album \"Don't Talk, Just Listen\", e nel primo singolo estratto \"Hydrolics\", il gruppo duetta con Bow Wow. Nel 2008 i B5 hanno recitato in una puntata della celebre soap opera statunitense \"All My Children\".\nNel 2009 ha lasciato l'etichetta discografica Bad Boy Records ed ha firmato un nuovo contratto con la UpFront Records, ed hanno ufficialmente cambiato il proprio nome da B5 ad Audio. Il 10 dicembre 2010 \u00e8 stato pubblicato il primo singolo ufficiale degli Audio, intitolato \"Magnetic\"."}
{"id": "2012716", "revid": "1938978", "url": "https://it.wikipedia.org/wiki?curid=2012716", "title": "Comgall di Bangor", "text": "Biografia.\nNacque ad Antrim nel 516 e divenne monaco, poi lasci\u00f2 il monastero come altri per fondarne uno tutto suo assieme ai suoi seguaci.\nFu un abate, figlio della dottrina cattolica celtico-irlandese di San Patrizio, \u00e8 oggi ricordato come personaggio di spicco nella storia del monachesimo irlandese, in particolare per la grande sapienza. \nEgli era un uomo di grande zelo religioso e di strenua osservanza della disciplina regolare ascetica, ed attuava la pratica della mortificazione corporale pi\u00f9 rigida.\nFond\u00f2 con molti sui discepoli nel 559 l'abbazia di Bangor, tra questi vi si form\u00f2 San Colombano, futuro evangelizzatore d'Europa ed abate di Luxeuil e di Bobbio.\nMor\u00ec nella sua abbazia nel 622.\nViene ricordato il 10 maggio."}
{"id": "2012727", "revid": "46291", "url": "https://it.wikipedia.org/wiki?curid=2012727", "title": "Serratula", "text": "Serratula \u00e8 un genere di piante angiosperme dicotiledoni appartenenti alla famiglia delle Asteraceae, dall'aspetto di erbacee sub-arbustive perenni.\nEtimologia.\nIl nome del genere (\"Serratula\") deriva dal diminutivo latino \"serra\" (= sega) e fa riferimento al margine seghettato delle foglie.\nIl nome scientifico di questo genere \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nLe piante di questo genere sono considerate rustiche e possono oltrepassare il metro di altezza originando piccoli arbusti. La forma biologica della maggior parte delle specie del genere (almeno per le specie europee) \u00e8 emicriptofite scapose (H scap) : ossia sono piante perennanti tramite gemme posizionate al livello del terreno con fusto allungato e mediamente foglioso.\nFusto.\nI fusti sono eretti, rigidi, e ramosi nella parte pi\u00f9 alta della pianta.\nFoglie.\nIl bordo delle foglie \u00e8 finemente seghettato (piccoli ma acuti denti); lungo il fusto sono disposte in modo alterno; la forma pu\u00f2 essere intera o pennatosetta. In certe specie il lobo apicale \u00e8 notevolmente pi\u00f9 sviluppato di quelli laterali.\nInfiorescenza.\nL'infiorescenza, di tipo a larghi corimbi, \u00e8 composta da diversi capolini (tipica struttura delle Asteraceae) formati da diversi fiori; ogni capolino \u00e8 sorretto da un involucro pi\u00f9 o meno cilindrico, emisferico, ovoidale o anche a forma di ciotola, composto da alcune serie di brattee (o squame) scariose disposte in modo embricato; nella parte pi\u00f9 interna un ricettacolo fa da base ai fiori. In genere le squame inferiori (e quindi le pi\u00f9 esterne) sono pi\u00f9 ovate e brevemente mucronate; mentre quelle superiori (le pi\u00f9 interne) sono allungate e strette e presentano una punta pi\u00f9 scura e quasi membranosa ma non acuminata. Il ricettacolo \u00e8 stipato di setole lineari. I capolini possono essere omogami oppure eterogami (in questo caso le piante sono ginodioiche - cio\u00e8 o solo con fiori femminili, oppure tutti i fiori sono ermafroditi). I fiori periferici del capolino sono femminili.\nFiori.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono inoltre tetra-ciclici (calice \u2013 corolla \u2013 androceo \u2013 gineceo) e pentameri.\nFrutti.\nIl frutto \u00e8 un achenio di forma ovalo\u2013allungata (assai pi\u00f9 lungo che largo \u2013 consiste grosso modo in un cono rovesciato) lievemente compresso con pappo formato da lunghi peli denticolati. Questi ultimi sono disposti in pi\u00f9 ranghi e i pi\u00f9 lunghi sono quelli appartenenti ai ranghi pi\u00f9 interni. Ciascuna delle due facce della capsula presenta una costola longitudinale. Le capsule sul ricettacolo sono inserite obliquamente.\nDistribuzione e habitat.\nQuesti vegetali si distribuiscono su una vasta area dall'Europa, all'Asia media e boreale e la parte settentrionale dell'Africa. L'habitat per queste piante sono i boschi radi, i prati, ma anche le zone umide o aride a seconda della specie. Da un punto di vista altitudinale le specie di questo genere vegetano tra il piano planiziale e gli 800 \u2013 1000 . Quelle alpine arrivano fino a 2000 .\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nFilogenesi.\nLa posizione tassonomica di questo genere ha subito pi\u00f9 di un cambiamento. A met\u00e0 del 1900 era posizionato nella trib\u00f9 delle Cynareae (sottofamiglia Tubiflorae). Successivamente (verso gli anni ottanta dello scorso secolo) il botanico e tassonomista Arthur Cronquist (1919\u00a0\u2013 1992) nella sua schematizzazione delle angiosperme (Sistema Cronquist) lo ha posizionato nella sottofamiglia Cichorioideae (trib\u00f9 Cardueae, sottotrib\u00f9 Centaureinae). L'attuale sistema di classificazione \"Angiosperm Phylogeny Group\" (classificazione APG) basato su analisi di tipo filogenerico molecolare pur mantenendo valida la sua posizione nella sottotrib\u00f9 e nella trib\u00f9 del Sistema Cronquist, lo ha trasferito in una nuova sottofamiglia: Carduoideae.\nGli ultimi studi di tipo filogenetico su questo gruppo tramite il DNA ribosomiale confermano il trasferimento nel genere \"Klasea\" di molte specie tradizionalmente poste in \"Serratula\". Quest'ultimo genere inoltre fa parte di un clade contenente diversi generi direttamente derivati (o basali) delle Centaureinae. Il genere \"Klasea\" risulta invece un gruppo segregato basale, mentre per il genere monotipo \"Nikitinia\" si ipotizza una sinonimia con il genere precedente.\nIl genere di questa voce appartiene al gruppo informale Serratula Group (o anche \"Klasea Group\") composto dai generi \"Klasea\" e \"Serratula\" . Il gruppo, nell'ambito della sottotrib\u00f9 Centaureinae e da un punto di vista filogenetico, si trova pi\u00f9 o meno in una posizione centrale vicino al gruppo informale Rhaponticun Group.\nIl Serratula Group \u00e8 circoscritto (tra l'altro) dai seguenti caratteri morfologici:\nGli altri generi sono: \"Klasea\" e \"Nikitinia\" (attualmente questo genere \u00e8 incluso in \"Klasera\").\n\"Serratula\" si distingue dal genere \"Centaurea\" per le brattee prive di appendice, per i fiori tutti fertili e il pappo con peli allungati.\nElenco delle specie.\nIl genere comprende le seguenti 4 specie:\nSpecie presenti in Italia.\nIn Italia \u00e8 presente una sola specie con due sottospecie: \nPignatti nella \"\u201dFlora d'Italia\u201d\" ne descrive altre quattro, tutte raccolte attualmente nel genere \"Klasea\":\nNel resto dell'Europa \u00e8 presente un'altra specie di Ceretta: \nIbridi.\nAlcune specie di \"Serratula\" possono ibridarsi con quelle del genere \"Centaurea\" . Si forma cos\u00ec il seguente genere ibrido:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nGeneri simili.\nOltre ai generi del \"Serratula Group\" (vedi sopra), il gruppo che pi\u00f9 si avvicina alla \"Serratula\" \u00e8 il genere \"Centaurea\". \"Serratula\" si distingue da quest'ultimo per le squame senza appendice appuntita, per la rara presenza dei fiori periferici sterili e per il pappo con peli allungati.\nUsi.\nGiardinaggio.\nLa specie pi\u00f9 usata (ma non molto frequentemente) nel giardinaggio \u00e8: \"Serratula coronata\" a fiori rosa-vinosi della Siberia. Viene impiegata nei giardini rocciosi o per decorare i muri.\nIndustria.\nPoche sono le specie di questo genere utilizzate nell'industria, fra queste si deve citare la \"Serratula tinctoria\" produttrice di un ottimo giallo usato nella tintura dei tessuti. Altre specie sono importanti per l'industria chimica in quanto contengono le seguenti sostanze: apigenina, luteolina, quercetina, e altri flavonoidi."}
{"id": "2012734", "revid": "767487", "url": "https://it.wikipedia.org/wiki?curid=2012734", "title": "Die verbannten Kinder Evas", "text": "Die Verbannten Kinder Evas \u00e8 un progetto musicale austriaco, che fu fondato nel 1993 da Richard Lederer e Michael Gregor scritturati con la Napalm Records.\nBiografia.\nLa band originale era composta dai membri della band black metal Summoning. Michael Gregor pi\u00f9 tardi lasci\u00f2 la band per concentrarsi sui Summoning. La musica \u00e8 lenta e melancolica, con voci maschili e femminili chiare e con i testi di John Dowland e Percy Bysshe Shelley.\nNel 1999 pubblicarono per la Dreanor Records il loro terzo album dal titolo \"In Darkness Let Me Dwell\", che vedeva le strutture sinfoniche tipiche della band alternarsi tra la voce mezzo soprano della cantante di Tania Borskye e la voce maschile di Richard Lederer.\nNel 2006 la band pubblic\u00f2 il proprio quarto album, \"Dusk And Void Became Alive\", che ospita una nuova voce femminile, Christina Kroustali.\nDie Verbannten Kinder Evas tradotto significa \"Gli esiliati figli di Eva\"."}
{"id": "2012737", "revid": "119222495", "url": "https://it.wikipedia.org/wiki?curid=2012737", "title": "Ioduro", "text": "Con il termine ioduri si indicano genericamente i sali dello iodio, come ad esempio lo ioduro di potassio (largamente impiegato in farmacologia) e lo ioduro d'argento (componente fondamentale delle pellicole e delle carte sensibili per fotografia).\nNel linguaggio comune, si utilizza lo stesso termine (in maniera impropria) per indicare lo ione ioduro (I-), il radicale ioduro (I\u2022), o il gruppo funzionale ioduro (I-).\nNegli ioduri l'atomo di iodio presenta numero di ossidazione -1.\nLo \u00e8 lo ione negativo di un composto salino, imposto da molti governi per evitare la carenza di iodio, che ogni anno colpisce circa due miliardi di persone causando disabilit\u00e0 intellettive.\nIone ioduro.\nLo ione ioduro \u00e8 uno dei pi\u00f9 grandi anioni monoatomici. Ha un raggio di circa 206 picometri. Gli ioni di alogenuri pi\u00f9 leggeri sono molto pi\u00f9 piccoli in confronto: lo ione bromuro ha un raggio di 196 pm, lo ione cloruro di 181 pm e lo ione fluoruro di 133 pm. A causa delle sue dimensioni, lo ione ioduro forma legami relativamente deboli con la maggior parte dei cationi di altri elementi.\nStruttura e caratteristiche degli ioduri inorganici.\n La bassa dello ioduro d'argento e dello ioduro di piombo riflette il carattere covalente di questi ioduri metallici.\nUn test per verificare la \u00e8 quello della formazione di precipitati gialli dopo trattamento con una soluzione di nitrato d'argento o nitrato di piombo (II).\nOssidoriduzioni e propriet\u00e0 antiossidanti.\nI sali di ioduro sono lievi agenti riducenti; molti reagiscono con l'ossigeno per dare iodio. Un agente riducente \u00e8 anche un antiossidante. Le propriet\u00e0 antiossidanti dello ioduro possono essere espresse come potenziale redox.\nPoich\u00e9 lo ioduro si ossida facilmente, alcuni enzimi lo convertono in agenti iodurati elettrofili, per esempio durante la biosintesi di prodotti naturali contenenti ioduro.\nLo ioduro pu\u00f2 funzionare come antiossidante, riducendo le specie reattive dell'ossigeno come il perossido di idrogeno.\nPresenza in natura.\nLa iodargirite - ioduro d'argento naturale e cristallino - \u00e8 il minerale contenente ioduro pi\u00f9 conosciuto attualmente. Talvolta si possono trovare anche anioni di ioduro combinati con mercurio, rame e piombo, anche se tali minerali sono abbastanza rari.\nOssianioni.\nLo iodio pu\u00f2 assumere numeri di ossidazione di -1, +1, +3, +5 o +7. Sono anche noti ossidi di iodio neutri."}
{"id": "2012739", "revid": "184351", "url": "https://it.wikipedia.org/wiki?curid=2012739", "title": "Cattedrale di San Prisco", "text": ""}
{"id": "2012740", "revid": "838137", "url": "https://it.wikipedia.org/wiki?curid=2012740", "title": "Funzione di utilit\u00e0 indiretta", "text": "La funzione di utilit\u00e0 indiretta in microeconomia \u00e8 definibile come quella funzione che associa il livello di utilit\u00e0 massimo raggiungibile da un individuo ad ogni insieme di prezzi dei beni (formula_1) e patrimonio individuale \"w\".\nFormalmente si ha:\ndove ci \u00e8 il consumo del bene i e U(.) \u00e8 la funzione di utilit\u00e0.\nLa funzione di utilit\u00e0 indiretta \u00e8 dunque la funzione valore del problema di massimizzazione dell'utilit\u00e0 individuale, problema di massimo vincolato che rappresenta il \"duale\" di quello di minimizzazione della spesa dato il vincolo costituito dall'utilit\u00e0 minima ottenibile, la cui funzione valore \u00e8 la funzione di spesa. \nPropriet\u00e0 della funzione di utilit\u00e0 indiretta.\nData una funzione di utilit\u00e0 continua che rappresenta un sistema di preferenze localmente non soddisfatte, la funzione di utilit\u00e0 indiretta \u00e8:"}
{"id": "2012742", "revid": "219110", "url": "https://it.wikipedia.org/wiki?curid=2012742", "title": "Teatro Francesco di Bartolo", "text": "Il Teatro Francesco di Bartolo \u00e8 un teatro situato a Buti, in provincia di Pisa.\nStoria e descrizione.\nGrazie al forte sviluppo economico che caratterizz\u00f2 questo centro pisano nella prima met\u00e0 dell'Ottocento, alcuni ricchi proprietari nel 1842 dettero vita all'Accademia dei Riuniti con lo scopo di \"erigere un teatro ove saranno date delle rappresentazioni sia in musica che in prosa\".\nNell'ottobre dello stesso anno il teatro fu ultimato e venne inaugurato con la \"Beatrice di Tenda\" di Vincenzo Bellini. La sua realizzazione, tutta legata agli schemi del teatro aristocratico e borghese, suscit\u00f2 la reazione polemica del poeta locale Pietro Frediani, apprezzato autore di \"Maggi\" ed esponente di primo piano del teatro popolare.\nIl teatro sorge nei pressi di un importante asse viario del paese e si presenta, all'esterno, come un edificio isolato a pianta rettangolare. Al suo interno invece riproduceva le forme tipiche del teatro all'italiana: un elegante atrio di ingresso che introduceva ai disimpegni verso i piani superiori e verso la sala realizzata a ferro di cavallo, circondata da due ordini di palchi e coperta da un soffitto riccamente decorato a rosone con pitture murali del pittore Giarr\u00e8; infine l'ampio palcoscenico dotato di un grande arcoscenico e i camerini nel sottopalco.\nNel secondo dopoguerra la struttura, soprattutto nella parte del palcoscenico, \u00e8 stata ampiamente manomessa per meglio adattarla alla nuova funzione di cinematografo. Dichiarato definitivamente inagibile nel 1971 \u00e8 poi passato in propriet\u00e0 all'Amministrazione comunale che ha avviato tempestivamente un vasto progetto di risanamento e recupero dell'immobile per restituirlo alla sua funzione originaria di teatro e per realizzarvi anche un centro culturale polivalente del capoluogo (destinato a ospitare la sede della Biblioteca e dell'Archivio storico comunale). I lavori, progettati dall'architetto Roberto Frassi, sono stati attuati grazie anche al programma regionale FIO e sono stati ultimati nel 1987: la torre scenica \u00e8 stata completamente rifatta sia nelle strutture portanti che nelle dotazioni scenotecniche; sono stati completamente rinnovati anche i servizi e l'impiantistica e la sala \u00e8 stata portata a 200 posti di capienza.\nIn questa veste rinnovata il teatro \u00e8 diventato in pochi anni un importante centro di diffusione e produzione teatrale, segnalandosi come uno dei casi pi\u00f9 originali del panorama italiano. Qui, grazie alla direzione di Dario Marconcini, \u00e8 passato il meglio del teatro di ricerca e non solo nazionale, e si impagina una stagione non convenzionale di tutto rispetto, si organizzano rassegne come \"Piccoli fuochi\", si producono importanti spettacoli e si sviluppa insieme alla Compagnia del Maggio una ricerca sulla tradizione del Maggio, l'arte del recitar cantando, che ha contribuito al recupero di un patrimonio culturale che rischiava di andare perduto."}
{"id": "2012749", "revid": "177155", "url": "https://it.wikipedia.org/wiki?curid=2012749", "title": "Criptozoologo", "text": ""}
{"id": "2012751", "revid": "199745", "url": "https://it.wikipedia.org/wiki?curid=2012751", "title": "Specie di Serratula", "text": ""}
{"id": "2012753", "revid": "289247", "url": "https://it.wikipedia.org/wiki?curid=2012753", "title": "Rugila", "text": ""}
{"id": "2012754", "revid": "174925", "url": "https://it.wikipedia.org/wiki?curid=2012754", "title": "San Comgall di Bangor", "text": ""}
{"id": "2012755", "revid": "19933", "url": "https://it.wikipedia.org/wiki?curid=2012755", "title": "Tiradientes", "text": ""}
{"id": "2012756", "revid": "174925", "url": "https://it.wikipedia.org/wiki?curid=2012756", "title": "San Comgall", "text": ""}
{"id": "2012763", "revid": "767487", "url": "https://it.wikipedia.org/wiki?curid=2012763", "title": "Popcorn e patatine", "text": " \nPopcorn e patatine \u00e8 un film commedia del 1985 diretto da Mariano Laurenti con Roberta Olivieri e Nino D'Angelo.\nTrama.\nUltimo giorno degli esami di maturit\u00e0. Nino ed i suoi amici festeggiano la fine della scuola. Mentre qualcuno pensa gi\u00e0 all'universit\u00e0, Nino progetta le vacanze estive insieme ad Anna, la ragazza di cui \u00e8 innamorato. Anna va in vacanza a Taormina insieme all'amica Beatrice mentre Nino, non avendo soldi, parte con due amici, Pippo e Lucio. Nino si finge ospite di un hotel di lusso per far colpo su Anna e successivamente scommette con i suoi amici sulla conquista della ragazza, ignorando che il fratello di Beatrice, che nel mentre ascoltava tutto, ha anch'egli una cotta per Anna.\nNino riesce a vincere la scommessa e quindi a conquistare Anna, ma il fratello di Beatrice le rivela tutto e lei, indignata, si allontana da Nino che, per riconquistarla, fa grandi sforzi che, dopo molti tentativi, vanno a buon fine. Lucio si innamora di Beatrice e i due fanno coppia, mentre Nino ed Anna litigano. Dopo vari tentativi, Nino riesce a trovare Anna la quale gli rivela di aspettare un bambino e cos\u00ec alla fine i due tornano a Napoli felici e contenti.\nColonna sonora.\nNel film sono presenti le seguenti canzoni:"}
{"id": "2012764", "revid": "184755", "url": "https://it.wikipedia.org/wiki?curid=2012764", "title": "Teatro Verdi (Santa Croce sull'Arno)", "text": "Il Teatro Verdi \u00e8 un teatro situato a Santa Croce sull'Arno.\nGrazie al forte impulso economico impresso a partire dalla prima met\u00e0 dell'Ottocento dallo sviluppo dell'industria conciaria, la ricca cittadina manifest\u00f2 l'esigenza di un teatro stabile simile per dimensioni e struttura al Teatro Metastasio di Prato.\nPer questo fine nel 1891 fu creata un'Accademia che, raccolti i fondi necessari, incaric\u00f2 del progetto l'architetto fiorentino Michelangelo Majorfi. L'impresa fu portata velocemente a termine e nel maggio del 1902 il teatro venne inaugurato con grande soddisfazione dei cittadini che rimasero colpiti dalla sua ampia platea a forma di ferro di cavallo, dai tre ordini di palchi, dalle ricche decorazioni in stucco e dalle pitture del soffitto.\nNei decenni che seguirono fino al secondo conflitto mondiale il teatro ha avuto regolari stagioni con allestimenti anche di apprezzati spettacoli lirici. Dopo l'ultimo conflitto mondiale la sua attivit\u00e0 \u00e8 andata progressivamente riducendosi fino alla sua chiusura per motivi di agibilit\u00e0.\nNella prima met\u00e0 degli anni ottanta l'Amministrazione Comunale acquista la propriet\u00e0 dell'immobile e avvia un consistente progetto di recupero (consolidamento delle strutture, ampliamento del palcoscenico, nuovi camerini, cabina di proiezione, servizi e adeguamento dell'impiantistica alle normative di sicurezza vigenti) che ha portato alla attuale struttura.\nL'attivit\u00e0 del teatro \u00e8 in continua crescita grazie al sostegno dell'Amministrazione Comunale, che in collaborazione con Fondazione Toscana Spettacolo e la compagnia residente \"Giallomare Minimal Teatro,\" programma ogni anno importanti cartelloni con spettacoli per pubblici di ogni et\u00e0, progetti collaterali, corsi, laboratori, rassegne e produzioni.\nL'attuale direttore del Teatro Comunale Verdi \u00e8 Renzo Boldrini."}
{"id": "2012768", "revid": "599013", "url": "https://it.wikipedia.org/wiki?curid=2012768", "title": "Sbarramento di Perca", "text": "Lo sbarramento di Perca (\"Sperre Percha\" in tedesco) \u00e8 uno degli sbarramenti del XV settore di copertura Pusteria, che si erge nella Val Pusteria, nelle vicinanze del paese di Perca, la periferia a est di Brunico in Alto Adige. Questo sbarramento \u00e8 uno dei diversi sbarramenti che vanno a comporre il Vallo alpino in Alto Adige.\nStoria.\nLo sbarramento di Perca si trova in posizione arretrata, sito nella stretta della val Pusteria, nel territorio comunale di Perca, a protezione della conca di Brunico. Tale sbarramento difensivo apparteneva al II sistema difensivo, che seguiva la linea che a nord trovava il monte Nalle (\"Hochnall\"), scendendo nel fondovalle per poi risalire sul monte di Forcella (\"Schartlberg\").\nIl primo progetto \u00e8 datato al marzo 1939, ed inizialmente si pensava alla costruzione di 7 opere difensive che dovevano seguire i dettami della circolare 7000:\nIn totale era previsto un armamento di 14 mitragliatrici, 6 cannoni anticarro, e una postazione campale per alloggiare aramaenti come mortai da 81 mm.\nCon l'uscita dell'ultima circolare 15000, non vi furono grandi modifiche al progetto del 1939; solamente la loro posizione fu modificata. Anche se all'inizio non si era parlato n\u00e9 di fossati anticarro, n\u00e9 di interruzioni stradali, in seguito fu costruito un fossato anticarro, immediatamente a est dell'abitato Rio Liccio (\"Litschbach\"). Il numero delle opere difensive fu invece diminuito a 6, dove furono s\u00ec ultimati i lavori di copertura degli scavi, ma nessuna di queste ricevette mai n\u00e9 gli allestimenti interni, n\u00e9 gli armamenti.\nIn posizione arretrata, nei pressi del paese di Lunes (\"Luns\"), fu realizzata la costruzione della \"Sede di Guerra\" del Comando Settore \u201cPusteria\u201d, scavata in una caverna e che al settembre del 1942 risultava ultimata come scavo e rivestimenti. In tempi recenti, dopo la dismissione, la struttura \u00e8 stata riutilizzata dal comune di Perca e dai pompieri come magazzino.\nNei pressi di Nessano (\"Nasen\") era invece in progetto la costruzione della Sede di Guerra del Comando Sottosettore \u201cRienza\u201d, sempre in caverna i cui lavori, ultimati come scavo, furono sospesi alla fine del 1941.\nDopo la riattivazione in ambito NATO, allo sbarramento di 7 opere \u00e8 stato dato il nome in codice \"Perseo\". Lo sbarramento aveva assegnati: 10 ufficiali, 18 sottufficiali e 195 soldati di truppa, per un totale di 223 uomini. La caserma dove questi alloggiavno si trova circa un chilometro a sud-ovest dal paese di Perca, per la precisione lungo la pista ciclabile vicino alla centrale idroelettrica, ovvero tra la Rienza e la ferrovia della Val Pusteria.\nFossato anticarro.\nIl fossato anticarro previsto per questo sbarramento non era accennato nel progetto iniziale, n\u00e9 alcun tipo di ostacoli anticarro; venne inoltre la proposta di ridurre il numero di armi con tale scopo.\nIn realt\u00e0 \u00e8 stato realizzato un fossato che partendo dall'opera 5 bis, attraversava subito il corso della Rienza e continuava in direzione nord-est, alzandosi man mano in altezza, fino a giungere alla base dell'opera 4-4bis.\nTabella delle opere dello sbarramento.\nL'opera 7 era posta a capo sbarramento."}
{"id": "2012770", "revid": "47112", "url": "https://it.wikipedia.org/wiki?curid=2012770", "title": "Sbarramento di Percha", "text": ""}
{"id": "2012775", "revid": "1498649", "url": "https://it.wikipedia.org/wiki?curid=2012775", "title": "Villa Dupouy", "text": "Villa Dupouy, nota anche come Villa Jermy o Villa delle Rose, \u00e8 una residenza suburbana di Livorno, sita nella zona di Montenero Basso. Porta lo stesso nome di una villa pi\u00f9 recente, realizzata sul non distante colle di Monterotondo, andata per\u00f2 distrutta durante la seconda guerra mondiale.\nStoria.\nSecondo la tradizione la villa fu dimora del capo dei villici (tale Guerrino) che si batterono per la difesa di Livorno contro le truppe di Massimiliano I (1496).\nDi certo, nel 1683 appartenne a Francis Jermy Sr. ed era costituita da due piani fuori terra, un giardino con cisterna, le scuderie e vari annessi agricoli.\nQuasi un secolo dopo, alla morte di Francis Jermy Jr. nel 1781, la villa pass\u00f2 alla comunit\u00e0 inglese di Livorno, come ricordato in una lapide apposta sulla facciata, per essere quindi venduta, nel 1784, a Giovan Nicola Bertolla e, nel 1790, ad Abram Culely, mercante di Costantinopoli.\nLa villa divenne propriet\u00e0 di Pietro Dupouy nel 1793 e nell'aprile 1822 vi soggiorn\u00f2 George Gordon Byron per 6 settimane, dopo essere fuggito da Pisa dove risiedeva a Palazzo Lanfranchi per un reato di sangue commesso in nome di un preteso insulto verso un sergente. Con s\u00e9 ha la sua amante Teresa Gamba Guiccioli e suo fratello. Qui l\u2019artista americano William Edward West fece un ritratto di Byron e della Guiccioli e Percy Shelley vi si rec\u00f2 con la moglie Mary per passare insieme a lord Byron alcuni giorni per pianificare l\u2019apertura di una rivista culturale. Il 28 giugno 1822 verso le 5 pomeridiane, nacque una contesa fra Lord Byron ed il conte Gamba, suo amico, in difesa dei domestici accusati di non aver pagato i conti al cameriere della contessa. Nella lite furono impugnate pistole e stiletti. I Gamba furono fatti allontanare dalla Toscana dalle autorit\u00e0 e Byron parimenti lasci\u00f2 Montenero alla volta della Grecia. L'edificio rimase legato ai Dopouy fino al 1894, quando fu venduto ai fratelli De Paoli, che vi apportarono alcuni restauri. Probabilmente, in questo periodo le murature portanti della residenza furono oggetto di alcune modifiche per garantire maggiore resistenza strutturale al fabbricato.\nNel corso del XX secolo ospit\u00f2 dapprima i profughi della prima guerra mondiale ed in seguito la sede clandestina del Comitato di Liberazione Nazionale.\nNel 2008 \u00e8 stata oggetto di una vendita all'asta.\nDescrizione.\nLa villa sorge lungo le pendici di una collina ed \u00e8 caratterizzata da un vasto edificio padronale ornato, in facciata, da timpani e statue; il fronte \u00e8 chiuso da due ali laterali molto estese, dove si trovavano gli annessi agricoli della tenuta. L'ingresso \u00e8 preceduto da una scalinata impreziosita con le statue rappresentanti le quattro stagioni.\nL'atrio posto all'interno conserva ancora alcuni affreschi ed \u00e8 il punto di partenza per due rampe scale che conducono rispettivamente al primo piano e al giardino retrostante. Pregevoli affreschi ornano ancora i soffitti degli appartamenti."}
{"id": "2012777", "revid": "228587", "url": "https://it.wikipedia.org/wiki?curid=2012777", "title": "Cattedrale del Santissimo Salvatore", "text": ""}
{"id": "2012778", "revid": "181699", "url": "https://it.wikipedia.org/wiki?curid=2012778", "title": "Disturbo intestinale", "text": ""}
{"id": "2012779", "revid": "3115", "url": "https://it.wikipedia.org/wiki?curid=2012779", "title": "Citt\u00e0 del Teatro", "text": "La Fondazione Sipario Toscana onlus/La Citt\u00e0 del Teatro \u00e8 un centro di produzione teatrale situato a Cascina, in Provincia di Pisa, riconosciuto dal Ministero dei beni e delle attivit\u00e0 culturali. \nPromosso dal Comune di Cascina e dalla Provincia di Pisa, \u00e8 identificato dalla Regione Toscana come ente di rilevanza regionale con una funzione di riferimento per tutta la Toscana rispetto al teatro d'arte civile, alla ricerca interdisciplinare, al mondo infantile, a quello giovanile e all'universit\u00e0.\nLa Fondazione \u00e8 nata nel 1993 a Cascina per iniziativa della Cooperativa Sipario del Comune di Cascina e della Provincia di Pisa, e ha consolidato le attivit\u00e0 di Teatro Stabile rivolto a nuove generazioni, ottenendo il riconoscimento del Ministero per i Beni e le Attivit\u00e0 Culturali fin dal 1989. Dal 2015 la Fondazione Sipario Toscana onlus \u00e8 riconosciuta come Centro di Produzione Teatrale.\nA partire dal 1993 la Fondazione ha individuato come propria sede un ex complesso industriale che nel giro di un decennio \u00e8 stato trasformato in un \"Villaggio di produzione della cultura giovanile\" (la cui superficie \u00e8 pari a 5000\u00a0m\u00b2) utilizzato come spazio dedicato alle arti, caratterizzato da diversi ambienti destinati a funzioni specifiche e complementari.\nOltre alle tre sale deputate allo spettacolo (la sala grande con 772 posti, la sala piccola con 138 posti e un ridotto a pianta centrale con 100 posti), la struttura comprende un'arena per spettacoli all'aperto, un centro studi, atelier per attivit\u00e0 di formazione, laboratori scenotecnici, spazi di magazzino scenico e illuminotecnico, un pub/ristorante (anch'esso utilizzabile per spettacoli) e aree di servizio.\nLa Fondazione Sipario Toscana - La Citt\u00e0 del Teatro \u00e8 presieduta da dicembre 2020 da Riccardo Cateni, con vice-presidente Claudia del Lungo e consigliere Andrea Paganelli. La direzione artistica \u00e8 affidata a Luca Marengo."}
{"id": "2012783", "revid": "1543377", "url": "https://it.wikipedia.org/wiki?curid=2012783", "title": "Municipalit\u00e0 locale di Mogalakwena", "text": "Mogalakwena \u00e8 una municipalit\u00e0 locale (in inglese Mogalakwena Local Municipality) appartenente alla municipalit\u00e0 distrettuale di Waterberg della provincia del Limpopo in Sudafrica.\nIl suo territorio si estende su una superficie di ed \u00e8 suddiviso in 32 circoscrizioni elettorali (\"wards\"). Il suo codice di distretto \u00e8 LIM367.\nGeografia fisica.\nConfini.\nLa municipalit\u00e0 locale di Mogalakwena confina a nord e a ovest con quella di Lephalale, a nord e a est con quella di Blouberg (Capricorn), a est con quelle di Aganang e Polokwane (Capricorn), a sudest con quella di Lepele-Nkumpi (Capricorn), a sud con quella di Mookgopong e a ovest con quella di Modimolle."}
{"id": "2012785", "revid": "161374", "url": "https://it.wikipedia.org/wiki?curid=2012785", "title": "Mogalakwena Local Municipality", "text": ""}
{"id": "2012786", "revid": "486946", "url": "https://it.wikipedia.org/wiki?curid=2012786", "title": "La Citt\u00e0 del Teatro", "text": ""}
{"id": "2012788", "revid": "1810027", "url": "https://it.wikipedia.org/wiki?curid=2012788", "title": "Villa Patrizi (Napoli)", "text": "Villa Patrizi \u00e8 una villa storica di Napoli; \u00e8 locata in via Manzoni n. 41.\nLa struttura in questione \u00e8 tra le pi\u00f9 belle della zona; fu costruita nel XVIII secolo e costituisce un pregevole esempio di tarda architettura barocca.\nNel 1766 il marchese di Ripacandida e regio consigliere, Pietro Patrizi, acquist\u00f2 da Francesco Palomba, marchese di Pascarola, una villa con due annesse masserie, ingrandendola e dotandola anche della cappella e del teatrino, tutt'oggi esistenti.\nNell'Ottocento la villa visse momenti di splendore. Infatti, la famiglia Patrizi, a cui apparteneva questo complesso, vi era solita organizzare serate di spettacoli ed eventi culturali, a cui spesso partecipavano anche ospiti di case regnanti e dell'aristocrazia europea di passaggio a Napoli.\nTra i personaggi che visitarono il complesso della villa, restandone ammaliati, ci furono anche l'imperatore Giuseppe II e il famoso poeta romantico August von Platen.\nAll'interno presenta anche un cortile con portici e locali per carrozze e cavalli. Alcuni appartamenti conservano ancora sale con volte e pareti affrescate. Conserva inoltre il suo piccolo teatro, unico esempio rimasto intatto nel Meridione di teatro \"di palazzo\" settecentesco. Il suo piccolo palcoscenico \u00e8 dotato di un antico sipario, dipinto con l'allegoria delle Muse; ha ospitato importanti cantanti ed attori, per spettacoli ad uno o due personaggi: da Sergio Bruni a Leopoldo Mastelloni, da Peppe Barra a Rosalia Maggio a Ida Di Benedetto. All'esterno, il portale sinistro costituisce l'ingresso alla chiesa privata del complesso.\nLa villa \u00e8 oggi sede di incontri, mostre e convegni."}
{"id": "2012795", "revid": "287204", "url": "https://it.wikipedia.org/wiki?curid=2012795", "title": "Atimnio", "text": ""}
{"id": "2012796", "revid": "161374", "url": "https://it.wikipedia.org/wiki?curid=2012796", "title": "Sant'Anselmo Vescovo di Lucca", "text": ""}
{"id": "2012802", "revid": "287204", "url": "https://it.wikipedia.org/wiki?curid=2012802", "title": "Adenocarpus bivonii", "text": "Ladenocarpo di Bivona (\"Adenocarpus bivonii\" ) \u00e8 una pianta appartenente alla trib\u00f9 delle Genisteae (famiglia Faboideae), endemica della Sicilia.\nIl nome \u00e8 un omaggio al botanico siciliano Antonino Bivona Bernardi (1770\u20131837).\nDescrizione.\nSpecie arbustiva a portamento prostrato dai fiori gialli.\nDistribuzione e habitat.\n\u00c8 una specie che colonizza le colate laviche del versante orientale dell'Etna, intorno a 1300\u20131400\u00a0m di quota.\nForma cespuglieti spesso in associazione con la ginestra dell'Etna (\"Genista aetnensis\") e la ginestra odorosa (\"Spartium junceum\")."}
{"id": "2012819", "revid": "46291", "url": "https://it.wikipedia.org/wiki?curid=2012819", "title": "Adenocarpus commutatus", "text": "Adenocarpus commutatus \u00e8 una pianta appartenente alla trib\u00f9 delle Genisteae (famiglia Faboideae).\nDistribuzione e habitat.\n\u00c8 un endemismo siculo-calabro. In Sicilia \u00e8 presente sui Monti Peloritani."}
{"id": "2012821", "revid": "3732", "url": "https://it.wikipedia.org/wiki?curid=2012821", "title": "L'Italia del Popolo (1945)", "text": "L'Italia del Popolo \u00e8 stato un quotidiano italiano, nato a fine marzo 1945 sul territorio della Repubblica Sociale Italiana, come organo del Raggruppamento Nazionale Repubblicano Socialista (fondato nel febbraio dello stesso anno). \nDirettore del quotidiano fu lo stesso fondatore del Raggruppamento, il filosofo Edmondo Cione. Dopo aver acconsentito alla nascita del nuovo soggetto politico, cui concesse una relativa autonomia, Benito Mussolini autorizz\u00f2 anche la pubblicazione di una testata giornalistica ufficiale. Intimamente per\u00f2 il Duce non riponeva alcuna fiducia n\u00e9 verso il neodirettore, n\u00e9 verso la testata, tanto che durante una conversazione con l'ambasciatore Rudolf Rahn - preoccupato per una possibile apertura \"a sinistra\" del capo del fascismo - ebbe a dichiarare:\nIl nome \u201cItalia del Popolo\u201d riecheggiava, come a volerlo sostituire con una rinnovata prospettiva, \"Il Popolo d'Italia\", che emblematicamente aveva cessato le pubblicazioni il 26 luglio 1943. Presidente della societ\u00e0 editrice fu Guido Vigorelli, amministratore unico del movimento. Al giornale collabor\u00f2 Carlo Silvestri.\nIl primo numero usc\u00ec il 28 marzo del 1945 con una foliazione di due pagine e una tiratura di oltre 50.000 copie. Le vendite furono subito buone; tuttavia il ruolo di contraltare del \"Popolo d'Italia\" non fu gradito dai fascisti intransigenti di Milano, che lo attaccarono duramente. Il giornale ebbe vita breve: fu sospeso per decisione dei tedeschi dopo appena 12 numeri il 10 aprile 1945. Ritorn\u00f2 in edicola nella sola giornata del 25 aprile, per poi cessare definitivamente le pubblicazioni."}
{"id": "2012824", "revid": "1573940", "url": "https://it.wikipedia.org/wiki?curid=2012824", "title": "Nazionale di pallavolo femminile delle Seychelles", "text": "La nazionale di pallavolo femminile delle Seychelles \u00e8 una squadra africana composta dalle migliori giocatrici di pallavolo delle Seychelles ed \u00e8 posta sotto l'egida della Federazione pallavolistica delle Seychelles."}
{"id": "2012825", "revid": "1632387", "url": "https://it.wikipedia.org/wiki?curid=2012825", "title": "Skid Row (gruppo musicale irlandese)", "text": "Gli Skid Row furono un gruppo rock fondato a Dublino, Irlanda, nel 1967. Il gruppo \u00e8 noto principalmente per essere stato trampolino di lancio per noti artisti come Phil Lynott, poi frontman dei Thin Lizzy, e Gary Moore, successivamente noto per la sua carriera solista, e per un breve periodo anche il chitarrista Paul Chapman poi nei Lone Star, negli UFO e nei Waysted. Nel 1987 Gary Moore, che deteneva i diritti sul nome della band, vendette il nome Skid Row all'omonima band statunitense.\nStoria.\nGli Skid Row vennero fondati dal chitarrista allora sedicenne Gary Moore, dal secondo chitarrista Bernhard Chivers assieme al batterista Nollaug \"Noel\" Bridgeman a Dublino nel 1967. La prima incarnazione del gruppo vedeva anche Phil Lynott nel ruolo di cantante prima che raggiungesse altre band come Sugershack, gli Orphanage ed infine i Thin Lizzy con cui diverr\u00e0 noto. Gli Skid Row poi si riformarono come trio con Brush Shiels alla voce e basso. Questa lineup apr\u00ec per i Fleetwood Mac a Dublino. Peter Green, il chitarrista di questi ultimi, rimase colpito dalle doti di Moore e raccomand\u00f2 il gruppo a diverse etichette britanniche. Infine il gruppo firm\u00f2 per la CBS Records britannica per il debutto \"Skid\", che venne registrato in sole 11 ore. Il gruppo inizi\u00f2 dei tour negli Stati Uniti dove apr\u00ec per i Savoy Brown ed i Canned Heat. Il secondo disco fu \"34 hours\", il quale titolo venne ispirato dalle ore che la CBS aveva loro concesso per registrare il disco, venne pubblicato nel 1971, ma con l'avvento di ulteriori date americane, Gary Moore abbandon\u00f2 il gruppo. Il chitarrista in seguito partecip\u00f2 ad alcune audizioni per il gruppo folk rock Dr. Strangely Strange e per i Granny's Intention, ma senza venire reclutato; decise quindi di dare inizio alla carriera solista con cui esord\u00ec nel 1973 con il disco \"Grinding Stone\", alternando anche alcuni periodi nei Thin Lizzy del suo vecchio collega Phil Lynott. Con la dipartita di Moore, gli Skid Row arruolarono temporaneamente il primo chitarrista dei Thin Lizzy Eric Bell. Il ruolo di chitarrista venne poi occupato dal gallese Paul Chapman. Il nuovo trio ri-registr\u00f2 le parti di chitarra del futuro terzo album, ma la CBS decise di scaricare il gruppo. Poco dopo Chapman abbandon\u00f2 il gruppo nel 1972 prendendo parte ad altri progetti tra cui i Lone Star e gli UFO. Gli Skid Row tornarono in Irlanda e videro il succedersi di diversi chitarrista tra cui Ed Deane Jimmy Slevin. Nel 1976 vide la luce il live album \"Alive And Kickin\" registrato con una formazione composta da Brush Shiels, il chitarrista Jody Pollard, Noel Bridgeman, Dave Gaynor, John Brady, Ian Anderson. Il disco vide la partecipazione di due batteristi e comprendeva due dischi, aprendo con la reinterpretazione dei Bachman-Turner Overdrive \"You Ain't Seen Nothin' Yet\". Dalle ceneri degli Skid Row nacquero i Brush, che per\u00f2 non pubblicarono alcun materiale. Pollard, torn\u00f2 a collaborare con i Thin Lizzy. Tragicamente John Brady perse la vita durante gli anni novanta, in un incidente stradale mentre tornava a casa dopo un concerto.\nIl terzo disco in studio irrealizzato con le parti di chitarra di Gary Moore, venne finalmente pubblicato nel 1990. Bridgeman collabor\u00f2 con i Clannad e con i The Waterboys. Chapman Nel 1984 entr\u00f2 nei Waysted, band formata dal bassista degli UFO Pete Way. Nel 1987 Gary Moore, che deteneva ancora i diritti sul nome, vendette il titolo Skid Row all'omonimo gruppo heavy metal americano per 35.000 dollari."}
{"id": "2012827", "revid": "111540263", "url": "https://it.wikipedia.org/wiki?curid=2012827", "title": "Villa Jovene", "text": "Villa Jovene \u00e8 una struttura monumentale di Napoli; \u00e8 sita al n. 40 di discesa Coroglio.\nLa struttura fu realizzata dall'architetto Franz di Lella per conto dell'avvocato Francesco Jovene, nel XX secolo, precisamente tra il 1901 e il 1903.\nL'architettura \u00e8 una delle poche della citt\u00e0 che manifestano l'unione di diversi fattori: elementi che ricordano il Liberty, il gusto borghese, il linguaggio eclettico."}
{"id": "2012828", "revid": "125733740", "url": "https://it.wikipedia.org/wiki?curid=2012828", "title": "Pietro Igneo", "text": "Biografia.\nPietro nacque probabilmente a Firenze, anche se non \u00e8 pervenuta documentazione che possa permettere di ricostruire i suoi primi anni di vita. Fattosi monaco nella Congregazione Vallombrosana, fu stretto seguace di San Giovanni Gualberto ed ader\u00ec alla Riforma gregoriana.\nIl fatto pi\u00f9 saliente della sua vita fu la celebre ordalia, avvenuta nell'anno 1068 nei pressi di Badia a Settimo, nei dintorni di Firenze (oggi Scandicci). L'episodio si inserisce nella lotta contro l'investitura simoniaca del vescovo di Firenze Pietro Mezzabarba condotta dallo stesso e da San Giovanni Gualberto. Il Mezzabarba, che fu difeso tra l'altro anche da San Pier Damiani, fece fare una strage nel Monastero Vallombrosano di San Salvi che stava come una spina nel fianco del suo controllo sulla citt\u00e0 di Firenze. L'episodio suscit\u00f2 grande scalpore tra i fedeli del tempo.\nPietro, per dimostrare l'attendibilit\u00e0 delle tesi sostenute da Giovanni Gualberto, che documentavano la simonia del Mezzabarba, si sottopose volontariamente al \"Giudizio di Dio\", camminando su una distesa di carboni ardenti e restando miracolosamente indenne. Per questo motivo fu detto \"Igneo\", e fu immediatamente fatto oggetto di una particolare devozione popolare.\nIn seguito al clamoroso episodio, papa Alessandro II accett\u00f2 le tesi dei vallombrosani e depose il vescovo. Il Mezzabarba successivamente si pent\u00ec e si ritir\u00f2 in un monastero, trascorrendo il resto della sua vita in meditazione ed in raccoglimento spirituale.\nNel 1068 fu inviato dal suo abate Giovanni Gualberto a dirigere l'Abbazia di San Salvatore presso Fucecchio, su espressa richiesta dei conti Cadolingi, che avevano aiutato finanziariamente la costruzione dell'Abbazia di Vallombrosa. Pur restando a Fucecchio per pochi anni, nel 1072 papa Alessandro II lo innalz\u00f2 alla carica di vescovo di Albano, conserv\u00f2 sempre il titolo di abate di San Salvatore in Fucecchio. Nel 1085 ottenne che l'abbazia, per decisione di papa Gregorio VII, ricevesse il privilegio del \"Nullius Dioeceseos\", passando sotto il controllo diretto della Santa Sede.\nPietro fu poi fatto abate di Albano Laziale, vescovo e cardinale. Mor\u00ec nel 1089, con buona probabilit\u00e0 nella stessa Albano. Il suo corpo fu riportato a Vallombrosa e tumulato nell'abbazia.\nElezioni papali.\nDurante il periodo del suo cardinalato, Pietro Igneo partecip\u00f2 alle Elezioni papali:\nCulto.\nLa sua memoria liturgica ricorre l'8 febbraio.\nIn onore del suo operato per l'Abbazia di San Salvatore e per la popolazione, il Comune di Fucecchio gli ha dedicato, intitolandolo a suo nome, nel 1855, l'ospedale locale."}
{"id": "2012829", "revid": "339392", "url": "https://it.wikipedia.org/wiki?curid=2012829", "title": "Uniair", "text": ""}
{"id": "2012830", "revid": "223320", "url": "https://it.wikipedia.org/wiki?curid=2012830", "title": "Rocket Man - The Definitive Hits", "text": ""}
{"id": "2012833", "revid": "339392", "url": "https://it.wikipedia.org/wiki?curid=2012833", "title": "Prioria di San Lorenzo", "text": ""}
{"id": "2012838", "revid": "177966", "url": "https://it.wikipedia.org/wiki?curid=2012838", "title": "Piazza Bambine e Bambini di Beslan", "text": "Piazza Bambine e Bambini di Beslan \u00e8 una piazza di Firenze, frutto della pedonalizzazione di un tratto di viale Filippo Strozzi per facilitare l'accesso alla Fortezza da Basso per chi proviene dalla stazione di Santa Maria Novella e quindi dal centro della citt\u00e0 e raccordare il principale polo fieristico cittadino col vicino Palazzo dei Congressi. La piazza, inaugurata nel 2004 dopo impegnativi lavori pubblici, \u00e8 stata il primo dei lavori di ammodernamento della citt\u00e0 promossi da Comune e previsti per il XXI secolo, accanto ad altri progetti come la tramvia, l'alta velocit\u00e0, la sistemazione dell'area ex-Fiat e la costruzione del nuovo Palazzo di Giustizia.\nNella risistemazione dell'area attorno alla Fortezza sono nate anche il piazzale Caduti nei Lager e il piazzale Caduti nell'Egeo.\nStoria.\nIl progetto per la pedonalizzazione di questo tratto urbano, per la riqualificazione del polo fieristico-espositivo fiorentino, risale agli anni '90 e prevedeva la realizzazione di un grande sottopassaggio per il traffico veicolare e la creazione della piazza pedonale sovrastante: fino ad allora infatti chi proveniva dalla stazione, diretto a una delle fiere che si tengono alla Fortezza da Basso, doveva usare un passaggio pedonale sopraelevato, che sebbene dotato di scale mobili, anche al netto dei malfunzionamenti era piuttosto angusto durante manifestazioni di ampio richiamo, come il Pitti Uomo o la Mostra dell'Artigianato.\nI lavori vennero realizzati attraverso lo strumento della \"Finanza di progetto\", un sistema che coinvolgeva le imprese private nella costruzione di opere pubbliche.\nIn fase di realizzazione dei lavori il viale Strozzi venne chiuso e fu invertita la circolazione sul via Guido Spadolini, obbligando di fatto gli automobilisti provenienti sia dai due sensi dei viali di Circonvallazione sia dalla zona di Statuto a convergere nell'angolo nord-orientale della Fortezza, presso il largo Martiri delle Foibe, dove venne realizzata la grande \"Ovonda\", una contestatissima rotatoria di forma ovale. A seguito dei disagi al traffico la forma e le modalit\u00e0 dell'accesso all'\"Ovonda\" vennero modificati quattro volte dall'amministrazione comunale nel corso dei lavori.\nFinalmente i lavori vennero terminati nel 2004 e la nuova piazza pedonale venne intitolata alle vittime della recente strage di Beslan. A completamento del complesso \u00e8 stato realizzato, non senza sollevare polemiche, un nuovo parcheggio sotterraneo nel piazzale Caduti dei Lager, con oltre 550 posti sotterranei ed un nuovo spazio verde in superficie.\nDall'altra parte della Fortezza \u00e8 stato raddoppiato il tunnel stradale sotto la Ferrovia che dal viale Strozzi immette in viale Belfiore, per rendere il traffico pi\u00f9 scorrevole e in prospettiva raggiungere pi\u00f9 agevolmente la nuova stazione dell'Alta velocit\u00e0, a cui si acceder\u00e0 proprio dal viale Belfiore.\nInoltre \u00e8 stato creata una nuova strada che dal viale Strozzi (di fronte al piazzale Montelungo) sale per arrivare a via del Romito, abbreviando la strada per chi va verso Careggi.\nLa piazza, in forte degrado per il dissesto della pavimentazione a pochi anni dal varo, \u00e8 stata completamente rinnovata, negli arredi e nelle finiture, col completamento della linea T1 della nuova rete tranviaria, nel 2018.\nMonumenti.\nDopo l'apertura della piazza, vi erano state collocate alcune opere di arredo urbano di notevole interesse. La statua-fontana dell\"'Uomo con l'uccellino in mano\" di Jean-Michel Folon \u00e8 stata donata al Comune dal Rotary Club e fu collocata nei pressi di uno degli accessi alla Fortezza prima di essere trasferita presso l'Ospedale pediatrico Meyer di Firenze dopo episodi di vandalismo alla statua.\nIl lato nord invece \u00e8 stato decorato dal gruppo scultoreo in terracotta e marmo di Mario Ceroli (intitolata \"Silenzio: ascoltate!\"), donato dalla Provincia di Firenze nell'ambito delle iniziative del \"Genio Fiorentino\" dell'anno 2007, con inaugurazione il 23 marzo. Si tratta di una specie di tratto di cavea teatrale, dove si trovano collocate le sagome di \"geni fiorentini\" quali Dante, Giotto, Ghiberti, Brunelleschi, Masaccio, Cellini, Cosimo il Vecchio, Lorenzo il Magnifico, Botticelli, Michelangelo, Leonardo, Amerigo Vespucci, Antonio Meucci e Roberto Benigni.\nI monumenti sono stati rimossi con l'inizio dei lavori della tranvia e non ricollocati al termine."}
{"id": "2012839", "revid": "767487", "url": "https://it.wikipedia.org/wiki?curid=2012839", "title": "La sparatoria", "text": "La sparatoria (\"The Shooting\") \u00e8 un film del 1966 diretto da Monte Hellman e prodotto da Jack Nicholson con il regista. Il film \u00e8 stato girato nei territori desertici dello Utah, in contemporanea con un'altra pellicola: \"Le colline blu\".\nTrama.\nIl minatore ed ex cacciatore di taglie Willet Gashade torna al proprio accampamento, dove scopre dal racconto del suo giovane socio Coley che il fratello Coigne Gashade \u00e8 fuggito dopo aver ucciso accidentalmente, poich\u00e9 ubriaco, un uomo ed un bimbo. L'altro socio Leland, invece, \u00e8 stato freddato da un misterioso avventore durante la notte precedente. Il giorno successivo giunge all'accampamento una giovane donna misteriosa, che si rifiuta di rivelare il proprio nome, e chiede ai due uomini di scortarla attraverso il deserto. Dopo un'iniziale riluttanza, Willet e Coley (convinti anche dall'abbondante somma che viene loro offerta) decidono di accettare la richiesta della ragazza.\nParallelamente all'inizio della marcia, comincia a delinearsi una serie di enigmi che sconvolgono la tranquillit\u00e0 di Willet. La donna si rifiuta tenacemente di rivelare la meta definitiva e lo scopo della missione, inoltre, in determinati orari della giornata, si mette a sparare nel vuoto (probabilmente per segnalare la posizione a qualcuno che li segue dalla distanza). Mentre con il prosieguo della traversata Coley s'innamora della donna, Willet intuisce, dalla costante presenza di tracce sul terreno, che la loro cliente sta inseguendo qualcuno. Durante una sosta ad un maneggio, un indiano consegna un biglietto alla donna. Interrogato dal minatore, quest'ultimo afferma di aver ricevuto istruzioni di consegna del messaggio da un uomo \u201ccon la barba\u201d.\nIl viaggio prosegue e Willet diventa sempre pi\u00f9 diffidente. La donna ha perfettamente intuito la cotta che Coley ha preso nei suoi confronti e decide di sfruttare la situazione a proprio vantaggio: legando a s\u00e9 il ragazzo, infatti, scongiura qualsiasi tentativo di abbandono da parte del minatore. Nel frattempo le tracce sulla pista (che inizialmente sembravano condurre ad una cittadina nei pressi) subiscono una brusca sterzata. La donna ordina di cambiare via e si dirige lungo la nuova traccia. Poco tempo dopo, essendo ormai Willet al corrente del fatto, la stessa decide di far uscire allo scoperto il misterioso inseguitore: si tratta del cinico e spietato pistolero Billy Spear.\nCon l'aggiunta di una quarta persona, i rapporti tra Willet e la donna si fanno sempre pi\u00f9 tesi e ambigui. Il minatore stesso ammette di voler proseguire la marcia perch\u00e9 guidato da una sensazione che non \u00e8 in grado di decifrare. Il killer, nel frattempo, scombussola dall'interno le dinamiche di gruppo: quando, a causa di una zoppia, la donna \u00e8 costretta ad abbandonare il proprio cavallo e Coley, da innamorato, le dona il suo, Spear impone al ragazzo di rimanere ad aspettarli in quel lembo di deserto. Prima di partire l'assassino confessa a Coley di essere stato l'esecutore dell'omicidio di Leland.\nOra sono solamente in tre a cavalcare. All'improvviso, si staglia all'orizzonte la figura di un uomo ferito. La donna pretende di essere la sola a parlargli. I tre proseguono dritto. Coley, per\u00f2, restio a rimanere da solo, segue i tre a piedi. Incontra l'uomo ferito e gli parla. Prima di lasciarlo gli regala un rudimentale giochino di pazienza e prende il suo cavallo. Una volta raggiunto il gruppo confessa a Willet le rivelazioni fattegli dal pellegrino ferito: la donna e il killer sono sulle tracce di Coigne. Spear corre verso di lui e, poich\u00e9 questi gli punta in maniera avventata la pistola, lo fredda. Willet, disperato, gli scava una fossa con le proprie mani.\nIl viaggio \u00e8 ormai alla fine. Il cavallo di Coigne giace a terra stramazzato e l'uomo, a piedi, \u00e8 visibile a occhio nudo. Spear vorrebbe liberarsi di Willet e gli intima di cedergli il suo cavallo. Questi obbedisce ma continua a seguire il gruppo a piedi. La donna, finalmente, ammette la sua identit\u00e0: \u00e8 la moglie dell'uomo e la madre del bambino uccisi da Coigne, mentre era ubriaco.\nIl fuggitivo \u00e8 ora davanti agli occhi dei tre. Approfittando di un attimo di distrazione di Spear, il minatore lo ferisce pesantemente alla mano destra con un sasso. La donna ha ormai raggiunto Coigne, che si sta arrampicando su una collina rocciosa. Willet li raggiunge e inizia un conflitto a fuoco. Coigne si rivela essere fratello gemello di Willet. Purtroppo non sapremo mai chi \u00e8 stato ucciso e da chi nel corso della sparatoria.\nProduzione.\nCon un passato di regista di teatro, Hellman entr\u00f2 nel circuito cinematografico grazie all'aiuto di Roger Corman, leggendario regista di horror di serie B. Dopo aver diretto nel 1964 due film dell'orrore a basso costo interpretati da Jack Nicholson (anch'egli lanciato da Corman), \"Back Door to Hell\" e \"Flight to Fury\", i due presentarono allo stesso Corman la sceneggiatura di un terzo film che avrebbe dovuto intitolarsi \"Epitaph\". A quest'ultimo, per\u00f2, lo script non piacque, ma chiese ad Hellman di girare due western (che sarebbero stati prodotti contemporaneamente) per la sua casa di produzione.\nIl primo dei due (\"Le colline blu\") venne scritto dallo stesso Nicholson mentre per il secondo, \"La sparatoria\", Hellman contatt\u00f2 Carol Eastman (che per\u00f2 nel film si firma Adrien Joyce). La sceneggiatura iniziale della Eastman venne in parte accorciata e rabberciata dal regista, seguendo anche dei suggerimenti dati dal medesimo Corman.\nInizialmente per il ruolo di Willet Gashade era stato considerato Sterling Hayden, ma in seguito Hellman prefer\u00ec optare per Warren Oates, che collaborer\u00e0 anche in futuro col regista, tra gli altri, in un capolavoro come \"Strada a doppia corsia\". Millie Perkins, che interpreta il ruolo della donna misteriosa, era invece la vicina di casa di Hellman, e conosceva sia il regista sia Nicholson da molto tempo.\nLe riprese iniziarono con un budget di 75 000 dollari, con Corman nelle vesti di produttore esecutivo ed Hellman e Nicholson in quelle di produttori. In seguito il regista avrebbe dichiarato che la scelta di Nicholson come produttore si sarebbe rivelata come \u201cil pi\u00f9 grande errore della sua vita\u201d, poich\u00e9 l'attore era continuamente preoccupato dall'eventualit\u00e0 di uno sforamento. Alla fine per\u00f2 il film sarebbe stato completato rispettando il budget previsto.\nIl film, girato insieme a \"Le colline blu\", fu montato da Hellman, che impieg\u00f2 oltre un anno per completare il lavoro. Quando usc\u00ec, ricevette un'eccellente accoglienza al Montreal World Film Festival, ma il film ha acquistato popolarit\u00e0 solo negli ultimi anni."}
{"id": "2012844", "revid": "174925", "url": "https://it.wikipedia.org/wiki?curid=2012844", "title": "San Pietro Igneo", "text": ""}
{"id": "2012848", "revid": "46291", "url": "https://it.wikipedia.org/wiki?curid=2012848", "title": "Adenocarpus", "text": "Adenocarpus \u00e8 un genere di piante appartenente alla trib\u00f9 delle Genisteae (sottofamiglia Faboideae).\nTassonomia.\nComprende oltre 50 specie (ma molte di meno per alcuni autori, p.es. Catalogue of Life 2010 ne accetta solo 22), tra cui:\nIn Italia sono abbastanza diffusi \"Adenocarpus commutatus\" e \"Adenocarpus complicatus\"; altre specie presenti, con areale molto limitato, sono \"Adenocarpus bivonii\", \"Adenocarpus brutius\", \"Adenocarpus samniticus\" e \"Adenocarpus tenoreanus\"."}
{"id": "2012851", "revid": "111573363", "url": "https://it.wikipedia.org/wiki?curid=2012851", "title": "Villa Pignatelli di Monteleone", "text": "Villa Pignatelli di Monteleone \u00e8 una delle ville vesuviane del Miglio d'oro; \u00e8 sita in zona periferica di Napoli, nel quartiere di Barra.\nLa villa \u00e8 un grande complesso monumentale, nonostante sia rimasto incompiuto. Fu voluta da Diego Pignatelli, duca di Monteleone, il quale, nel 1728, inaugur\u00f2 i lavori di costruzione che sarebbero durati fino al 1766. All'edificazione del complesso intervennero importanti architetti-artisti: dapprima vi lavor\u00f2 Ferdinando Sanfelice, mentre, in seguito, subentr\u00f2 Ferdinando Fuga.\nL'esterno \u00e8 caratterizzato da un portale in piperno con linea spezzata e bugnato a punta di diamante. Il grande parco, conserva ancora le sue originarie dimensioni: vi sono presenti, inoltre, vari fabbricati d'epoca.\nLa villa, nonostante sia tra le pi\u00f9 belle e rilevanti della citt\u00e0, versa in pessimo stato conservativo. Il solo elemento che risulta in ottimo stato \u00e8 la chiesa di palazzo.\nNel 2011 la villa \u00e8 stata utilizzata come location dal regista Matteo Garrone per le riprese del suo film \"Reality\" (nell'ampia corte interna \u00e8 stata allestita la pescheria del protagonista)."}
{"id": "2012852", "revid": "33689", "url": "https://it.wikipedia.org/wiki?curid=2012852", "title": "Gioco online", "text": ""}
{"id": "2012853", "revid": "368690", "url": "https://it.wikipedia.org/wiki?curid=2012853", "title": "Storia dell'Associazione Calcio ChievoVerona", "text": "Questa voce tratta la storia dellAssociazione Calcio ChievoVerona a partire dal 1929.\nLe origini (1929-36).\nLa societ\u00e0 viene fondata il 6 settembre 1929 da un piccolo gruppo di appassionati di calcio della frazione veronese di Chievo, assumendo come colori sociali l'azzurro e il bianco. Inizialmente la societ\u00e0 non \u00e8 ufficialmente affiliata alla FIGC, e disputa quindi amichevoli e tornei amatoriali sotto la denominazione di \"Opera Nazionale Dopolavoro Chievo\". Il terreno di gioco su cui vengono disputate le partite si chiama \"Stefani\", ed \u00e8 all'interno della villa omonima che ospita anche la sede dell'\"Opera Nazionale\".\nNell'autunno 1931 la squadra viene iscritta al Campionato Liberi, organizzato dalla FIDAL. L'8 novembre dello stesso anno, in occasione dell'inaugurazione del campo di gioco, il Chievo gioca la sua prima partita ufficiale con il Domegliara, vincendola. Tuttavia, su reclamo degli avversari, la partita viene annullata, e il recupero viene perso per 2-1. Nel 1933 la squadra vince il Campionato Provinciale Liberi, accedendo alle finali venete, dove arriva seconda; successo che viene replicato due anni pi\u00f9 tardi. Il trascinatore di quest'epoca \u00e8 Umberto Busani, che negli anni successivi disputa svariati campionati di serie A con le maglie di Lazio e Napoli. Nonostante le vittorie e il crescente entusiasmo attorno alla formazione, il Chievo non riesce a risolvere i problemi finanziari che si palesano gi\u00e0 da qualche anno: il sodalizio dunque si scioglie nel 1936.\nIl periodo dilettantistico (1948-86).\nLa rifondazione e gli anni 1950.\nLa squadra viene ricostituita dopo la fine della seconda guerra mondiale come \"Associazione Calcio Chievo\", e nel 1948 torna a giocare in Seconda Divisione. Inizialmente (solo nel 1948) le maglie non sono pi\u00f9 biancocelesti ma rossobl\u00f9; anche il campo \u00e8 cambiato, e le partite interne vengono disputate sul campo \"Cardi e Biondani\", bonificato con l'aiuto e la partecipazione di decine di appassionati.\nI primi anni 1950 segnano il ritorno del Chievo alle vittorie. La stagione 1950-51 vede i biancocelesti imporsi sia nel campionato provinciale che in quello regionale di Seconda Divisione con una squadra composta da soli giocatori di Chievo. L'annata successiva vede la formazione arrancare nel campionato di Prima Divisione, che viene concluso all'ultimo posto, evitando tuttavia la retrocessione non essendo previste per la stagione.\nNell'aprile 1952 fa il suo debutto in squadra Bruno Vantini, che gioca con la maglia del Chievo fino al 1971, diventandone la bandiera e, allo stesso tempo, il bomber; il calciatore detiene tuttora il record di 159 marcature con la maglia clivense. Al termine della stagione 1955-56 i dirigenti decidono di abbandonare la storica divisa biancoceleste per adottarne una giallobl\u00f9, e dal 1957 la squadra si sposta nel campo parrocchiale \"Carlantonio Bottagisio\", dove verranno giocate le partite interne fino al 1986.\nGli anni 1960: il \"Cardi Chievo\" e l'avvento di Luigi Campedelli.\nNel 1959, in seguito alla ristrutturazione dei campionati nazionali, il Chievo viene ammesso a giocare in Seconda Categoria. Sempre in quell'anno la squadra cambia la denominazione in \"Cardi Chievo\" (dal nome del nuovo sponsor Officine Cardi), ed ottiene rapidamente la promozione in Prima Categoria. Il Chievo resta in questa serie fino al 1963, quando ottiene la prima retrocessione della sua storia.\nNel 1964 Luigi Campedelli, uomo d'affari e proprietario della Paluani, diviene presidente del Chievo. Nel corso degli anni successivi egli cede la carica presidenziale, pur rimanendo \"patron\" della societ\u00e0; solo nel 1990 riassumer\u00e0 anche la carica di presidente. Sotto la gestione Campedelli il Chievo raggiunger\u00e0 il mondo professionistico, scalando poco a poco la piramide calcistica italiana.\nNel 1965 i clivensi vincono il campionato di Seconda Categoria ed ottengono nuovamente la promozione in Prima Categoria. Dopo due stagioni la squadra per\u00f2 retrocede di nuovo, ma nella stagione 1967-68 il Chievo vince ancora una volta il campionato di Seconda Categoria, trascinato dalle 19 reti dell'attaccante Bruno Vantini; tuttavia la squadra decide di rinunciare alla promozione per problemi economici. I clivensi vincono il campionato anche l'anno successivo, accedendo quindi in Prima Categoria. Solo alla stagione successiva il Chievo conclude il campionato di Prima Categoria in ottava posizione, il che gli consente di poter partecipare alla Promozione nella stagione seguente.\nGli anni 1970: l'abbandono dello sponsor Cardi e la promozione in Serie D.\nNel campionato 1970-71 il Cardi Chievo debutta in Promozione allenato dalla coppia composta da Francesco Broggiato e Lino Ottolini, esprimendosi oltre le aspettative: alla settima giornata i giallobl\u00f9 guidano la classifica e al termine del girone d'andata sono secondi. Tuttavia, nella seconda parte della stagione, il Chievo non riesce a tenere il passo delle prime e chiude a centro classifica, in nona posizione. Il piazzamento, comunque, viene accolto dai dirigenti con soddisfazione. Nel torneo 1971-72, per il secondo campionato consecutivo, i clivensi sono guidati da una coppia di allenatori: a Ottolini viene affiancato Lorenzo Ferrante. A stagione in corso, il presidente Iorio esonera i due tecnici, richiamando in panchina Francesco Broggiato, che gi\u00e0 in due precedenti occasioni aveva guidato la squadra. Per la prima volta nella storia i sostenitori giallobl\u00f9 possono sottoscrivere l'abbonamento alle partite interne del club. Il Chievo non pu\u00f2 contare sull'apporto del bomber Bruno Vantini, che smette di giocare dopo 20 stagioni con la formazione veronese. I giallobl\u00f9 chiudono il campionato al quinto posto, frutto di dodici vittorie, altrettanti pareggi e sole sei sconfitte. Nella stagione 1972-73 il Chievo, allenato da Gastone Roverato, disputa un campionato transitorio, caratterizzato da alcune difficolt\u00e0 economiche, chiuso in undicesima posizione.\nL'annata successiva (1973-74) vede la formazione clivense perdere un'altra bandiera: anche il capitano Silvano Danese, dopo quindici stagioni in maglia giallobl\u00f9, lascia il calcio giocato. In panchina invece viene riconfermato l'allenatore Gastone Roverato. Nel mese di novembre il presidente Lodovico Iorio riesce a portare al Cardi Chievo l'esperto attaccante Nicola Ciccolo, gi\u00e0 calciatore professionista nelle file, tra le altre, di Lazio, e Verona. Ciccolo, oltre a essere il primo grande \"colpo\" di mercato del club, si pu\u00f2 considerare uno dei pi\u00f9 rappresentativi e decisivi giocatori del Chievo durante il periodo dilettantistico. Visto l'andamento negativo della squadra, ultima in classifica al termine del girone d'andata, Roverato viene esonerato, e i dirigenti decidono di assegnare la guida tecnica a Ciccolo nel ruolo di allenatore-giocatore, che ricoprir\u00e0 fino al 1978. La formazione clivense non perde alcuna gara del girone di ritorno, ottenendo una striscia positiva caratterizzata da molti pareggi e diverse vittorie importanti, la quale consente di risalire in classifica e chiudere al nono posto il suo quarto campionato di Promozione. Il Chievo si presenta alla partenza della stagione 1974-75 con una rosa pressoch\u00e9 invariata rispetto a quella dell'annata precedente. L'avvio in campionato \u00e8 molto positivo: i giallob\u00f9 restano imbattuti nelle prime dieci partite, e lottano per la vetta della classifica. La \"squadra della Diga\" \u00e8 protagonista anche in Coppa Italia Dilettanti, arrivando a disputare i quarti di finale, poi persi con i campani dell'Angri nelle due gare giocate il 19 e 29 marzo 1975. L'impegno sul duplice fronte campionato-coppa comporta uno sforzo economico notevole per la societ\u00e0, e allontana la squadra dalla vetta della classifica. Tuttavia, una volta terminata l'avventura in coppa, i giallob\u00f9 riescono a recuperare punti sulle avversarie dirette, grazie a cinque risultati utili consecutivi. Il 18 maggio 1975 il Cardi Chievo s'impone nell'ultima giornata di campionato con il Castelmassa, e la concomitante sconfitta dell'altra capolista, il Contarina, decreta la promozione dei clivensi in serie D, il massimo livello dilettantistico dell'epoca. Grande protagonista dell'ascesa dei giallobl\u00f9 \u00e8 l'attaccante Riccardo Gregorotti, autore di 19 reti, che contribuisce a portare la squadra per la prima volta della storia societaria in un campionato a carattere interregionale.\nL'estate 1975 \u00e8 caratterizzata dall'abbandono dello sponsor Cardi, perch\u00e9 in serie D non sono ammessi abbinamenti pubblicitari, il club torna a chiamarsi perci\u00f2 \"Associazione Calcio Chievo\". Alla societ\u00e0, quindi, viene a mancare l'importante contributo economico della ditta, ma i dirigenti si applicano con successo nella ricerca di fondi per l'iscrizione al campionato, e nell'adattamento degli spogliatoi e del campo \"Bottagisio\". Il momento economicamente critico viene superato anche grazie alla collaborazione dei giocatori, che si accontentano di stipendi ai minimi contrattuali. Nel frattempo il presidente Lodovico Iorio si dimette in favore di Giuseppe Montresor. L'inizio di stagione \u00e8 positivo per i giallobl\u00f9, che non avvertono il salto di categoria, e ottengono due vittorie e un pareggio nelle prime quattro gare. La quinta giornata oppone ai clivensi l'Audace, altra squadra di Verona, e per l'occasione di questo derby il Chievo gioca per la prima volta allo stadio Marcantonio Bentegodi. Il campionato dei veronesi prosegue alternando periodi di difficolt\u00e0 a periodi positivi, e la squadra chiude il primo campionato in serie D al decimo posto in classifica.\nNella stagione 1976-77 il presidente della societ\u00e0 cambia nuovamente: dopo solo un anno, Giuseppe Montresor lascia il posto a Giuseppe Campedelli. Il nuovo presidente decide di puntare con decisione sui giovani, considerando lo sviluppo del vivaio un mezzo fondamentale per mantenere la categoria, ed opera alcune cessioni illustri, tra cui quella del bomber Riccardo Gregorotti. In campionato, i clivensi lottano fino all'ultima giornata per centrare l'obbiettivo salvezza, che riescono ad ottenere per due punti terminando al quattordicesimo posto in classifica. Per il campionato 1977-78 la societ\u00e0 cede ancora una volta diversi giocatori per fare spazio ai giovani del proprio vivaio. L'inizio stagionale \u00e8 comunque molto positivo, e la squadra occupa i primi posti della classifica; alla ventesima giornata il Chievo \u00e8 terzo, ma nell'ultima parte del torneo i giallobl\u00f9 non riescono a tenere il ritmo delle avversarie, chiudendo il campionato all'ottavo posto. Nell'estate 1978 Ciccolo lascia il Chievo dopo cinque stagioni trascorse nella duplice veste di allenatore-giocatore. Il suo posto in panchina viene preso da Carlo De Angelis, che nei due anni precedenti aveva seguito il settore giovanile. Nel campionato 1978-79, il quarto in serie D, i giallobl\u00f9 stazionano a lungo nelle posizioni di centro classifica, ottenendo la salvezza con due gare d'anticipo e terminando undicesimi nella graduatoria finale. La stagione successiva \u00e8 segnata da un radicale cambiamento della rosa, con diversi movimenti di mercato sia in entrata che in uscita. Alla quindicesima giornata di campionato, con il Chievo nei bassifondi della classifica, Carlo De Angelis viene esonerato e sostituito da Angelo Barbi. Il cambio alla guida tecnica non porta giovamento alla squadra, che dopo 4 sconfitte e 2 pareggi si ritrova all'ultimo posto della classifica. Il presidente Giuseppe Campedelli prende la decisione di richiamare in panchina Carlo De Angelis, con il quale la squadra conquista molti punti nella parte finale della stagione, impreziosita da una striscia di 9 risultati utili consecutivi. Il pareggio nell'ultima partita di campionato con lo consente al Chievo di ottenere la salvezza e terminare al tredicesimo posto in graduatoria.\nI primi anni 1980: il \"Paluani Chievo\" e la promozione in Serie C2.\nNell'estate 1980 la squadra passa in consegna al tecnico Dario Baruffi, che l'allener\u00e0 fino al 1984. Nel 1981 il campionato di Serie D muta nome in Campionato Interregionale, e contemporaneamente la squadra prende il nome di \"Paluani Chievo\", dal nome dello sponsor Paluani. La prima stagione con la nuova denominazione (1981-82) \u00e8 sofferta, ma la squadra ottiene comunque la salvezza. L'estate 1983 sancisce l'ingresso nella societ\u00e0 giallobl\u00f9 di Saverio Garonzi, gi\u00e0 presidente dell'Hellas Verona, con la carica di vicepresidente. Nel 1984 viene nominato nuovo allenatore Emilio Zanotti, che, per\u00f2, rimane alla guida della squadra soltanto per la stagione 1984-85. La squadra viene rinforzata con gli arrivi di Biancardi, Tommasi e Sartori, l'ultimo dei quali segner\u00e0 la storia della societ\u00e0 anche in veste di dirigente. Successivamente viene richiamato alla guida della squadra Carlo De Angelis, che gi\u00e0 in passato aveva allenato il Chievo.\nL'annata 1985-86 vede il Chievo in testa al campionato fin dalle prime partite, ma a marzo perviene la tragica notizia della morte di Saverio Garonzi, che sconvolge societ\u00e0 ed appassionati. La squadra, tuttavia, riesce a mantenersi nei primissimi posti della classifica, contendendosi il primato con il . Le due squadre arrivano al termine della stagione con lo stesso numero di punti in classifica, rendendo necessario la disputa dello spareggio promozione. Il 18 maggio 1986, allo Stadio \"Rigamonti\" di Brescia, davanti a tremila spettatori, il Bassano si aggiudica la promozione ai rigori. Tuttavia il 13 giugno 1986 giunge una sentenza che condanna i vicentini per un'inchiesta federale per illecito sportivo, e promuove il Chievo in Serie C2: la societ\u00e0 dunque entra per la prima volta nella storia nel calcio professionistico.\nIl professionismo (1986-2021).\nIl ritorno alla denominazione \"A.C. Chievo\" e gli anni in Serie C2 (1986-89).\nCon l'ingresso nel mondo professionistico il Chievo \u00e8 costretto ad abbandonare il campo \"Carlantonio Bottagisio\", inadeguato ad ospitare le partite di Serie C2; allo stesso modo la societ\u00e0 deve rinunciare alla denominazione \"Paluani Chievo\", poich\u00e9, tra i professionisti, la ditta pu\u00f2 comparire solo come sponsor. La squadra torna quindi a chiamarsi \"Associazione Calcio Chievo\", e inizia a disputare le loro gare interne nello stadio Marcantonio Bentegodi di Verona. Gi\u00e0 al primo anno di Serie C2 il Chievo ottiene un ottimo piazzamento, chiudendo al quarto posto la stagione 1986-87. Nell'estate 1987 l'allenatore Carlo De Angelis decide di dimettersi, e al suo posto viene chiamato Pierluigi Busatta. Ancora una volta la squadra lotta per la promozione, ma una serie di partite negative al termine della stagione le impedisce di centrare l'obbiettivo, chiudendo nuovamente al quarto posto. Nella stagione 1988-89 \u00e8 Gianni Bui, ex centravanti di serie A, a sedere sulla panchina dei clivensi. Il campionato dei giallobl\u00f9 si conclude in testa alla classifica, ottenendo la promozione in Serie C1. Nel triennio in Serie C2 \u00e8 stato fondamentale per la squadra l'apporto, in termine di reti, della coppia d'attacco Fiorio-Folli.\nLa Serie C1, la presidenza di Luca Campedelli e la promozione in Serie B (1989-94).\nAncora una volta il Chievo sembra non avvertire il salto di categoria, chiudendo al sesto posto il suo primo campionato in Serie C1. Nel 1990 Luigi Campedelli torna presidente della societ\u00e0, e la sua prima decisione \u00e8 quella di cambiare il nome della squadra in \"Associazione Calcio ChievoVerona\", allo scopo di identificare maggiormente la formazione con la citt\u00e0. La seconda stagione in Serie C1 \u00e8, differentemente dalla prima, molto sofferto: il Chievo ottiene infatti la salvezza solo all'ultima giornata battendo il . La stagione 1991-92 vede la terza chiamata di Carlo De Angelis come allenatore della squadra. I giallobl\u00f9 chiudono il campionato al settimo posto, e il centravanti clivense Riccardo Gori vince la classifica marcatori con 13 realizzazioni.\nLa stagione 1992-93 si apre con un lutto per la societ\u00e0 veronese: il 15 settembre 1992 il presidente Luigi Campedelli muore improvvisamente per un attacco cardiaco. Il figlio di Campedelli, Luca, all'et\u00e0 di 23 anni, ne prende il testimone. La prima stagione del neopresidente viene chiusa dalla squadra con un altro settimo posto in campionato. Per la stagione successiva, il presidente nomina l'ex calciatore Giovanni Sartori nel ruolo di direttore sportivo del club e Alberto Malesani nuovo allenatore. Dopo un inizio molto stentato, in cui la squadra si trova in zona play-out, il Chievo inizia progressivamente a risalire la classifica, suscitando un numero sempre maggiore di appassionati ad accorrere allo stadio. Il 6 marzo 1994 si svolge una gara molto importante per il campionato: allo stadio \"Bentegodi\", di fronte a tredicimila spettatori, la compagine giallobl\u00f9 si impone sul blasonato Bologna e ottiene la testa della classifica. Successivamente perde il primo posto, ma lo riottenne a tre gare dal termine. Il 22 maggio 1994 si presentano ventimila tifosi per la gara con lo Spezia, che pu\u00f2 valere la promozione. Tuttavia la vittoria per 3-1 in quella partita viene vanificata dal concomitante successo del . Una settimana pi\u00f9 tardi, il 29 maggio 1994, il Chievo, con quattromila tifosi al seguito (cifra ragguardevole considerando le dimensioni di Chievo) si impone per 2-1 a Carrara, ottenendo la promozione in Serie B, grazie alla rete decisiva del centrocampista Giuliano Gentilini. Nell'ottima stagione, chiusa al primo posto, risulta fondamentale ancora una volta l'apporto del centravanti Riccardo Gori, ma anche quello di altri giocatori come Michele Cossato, Mauro Antonioli, Rolando Maran, Walter Curti, Maurizio D'Angelo e dello stesso Gentilini.\nGli anni in serie B e la storica promozione in Serie A (1994-01).\n1994-95: il debutto in Serie B.\nDurante la sessione estiva di calciomercato la squadra viene rinforzata per affrontare al meglio la serie cadetta e centrare l'obiettivo salvezza. Tra gli altri, giungono in riva all'Adige il centrocampista Giuliano Melosi e il difensore Lorenzo D'Anna, quest'ultimo destinato a diventare, successivamente, capitano e bandiera della squadra oltre che allenatore della primavera e, in seguito, della prima squadra. Nel settembre 1994 i clivensi incontrano per la prima volta nella loro storia una delle \"big\" del calcio italiano, la Juventus, in occasione del secondo turno di Coppa Italia: dopo lo 0-0 di Torino, i giallobl\u00f9 cedono 3-1 in casa, e vengono eliminati dalla competizione dalla \"Vecchia Signora\". Il debutto in Serie B avviene con l'Atalanta, che termina invece in pareggio per 1-1. Il primo gol in cadetteria della storia clivense viene siglato dall'attaccante Giordano. Il 10 dicembre 1994 \u00e8 il giorno del primo derby di Verona della storia con l'Hellas Verona: la gara, svoltasi di fronte a trentamila spettatori, termina per 1-1 con la rete clivense siglata, di testa, da Riccardo Gori. Il match di ritorno vede invece imporsi il Chievo, pi\u00f9 bisognoso di punti, per 3 reti a 1. La squadra clivense centra l'obiettivo salvezza alla terz'ultima giornata. A fine stagione lasciano il club giocatori storici come il portiere Zanin, il capitano Rolando Maran, il fantasista Walter Curti e l'attaccante Riccardo Gori.\n1995-96: la salvezza all'ultima giornata.\nPer la stagione 1995-96 la squadra viene ringiovanita: arrivano Luiso, Carparelli, Grabbi e, nel mese di novembre, il centrocampista Martino Melis. Tuttavia, solo quest'ultimo incide in modo significativo nel campionato dei giallob\u00f9: Luiso riparte quasi subito, in direzione , dopo alcune incomprensioni con l'allenatore Alberto Malesani, Carparelli scende in campo 13 volte senza mai andare a segno, mentre Grabbi, ancora molto giovane, delude le aspettative andando in gol 2 volte in 18 partite.\nL'annata clivense \u00e8 molto sofferta: la squadra \u00e8 sempre in bilico in classifica tra la zona salvezza e quella retrocessione, ed entrambi i derby vengono persi (2-1 il primo, 1-0 il secondo). A tre giornate dal termine c'\u00e8 lo scontro decisivo in casa con il Brescia, anch'esso alla ricerca di punti per non retrocedere, in cui il Chievo si impone per 2-0, risalendo in classifica. Tuttavia la successiva sconfitta a Bologna rende l'ultima gara di campionato tra Chievo e Avellino un vero e proprio spareggio per non retrocedere, in quanto anche i campani devono vincere per mantenere il campionato cadetto. In uno stadio Marcantonio Bentegodi gremito da quindicimila spettatori, a prevalere sono i giallobl\u00f9. Da segnalare a fine gara, durante i festeggiamenti, un gesto di pace tra Malesani e Luiso, che aveva disputato la partita con la maglia degli irpini.\n1996-97: il sesto posto e l'addio di Malesani.\n Tuttavia, i diversi innesti in squadra come l'attaccante Cerbone, Fiore (in prestito dal ), Lanna, Giusti e Marazzina, consentono al club di disputare un campionato oltre le aspettative, ritrovandosi persino tra le pretendenti alla promozione in Serie A. A lasciare invece i clivensi in estate sono, tra gli altri, Gentilini e Antonioli, che erano stati tra i protagonisti della salita nella serie cadetta. L'organico a disposizione di Malesani non tarda a dimostrare il suo valore, e alla settima giornata il Chievo si ritrova secondo a soli tre punti dal Lecce capolista. La squadra, trascinata dalla coppia Cerbone - Michele Cossato (che a fine stagione segneranno in due 30 reti totali), rimane nelle posizioni di vertice, fino ad una flessione che porta i giallobl\u00f9 al termine del girone d'andata a met\u00e0 classifica.\nIl Chievo riprende un buon ritmo, fino a trovarsi, alla ventiseiesima giornata, a soli due punti dal quarto posto; i sogni di gloria di societ\u00e0 e tifosi subiscono per\u00f2 un brutto colpo in occasione della sconfitta interna con l'Empoli, avversario diretto nella lotta promozione, e la squadra veronese chiude la stagione al sesto posto. Il piazzamento finale lascia qualche rimpianto per aver perso l'occasione di salire in Serie A. A fine campionato Alberto Malesani, il tecnico della promozione in Serie B e delle prime tre stagioni in cadetteria, tenta l'avventura in serie A chiamato a guidare la dall'allora presidente Vittorio Cecchi Gori.\n1997-98: il Chievo di Baldini.\nPer sostituire Malesani, viene chiamato a dirigere la squadra Silvio Baldini, che proviene dalla . La squadra perde inoltre giocatori rilevanti come Stefano Fiore, per la fine del prestito, il giovane difensore Marco Zamboni, che era stato acquistato dalla Juventus, e l'attaccante Michele Cossato, acquistato dal . Per sostituire quest'ultimo, il Chievo preleva dal Brescello suo fratello Federico. I principali arrivi stagionali sono quelli di Zauri, Zanchetta e dell'attaccante Tentoni. La squadra parte bene, sulla scia della stagione precedente, ma il tecnico toscano si trova a gestire situazioni difficili, come quella di Cerbone che preferiva andare a giocare in serie A, forte delle 20 segnature nell'annata precedente. Il buon inizio di campionato tuttavia \u00e8 macchiato dal primo derby stagionale, in cui i clivensi subiscono una pesante sconfitta per 4-0 in favore dell'Hellas. Alla fine del girone d'andata il Chievo si trova a centro classifica.\nNel mercato di riparazione arriva il difensore della Sierra Leone Kewullay Conteh e torna in prestito fino a giugno Zamboni, che aveva incontrato difficolt\u00e0 di ambientamento tanto a Torino quanto a Napoli. Nel girone di ritorno Cerbone ritrova la vena realizzativa dopo aver disuputato l'intero girone sotto tono. La squadra, dopo la vittoria per 2-0 sul Verona, vede un periodo molto positivo, in cui si trova nuovamente tra le pretendenti per la promozione. Tuttavia la squadra perde il passo delle prime e chiude il campionato in decima posizione. A fine stagione c'\u00e8 l'addio dell'allenatore Baldini.\n1998-99: l'esonero di Caso e la salvezza con Balestro.\nPartito Baldini, la squadra viene affidata a Domenico Caso per la stagione 1998-99, mentre i principali acquisti sono rappresentati dal portiere Roma e dal centrocampista Daniele Franceschini. Ad ottobre inoltre vengono effettuati gli ulteriori innesti di De Cesare, di Pivotto e soprattutto di Eugenio Corini, che successivamente diverr\u00e0 uno dei pi\u00f9 rappresentativi giocatori ad aver vestito la maglia del Chievo. Egli arriva dall'Hellas Verona in cambio di Martino Melis, che da tempo vuole cambiare squadra, ma si infortuna alla prima presenza da clivense. Nella lista dei partenti i nomi principali sono invece quelli di Melosi, Borghetto, Rinino e Zauri. La stagione inizia male, con la squadra che alla sesta giornata si trova penultima, e reduce da quattro sconfitte consecutive. La squadra stenta a risollevarsi, e dopo tredici giornate permane ancora nei bassifondi, al terzultimo posto.\nNel mese di dicembre, dopo un pesante ko interno con la Lucchese per 1-4, il presidente Luca Campedelli prende la decisione di sollevare dall'incarico Caso e di affidare la squadra all'ex calciatore Lorenzo Balestro, uomo di fiducia della societ\u00e0 e gi\u00e0 osservatore della stessa. L'esordio di Balestro coincide con il primo derby di quella stagione, in cui i clivensi riescono ad arginare l'Hellas Verona pareggiando per 0-0, nonostante la loro competitivit\u00e0 in questa stagione. Dopo due gare, al tecnico viene affiancato Luciano Miani, nell'intento di risollevare il Chievo dalle ultime posizioni della classifica. Nel mese di gennaio l'attaccante Cerbone viene ceduto all'Empoli, conquistando l'opportunit\u00e0 di calcare i campi della Serie A. A fine stagione la squadra riesce a sconfiggere per 2-0 un Verona lanciato verso la promozione. Il Chievo, grazie al lavoro svolto dai due tecnici, riesce ad ottenere la salvezza con tre giornate d'anticipo, chiudendo all'undicesimo posto in classifica.\n1999-00: il quindicesimo posto con la coppia Balestro-Miani.\nLa coppia Balestro-Miani viene riconfermata a guidare i clivensi anche per tutta la stagione 1999-00, come anche gran parte della squadra: partono il portiere Roma, il difensore Pivotto e i centrocampisti Frezza, Giusti e Lombardini, mentre gli arrivi pi\u00f9 significativi sono quelli del portiere Marcon, del difensore Longo e, a stagione in corso, di Moro, Aglietti, Fantini, Doga e Cimarelli. L'annata disputata dal Chievo \u00e8 molto altalenante, nella quale tuttavia si mette in mostra Massimo Marazzina, che al termine del campionato colleziona 16 gol. Il momento migliore del campionato \u00e8 a dicembre quando, espugnato il campo del Vicenza, il Chievo torna a sperare in qualcosa in pi\u00f9 della semplice salvezza, ma un netto calo di risultati riporta la squadra nei bassifondi della classifica. La stagione si conclude con il quindicesimo posto a soli due punti dalla zona retrocessione, e a campionato concluso i due allenatori lasciano la guida tecnica del club.\n2000-01: l'arrivo di Delneri e la promozione in Serie A.\nDopo sei anni di serie B il presidente Luca Campedelli, per la prima volta, esce allo scoperto . Vengono acquistati giocatori quali Luciano (all'epoca conosciuto come Eriberto), proveniente dal Bologna, e Christian Manfredini dal Genoa. Inoltre si decide di puntare su giovani come Simone Barone, proveniente dall'Alzano, su giocatori da rilanciare dopo fallimentari esperienze precedenti come nel caso di Bernardo Corradi (dal Cagliari), e su una gi\u00e0 collaudata difesa. Tra le partenze, le pi\u00f9 significative sono quelle di Marazzina e Zanchetta, i quali vanno a giocare in serie A con la maglia della . A guidare la squadra infine viene chiamato Luigi Delneri, che si era messo in luce come tecnico della . La formazione tipo dell'annata \u00e8 solitamente composta da Marcon, Moro, D'Angelo, D'Anna, Lanna, Eriberto, Corini, Barone, Manfredini, De Cesare e Corradi.\nIl campionato vede il Chievo immediato protagonista, colpendo in particolare per la qualit\u00e0 del gioco espresso, grazie soprattutto agli esterni Eriberto e Manfredini, a dal rigenerato regista Corini. La matematica certezza della promozione in serie A viene ottenuta il 3 giugno 2001, quando il Chievo, di fronte a circa tredicimila spettatori presenti al \"Bentegodi\", sconfigge per 2-0 la , e ottiene il terzo posto definitivo. La promozione clivense viene vista come un evento clamoroso, e suscita enorme stupore in tutta Italia viste le dimensioni di Chievo, che conta circa 2500 abitanti. Da ricordare il particolare che con la promozione viene sconfessata una nota filastrocca denigratoria dei tifosi dell'Hellas Verona, recitante che il Chievo sarebbe salito in serie A solo quando gli asini avessero volato in cielo:\nIl \"miracolo Chievo\", dalla Serie A all'Europa.\n2001-02: il sorprendente esordio in Serie A e la qualificazione in Coppa UEFA.\nIl Chievo si appresta a debuttare in serie A, circondato dall'attenzione dei mass media, che vedono nella societ\u00e0 giallobl\u00f9 una sorta di simpatica \"Cenerentola\", destinata a non avere scampo nel calcio dei grandi e a ritornare rapidamente in serie B; tuttavia, in poco tempo, i clivensi faranno forzatamente ricredere tutti coloro di tale veduta. Il presidente Campedelli costruisce una squadra nell'intento di ottenere la salvezza, gestendo il mercato sulla falsariga di quello della stagione precedente, investendo sui giovani. L'ambiente giallobl\u00f9, ritenuto particolarmente sereno, ha gi\u00e0 contribuito in passato a rigenerare alcuni giocatori in difficolt\u00e0, come ad esempio Corini e Corradi, e cos\u00ec avverr\u00e0 anche per Simone Perrotta, prelevato dal , che in precedenza era stato scartato dalla Juventus. Egli si rilever\u00e0 infatti uno degli acquisti pi\u00f9 azzeccati della stagione, diventando importante per il gioco della squadra. Oltre a Perrotta, giungono in riva all'Adige il portiere Lupatelli, che sostituisce il partente Marcon, e Marazzina dalla , mentre gran parte dei giocatori dell'anno precedente vengono riconfermati.\nIl 26 agosto 2001 il Chievo debutta in serie A in trasferta con la . I giocatori a scendere in campo sono Lupatelli, Moro, D'Angelo (C), D'Anna, Lanna, Eriberto (56' D.Franceschini), Corini, Perrotta, Manfredini, Corradi (89' F.Cossato) e Marazzina (62' De Cesare). Dopo soltanto 5 minuti di gioco i giallobl\u00f9 si portano in vantaggio con Perrotta, che sigla quindi il primo gol della squadra nella massima serie nazionale. Tra lo stupore generale, i clivensi riescono ad amministrare il vantaggio e, al 53\u00ba, a raddoppiare con Marazzina. Il sorprendente risultato finale di 2-0 vale ai giocatori l'applauso dell'intero stadio \"Franchi\" di Firenze e, l'indomani, i titoli dei giornali. L'interesse mediatico nei confronti della squadra raggiunge i massimi livelli: troupe televisive di tutto il mondo si recano al centro di allenamento della squadra, \"Veronello\", per intervistare dirigenti e giocatori. L'ascesa dal mondo dilettantistico fino alla serie A di un club di quartiere viene visto come un qualcosa di prodigioso, e la societ\u00e0 viene anche presa spesso a modello per la seriet\u00e0 di lavoro e, soprattutto, per l'essere riuscita, spendendo assai meno dei maggiori club, ad essere ugualmente competitiva. Si inizia a parlare di \"Miracolo Chievo\" o di \"Favola Chievo\". I giallobl\u00f9 proseguono nel sorprendere: alla terza giornata sfiorano la vittoria a Torino nella gara con la blasonata Juventus, persa per 3 a 2 dopo essersi portati in vantaggio di due marcature.\nAlla nona giornata il Chievo guida la classifica con 4 punti di vantaggio sulle seconde e, il 18 novembre 2001 nel posticipo serale, si gioca l'attesissimo primo derby in serie A con l'Hellas Verona: i giorni antecedenti la gara sono caratterizzati da un'attesa febbrile. Lo stadio \"Bentegodi\" registra il tutto esaurito, con circa quarantamila presenze sugli spalti. Al trentasettesimo il Chievo conduce per 2-0 in seguito alle marcature di Eriberto e Corini, ma l'Hellas ribalta il risultato, aggiudicandosi la partita per 3-2. Al termine della gara il tecnico del Verona Malesani, che in passato era stato per quattro stagioni allenatore clivense, si reca a festeggiare platealmente sotto la curva clivense; questo gesto attira l'ira dei sostenitori del Chievo, che si sentono offesi da un'esultanza tanto ostentata. Nonostante il ko, i clivensi rimangono in vetta alla classifica, fino alla tredicesima giornata dopo la sconfitta per 3-2 con il . Il 16 dicembre 2001 i giocatori, guidati da Delneri, espugnano il \"Meazza\" battendo l' di Ronaldo e Vieri per 2 a 1. Questa vittoria, considerata da molti un'impresa, consente ai giallobl\u00f9 di tornare in testa al campionato, ma la successiva sconfitta in casa con la Roma toglie definitivamente il primato al Chievo che, comunque, continua la lotta per il titolo di Campione d'inverno. All'inizio del girone di ritorno la squadra subisce un significativo calo di rendimento, che la fa allontanare dalle primissime posizioni. Tuttavia, il Chievo si mantiene sempre intorno alla quinta-sesta posizione. L'ambiente giallobl\u00f9, sereno e festoso per il positivo andamento della stagione, il 2 marzo 2002 viene scosso dalla notizia della tragica morte del giocatore clivense Jason May\u00e9l\u00e9 che, pur essendo arrivato da poco (ottobre 2001) si era ben inserito in squadra. La sua scomparsa sconvolge giocatori e dirigenti, e questi ultimi decidono di ritirare la sua maglia numero 30, in segno di solidariet\u00e0. Quest'evento incide anche sul rendimento in campo della formazione, che torna a vincere soltanto il 24 marzo 2002 quando si impone per 2-1 nel derby con l'Hellas. I giallobl\u00f9 lottano fino al termine del campionato per il quarto posto, che vale un'incredibile qualificazione ai preliminari di Champions League, ma la squadra conclude la sua prima stagione in serie A in quinta posizione, ad un solo punto dal Milan quarto classificato, conquistando l'accesso alla Coppa Uefa dell'anno successivo.\n2002-03: il debutto europeo e il settimo posto in campionato.\nNell'estate 2002 giungono al Chievo per la nuova stagione Oliver Bierhoff, Ivano Della Morte, Daniel Andersson, Nikola Lazeti\u0107 e Sergio Pellissier, mentre lasciano la squadra, tra gli altri, Bernardo Corradi e Christian Manfredini, entrambi con destinazione Lazio. Eriberto lascia increduli giocatori, dirigenti e tifosi rivelando il segreto sulla sua reale identit\u00e0: alcuni anni prima infatti, per poter essere ingaggiato dal Palmeiras e coronare il sogno di diventare un calciatore professionista, aveva acquistato una nuova identit\u00e0 da un faccendiere, diventando \"Eriberto Concei\u00e7\u00e3o da Silva\" e togliendosi quattro anni d'et\u00e0. Il giocatore rivela che non riusciva pi\u00f9 a sopportare il peso di questa vicenda e dichiara di chiamarsi, in realt\u00e0, Luciano Siqueira de Oliveira; il calciatore viene quindi squalificato per sei mesi, e torna a calcare i campi di gioco soltanto nel gennaio 2003.\nIl tecnico Delneri apporta una significativa modifica nel reparto difensivo: decide di inserire tra i titolari il promettente Nicola Legrottaglie al posto dello storico capitano Maurizio D'Angelo, passando dunque i gradi di capitano a Lorenzo D'Anna.\nIl 19 settembre 2002 il Chievo debutta nel calcio europeo: nel primo turno della Coppa UEFA 2002-2003 affronta gli insidiosi rivali della , prima a Belgrado terminando la gara sullo 0-0, poi al \"Bentegodi\" dove i serbi prevalgono con due reti nel secondo tempo. In campionato, il Chievo, dopo la vittoria all'Olimpico con la Lazio, prosegue a risultati alterni, posizionandosi nella parte medio bassa della classifica, fino al 27 ottobre 2002, quando sconfigge al \"Bentegodi\" il pi\u00f9 quotato Milan capolista per 3 reti a 2. Segue una striscia di tre vittorie consecutive, che consente alla squadra di risalire fino alla quarta posizione in classifica. Alla sedicesima giornata il Chievo espugna nuovamente l'Olimpico, battendo la Roma per 1-0, e la formazione veronese chiude il girone d'andata al quinto posto.\nA gennaio vengono fatte alcune variazioni dell'organico: Marazzina passa alla Roma, Lazeti\u0107 alla Lazio e D'Angelo in prestito fino a giugno al Napoli (dopo dodici stagioni con la maglia giallobl\u00f9), mentre dal arriva l'attaccante croato Bjelanovi\u0107. Nel girone di ritorno il Chievo alterna buone prestazioni ad altre meno positive restando, comunque, nella parte alta della classifica: alla ventunesima giornata i clivensi sconfiggono l' al \"Bentegodi\" per 2-1, mentre alla venticinquesima perdono per 0-4 in casa col Parma. Prima dell'ultima giornata di campionato la squadra si trova quinta in classifica in lotta con Udinese e per la qualificazione in Coppa UEFA, ma l'ultima partita stagionale a Torino con la Juventus riserva una beffa per la formazione clivense: i bianconeri, nonostante il titolo gi\u00e0 vinto, vincono per 4-3 in una gara combattuta, costringendo il Chievo a chiudere il campionato al settimo posto, e perdendo la possibilit\u00e0 di partecipare alla Coppa UEFA della stagione successiva per un solo punto. Questa gara \u00e8 anche l'ultima della carriera per Oliver Bierhoff, che conclude con la realizzazione di tre reti.\n2003-04: il nono posto e l'addio di Delneri.\nNell'estate 2003 Eugenio Corini, diventato uno dei giocatori simbolo della squadra, lascia il Chievo per andare a giocare col Palermo. Anche altri artefici delle stagioni precedenti lasciano la squadra giallobl\u00f9: Legrottaglie passa alla Juventus, Luciano all'Inter e Lupatelli alla Roma. A difendere i pali della porta clivense viene chiamato l'esperto Luca Marchegiani, mentre in difesa il giovane Andrea Barzagli va a sostituire Legrottaglie; a centrocampo vengono acquistati Franco Semioli, Roberto Baronio, Mario Alberto Santana, Stefano Morrone e Andrea Zanchetta, quest'ultimo al ritorno in maglia clivense, mentre in attacco arrivano il promettente Giuseppe Sculli, prodotto del vivaio della Juventus, e il brasiliano Amauri. Nella dirigenza, lo storico segretario generale, Giancarlo Fiumi, lascia il suo incarico.\nIn questa stagione la squadra resta sempre a met\u00e0 classifica, lontana dalla zona retrocessione. Alla fine del girone d'andata la squadra si trova al nono posto, e a gennaio torna Luciano dal prestito all'Inter, in cui ha trovato poco spazio. Nella gara al \"Meazza\" con il Milan, il ChievoVerona, dopo aver ottenuto due reti di vantaggio, viene ripreso al 96' da \u0160ev\u010denko, conquistando a fine stagione il nono posto in classifica. Il 2 maggio 2004 al Bentegodi, la squadra festeggia le 100 partite in serie A con la vittoria a spese del Modena per 2-0. Nell'ultima partita di campionato, Maurizio D'Angelo, capitano della squadra dalla serie C alla massima serie, gioca la sua unica gara stagionale, congedandosi dal pubblico clivense. Alla fine della stagione Luigi Delneri lascia la guida tecnica della squadra per andare ad allenare i campioni d'Europa del .\n2004-05: l'esonero di Beretta e la salvezza con D'Angelo.\nPer la nuova stagione viene chiamato Mario Beretta in sostituzione di Delneri, allenatore esordiente in serie A. La partenza pi\u00f9 illustre del calciomercato estivo \u00e8 quella di Simone Perrotta, che passa alla Roma, oltre a Barzagli, Santana, Sculli e Morrone, mentre arrivano Mandelli, Brighi, Tiribocchi e Sammarco. La squadra giallobl\u00f9 inizia il campionato positivamente e la vittoria all'Olimpico con la Lazio alla sesta giornata la proietta in terza posizione alle spalle di Juventus e Milan. A causa anche di numerosi infortuni, successivamente il Chievo accusa un calo di rendimento scivolando pesantemente in classifica, e chiudendo il girone d'andata al quindicesimo posto. Dopo un leggero miglioramento, che consente alla squadra di ottenere, dopo la ventitreesima giornata, il dodicesimo posto con sette punti di vantaggio sulla zona retrocessione, il Chievo compie una striscia di cinque sconfitte consecutive, che lo fanno nuovamente precipitare in classifica, a ridosso della zona retrocessione. A tre gare dal termine, dopo la sconfitta casalinga con la che porta i clivensi al terzultimo posto, il presidente Campedelli decide di sollevare dall'incarico l'allenatore Beretta, e affida la guida tecnica della squadra al suo vice, l'ex capitano clivense D'Angelo. Con questo cambio, la scossa data ai giocatori produce risultati positivi: alla trentaseiesima giornata il Chievo s'impone in trasferta a Siena, avversaria nella lotta per non retrocedere, e alla penultima di campionato arriva anche il successo casalingo con il Bologna. Lo 0-0 nell'ultima gara con la Roma consente infine ai clivensi di chiudere al quindicesimo posto in classifica, ottenendo la salvezza ad un punto dalla zona retrocessione. Il portiere Marchegiani, a fine stagione, lascia l'attivit\u00e0 agonistica.\n2005-06: il Chievo torna in alto con \"Bepi\" Pillon.\nPer la stagione 2005-06, la dirigenza decide di affidare la squadra a Giuseppe Pillon, che si era distinto in precedenza allenando il , mentre D'Angelo assume il ruolo di vice. L'organico della squadra rimane sostanzialmente invariato, salvo gli arrivi del portiere Fontana dall', di Giunti dal Bologna e del giovane nigeriano Obinna, e le partenze di Baronio e Marchesetti. Il tecnico trevigiano riesce a portare la squadra ben oltre le aspettatative, poste su di un campionato meno travagliato del precedente, ottenendo ottimi risultati anche con le grandi: 2-1 con il Milan, con i gol di Pellissier e Tiribocchi, e 1-1 con la Juventus. La salvezza matematica viene ottenuta con 11 giornate d'anticipo, il che spinge la squadra a tentare l'assalto ad un posto UEFA, che viene centrato alla penultima giornata tramite il pareggio sul campo del Lecce. Grazie anche ai risultati ottenuti in squadra, Sammarco, Scurto e Mantovani vengono convocati per la fase finale del campionato europeo Under-21, mentre Franco Semioli ottiene il posto di 7\u00ba centrocampista della Nazionale italiana per il campionato mondiale in Germania. Nonostante la fine del buon campionato, le emozioni non finiscono con l'accesso in Coppa UEFA: in seguito allo scandalo \"Calciopoli\" che decreta la retrocessione della Juventus e le penalizzazioni di Milan, Fiorentina e Lazio, il Chievo scala la classifica fino al 4\u00ba posto, valido per i preliminari di Champions League della stagione seguente, raggiunti per la prima volta dalla formazione del piccolo quartiere di Verona.\n2006-07: l'\"annus horribilis\", dalla Champions League alla serie B.\nI giallobl\u00f9 cominciano la stagione 2006-07 giocandosi il terzo turno preliminare di Champions League. Dall'urna del sorteggio di Nyon esce, come avversaria del Chievo, la formazione campione di Bulgaria del Levski Sofia, e i clivensi non riescono a superare questo ostacolo: all'andata vengono sconfitti per 2-0 e al ritorno, in un Bentegodi gremito, non riescono a recuperare il risultato, ottenendo solo un pareggio per 2-2, con doppietta di Amauri. Cos\u00ec il Chievo viene ammesso al primo turno della Coppa UEFA. Intanto, nell'ultimo giorno di mercato, il Chievo cede Amauri al Palermo per 7 milioni di euro pi\u00f9 il cartellino di Denis Godeas. I primi avversari in Coppa UEFA sono i portoghesi dello Sporting Braga: nella partita di andata, disputatasi in Portogallo, il Chievo perde per 2-0, e al ritorno, col Bentegodi nuovamente molto affollato, i padroni di casa recuperano il \"gap\" terminando i 90' regolamentari in vantaggio per 2-0 (reti di Tiribocchi e Godeas, quest'ultimo al primo centro in maglia giallobl\u00f9), ma un gol degli ospiti durante i tempi supplementari sancisce l'eliminazione del Chievo anche da questa competizione europea. Il campionato inizia in modo negativo: nelle prime sei giornate la squadra raccoglie cinque sconfitte ed un solo pareggio per 1-1 con l'Empoli. Questi risultati inducono la dirigenza ad esonerare Bepi Pillon e a richiamare sulla panchina uno dei principali artefici del \"Miracolo Chievo\", ovvero Luigi Delneri, nel tentativo di risollevare la squadra. Dopo l'arrivo del nuovo allenatore la squadra ottiene i primi risultati utili, e la societ\u00e0, nell'ottica dell'obiettivo salvezza, acquista l'attaccante albanese Erjon Bogdani, proveniente dal Siena, il regista dell'Hellas Verona Vincenzo Italiano e il centrocampista brasiliano del Livorno C\u00e9sar Prates. Il girone di ritorno \u00e8 costellato da molti infortuni e le cattive prestazioni nei secondi tempi fanno perdere alla squadra punti salvezza. All'ultima giornata il Chievo gioca una gara-spareggio con il Catania sul campo neutro di Bologna: il 27 maggio 2007, di fronte a circa 3000 tifosi giallobl\u00f9 accorsi allo stadio Renato Dall'Ara, i clivensi perdono per 2-0 e, con le concomitanti vittorie di Parma, Siena (questa a 5' dalla fine) e Reggina, retrocedono in serie B dopo 6 stagioni passate nella massima serie. Al termine di questa stagione si parla dunque della fine della \"Favola Chievo\".\n2007-08: l'immediato ritorno in serie A con Iachini.\nDopo la retrocessione nella serie cadetta, il capitano Lorenzo D'Anna e Salvatore Lanna lasciano il Chievo, rispettivamente dopo tredici e undici anni consecutivi di permanenza in squadra. La societ\u00e0 opera sul mercato con la vendita di Franco Semioli alla Fiorentina e con l'acquisto degli attaccanti genoani Gasparetto e Greco, del portiere frusinate Massimo Zappino (in scambio con Vincenzo Sicignano), del centrocampista del Bentivoglio, con il prestito di Ciaramitaro dal Palermo e con l'acquisto dal Catania dell'altra met\u00e0 del cartellino di Cesar. Per la stagione in serie B i dirigenti riescono a trattenere a Verona i giocatori Obinna, Marcolini e Pellissier, che diviene capitano al posto del partente D'Anna. L'avventura in Coppa Italia finisce al primo turno perdendo 1-0 con il Ravenna, mentre in campionato la squadra punta da subito alla promozione diretta rimanendo per tutto il girone d'andata tra le prime 6 posizioni, valide almeno per i play-off. Molti scontri diretti finiscono a sfavore del Chievo come col Lecce al Via del Mare per 3-0, col Bologna al Dall'Ara per 4-0, mentre nelle partite interne le sconfitte arrivano con l'Albinoleffe per 0-1 e con il Mantova per 2-3. Tuttavia la squadra riesce ad imporsi per 2-0 al Rigamonti con il Brescia, altra concorrente diretta per la promozione in serie A. Alla fine del girone d'andata il Chievo chiude al primo posto in classifica, a 43 punti, in coabitazione col Bologna. Durante il mercato di riparazione vengono acquistati il difensore Rub\u00e9n Maldonado, il centrocampista del Vicenza Luca Rigoni e l'attaccante dell'Atalanta Marino Defendi, e vengono ceduti Biabany al Modena (in prestito) e Greco al Rimini. Il girone di ritorno offre numerose soddisfazioni al Chievo: la striscia positiva di 20 risultati utili consecutivi, tra cui un pareggio al Bentegodi con il Lecce per 3-3, la vittoria in trasferta per 2-0 con l', il pareggio al Bentegodi per 1-1 con il Bologna, la vittoria per 3-0 con il Brescia, il pareggio per 1-1 con il Pisa e la larga vittoria per 5-0 in casa con lo Spezia (record stagionale), proiettano la squadra verso il primo posto in classifica, conquistato dalla 33\u00aa giornata. La striscia di risultati positivi termina sul campo del Mantova con una sconfitta per 1-0. Con il pareggio per 1-1 alla penultima giornata di campionato allo stadio Carlo Zecchini di Grosseto (al quale sono accorsi pi\u00f9 di duemila sostenitori clivensi), i giallobl\u00f9 conquistano la matematica promozione in serie A, dopo solo una stagione in serie cadetta. Nell'ultima giornata, infine, il Chievo pareggia per 2-2 con il Bari assicurandosi il primo posto in classifica con un punto di vantaggio sul Bologna. Grande protagonista della stagione \u00e8 il capitano Sergio Pellissier, autore di 22 reti che gli consententono di piazzarsi ai primi posti della classifica marcatori. Pellissier, inoltre, stabilisce il nuovo record di reti in una sola stagione con la maglia clivense, che apparteneva a Raffaele Cerbone con 20 goal nella stagione 1996-97.\n2008-09: la salvezza con Di Carlo.\nNella stagione 2008-09 il Chievo torna nella massima serie, e Campedelli conferma Iachini sulla panchina giallobl\u00f9 per un altro anno, dopo il campionato della stagione precedente. Dopo gli acquisti di Francesco Scardina, Emanuele D'Anna, Nicholas Frey, Bogdan P\u0103tra\u0219cu e Stefano Sorrentino, nelle ultime ore di mercato arrivano in giallobl\u00f9 anche Antonio Langella, Giampiero Pinzi, Mario Yepes, Kerlon, Mauro Esposito e Santiago Morero.\nDopo nove giornate di campionato il Chievo totalizza solo 6 punti \u00e8 si trova in punultima posizione in classifica: una vittoria al Bentegodi con la , tre pareggi con , e Atalanta, e sei sconfitte. Visti gli scarsi risultati, il 4 novembre 2008 Iachini viene sollevato dall'incarico, e al suo posto viene ingaggiato Domenico Di Carlo. Con quest'ultimo la squadra inizia ad ottenere risultati migliori, fino all'ottenimento del 16\u00ba posto finale e la salvezza con un turno di anticipo grazie al pareggio in casa con il Bologna della penultima giornata. I clivensi riusciranno a completare una rimonta considerata inattesa durante il girone di andata, poich\u00e9 i gialloblu chiusero la prima parte del torneo da ultimi in classifica. Decisive e da ricordare sono le vittorie con il Napoli e la (questa ottenuta al 92' con un tiro di Italiano dal limite dell'area) a cavallo tra l'ultima giornata del girone di andata e la prima del girone di ritorno. Altri risultati di rilievo sono i pareggi ottenuti contro la Juventus (3-3 a Torino, Tripletta di Pellissier), l'Inter (2-2) e la Roma (0-0) oltre alla brillante vittoria ottenuta all'Olimpico contro la Lazio per 0-3 con doppietta di Pellissier e gol di Bogdani. Durante l'anno Pellissier viene convocato in Nazionale da Marcello Lippi, esordendo nel secondo tempo contro l'Irlanda del Nord e realizzando la rete a pochi minuti dal suo ingresso in campo.\nDal 2009 al 2015: campionati di met\u00e0 classifica.\nNella stagione 2009-10 il Chievo chiude il girone d'andata a met\u00e0 classifica, mantenendosi costantemente a circa dieci punti sulla zona retrocessione. La salvezza matematica arriva con tre giornate d'anticipo il 25 aprile a Firenze con la vittoria per 2-0 con la Fiorentina. Il Chievo termina infine il campionato al 14\u00ba posto con 44 punti.\nLa stagione 2010-11 parte con la guida tecnica di Stefano Pioli, che sostituisce Di Carlo accasato alla Sampdoria. In campionato il Chievo inizia subito con due vittorie, proiettandolo solitario in testa alla classifica. Il 30 gennaio 2011, con la vittoria per 3-0 sul Brescia, il Chievo festeggia la 100\u00aa vittoria in serie A, rievocando alla memoria le parole pronunciate da Luigi Delneri il giorno della prima vittoria nel massimo campionato italiano avvenuta nell'agosto del 2001. L'andamento dei clivensi prosegue a met\u00e0 classifica, raccogliendo risultati importanti come la doppia vittoria con il Napoli, i due pareggi con la Juventus e il punto con la Roma. La salvezza viene raggiunta con due giornate d'anticipo tramite il pareggio a Torino con la Juventus per 2-2, e il campionato viene chiuso infine in 11\u00aa posizione a 46 punti.\nPer la stagione 2011-12 il Chievo ha nuovamente Domenico Di Carlo come allenatore, con il quale la squadra riesce a chiudere la stagione al 10\u00ba posto con 49 punti. In questa annata i clivensi ottengono due pareggi con la Juventus (che finisce la stagione imbattuta), la vittoria col Napoli e il doppio successo col Catania, e sfiora la semifinale di Coppa Italia perdendo i quarti di finale con il Siena. Inoltre il capitano Sergio Pellissier segna il suo 100\u00ba gol in maglia gialloblu nella partita di ritorno col Novara.\nPer la stagione 2012-13 in panchina viene riconfermato Di Carlo, ma dopo 5 sconfitte consecutive ottenute dalla seconda alla sesta giornata, il 2 ottobre l'allenatore viene esonerato e sostituito con l'ex centrocampista giallobl\u00f9 Eugenio Corini, che conduce i clivensi alla salvezza con il 12\u00ba posto finale ed alcuni risultati importanti, tra cui la prima vittoria caslinga contro la Roma, grazie alla rete di Sergio Pellissier, due vittorie all'Olimpico di Roma contro la Lazio e la stessa Roma (partita che vale la matematica salvezza) e una vittoria per 2-0 in casa contro il . Il Chievo chiude l'annata con 43 punti conquistati frutto di 10 vittorie, 13 pareggi e 15 sconfitte, e una salvezza conquistata a cinque giornate dal termine.\nLa stagione 2013-14 inizia con Sannino in panchina, ma dopo un avvio difficile con soli 6 punti raccolti in 12 partite, l'allenatore viene esonerato dopo la dodicesima giornata del girone di andata in favore ancora una volta di Eugenio Corini, il quale all'esordio vince il derby contro il Verona grazie ad una rete allo scadere di Dejan Lazarevi\u0107. Anche questa volta l'allenatore bresciano conduce i clivensi alla salvezza, conquistata alla penultima giornata sul campo del Cagliari grazie ad una rete di Dainelli ed alcuni interventi miracolosi del portiere Agazzi arrivato a gennaio proprio dalla squadra sarda. All'ultima giornata il Chievo batte l'Inter in casa per 2-1 grazie ad una doppietta di Obinna, tornato in riva all'Adige dopo 5 stagioni in giro per l'Europa; cos\u00ec la compagini gialloblu chiude con il 16\u00ba posto finale. Questa annata vede anche l'esplosione da parte di Alberto Paloschi, che conclude la stagione con 13 reti.\nLa stagione successiva vede confermato sulla panchina il tecnico Corini e in estate ci sono addii da parte di alcuni storici dirigenti, tra cui il direttore sportivo Giovanni Sartori che lascia dopo quasi trent'anni di Chievo; nonostante l'addio di quest'ultimo, sostituito dall'emergente Luca Nember, il mercato vede lo sbarco a Verona di alcuni giocatori di spessore, tra cui Maxi L\u00f3pez, Valter Birsa dal Milan, Ezequiel Schelotto dall'Inter e l'esperto difensore in passato anche della Nazionale Alessandro Gamberini. Alla seconda giornata di campionato il Chievo si impone sul campo del Napoli per 1 a 0, ma dopo sette giornate colme di risultati negativi Corini viene sollevato dall'incarico ed \u00e8 chiamato al suo posto lo storico capitano di Serie C Rolando Maran, che d\u00e0 una scossa notevole alla squadra conducendola ad una salvezza tranquilla con largo anticipo ottenendo diversi risultati di grande spessore come la vittoria per 1-0 nel derby contro il Verona. Il Chievo chiude quindi la stagione 2014-2015 al 14\u00ba posto in classifica con 43 punti conquistati.\n2015-2016 e 2016-2017: La gestione di Maran.\nPer la stagione 2015-2016 il tecnico Rolando Maran viene riconfermato sulla panchina clivense con un contratto triennale che include un'opzione per il quarto anno. Importanti acquisti nel mercato sono Lucas Castro dal Catania, Fabrizio Cacciatore dalla e Massimo Gobbi dal . La stagione si apre in maniera negativa con l'eliminazione dalla Coppa Italia nel primo turno contro la , ma l'inizio in campionato allontana ogni timore portando il Chievo a competere nelle vette della classifica fino al mese di novembre. Nel girone di andata si afferma Roberto Inglese, che esordisce nel match casalingo contro l' perso 0-1 e trova la sua prima rete in Serie A sempre in casa contro la portando il punteggio sul definitivo 1-1. Al termine della stagione i giallobl\u00f9 si spingono ben oltre le iniziali previsioni di salvezza e raggiungono la 9\u00aa posizione in classifica con 50 punti collezionati.\nLa stagione successiva vede nuovamente il Chievo partire bene in campionato con la vittoria casalinga per 2-0 contro l'Inter grazie a una doppietta di Birsa. All'8\u00aa giornata i clivensi si ritrovano quarti in classifica alle spalle di formazioni ben pi\u00f9 blansonate come Juventus e Milan; \u00e8 proprio contro i rossoneri che al Bentegodi i veneti si giocano la seconda posizione in classifica nello scontro terminato 1-3 in favore della squadra di Montella. Al termine del girone d'andata il Chievo si ritrova nella piena met\u00e0 classifica al 10\u00ba posto, ma nel girone di ritorno un forte calo nella continuit\u00e0 dei risultati far\u00e0 ottenere alla squadra di Maran solo 18 punti, comunque sufficienti a raggiungere una tranquilla salvezza al 14\u00ba posto.\n2017-2018: La fine dell\u2019era Maran e il ritorno di D'Anna.\nNella stagione 2017-2018 i veneti si presentano mantenendo l'organico pressoch\u00e9 invariato. Dopo l\u2019addio del ds Nember, arrivato a gennaio del 2017, viene nominato come sostituto Giancarlo Romairone, precedentemente in carica al . Gli unici innesti di rilievo sono i centravanti Manuel Pucciarelli, che faticher\u00e0 molto a essere decisivo, arrivato in prestito con obbligo di riscatto fissato a 4,5 milioni di euro dall\u2019Empoli e Mariusz St\u0119pi\u0144ski, che si riveler\u00e0 invece fondamentale dopo essere arrivato anch\u2019egli in prestito con diritto di riscatto a 2,5 milioni di euro dal . La stagione inizia in maniera molto positiva, il Chievo esordisce a Udine sconfiggendo per 2-1 l\u2019Udinese e prosegue con una striscia di 6 risultati utili consecutivi: alla nona giornata, dopo aver battuto per 3-2 il Verona, la squadra della diga \u00e8 sesta in classifica.\nIl cammino in Coppa Italia si arresta all'ultimo turno di qualificazione proprio contro il ai tiri di rigore, mentre dal mese di dicembre inizia un inaspettato declino che porta il Chievo ad abbandonare le vette della classifica e a rimettere in discussione la salvezza. L'ingaggio di Emanuele Giaccherini nel mercato di gennaio, giocatore solo due anni prima determinante nella Nazionale di Antonio Conte, non basta a frenare la caduta libera dei giallobl\u00f9, che dopo la sconfitta esterna con la Roma si ritrovano terzultimi in classifica. Dopo quasi 4 anni sulla panchina del club Rolando Maran viene cos\u00ec esonerato, a sostituirlo viene chiamato Lorenzo D\u2019Anna, bandiera e gi\u00e0 allenatore della primavera, che esordisce battendo per 2-1 il in casa, cui segue un\u2019altra vittoria esterna per 2-1 col Bologna che spinge la squadra fuori dalla zona rossa. All\u2019ultima giornata la Squadra della diga ottiene la salvezza aritmetica battendo per 1-0 il gi\u00e0 retrocesso, concludendo il campionato al tredicesimo posto con 40 punti.\n2018-2019: Il nuovo annus horribilis.\nPi\u00f9 tribolata \u00e8 la stagione 2018-2019, quando la squadra \u00e8 penalizzata da un calciomercato in entrata praticamente bloccato a causa della vicenda delle plusvalenze fittizie. Un\u2019inchiesta accusa infatti la societ\u00e0 clivense di aver falsificato i propri bilanci tra il 2014 e il 2017 attraverso la compravendita di giovani non professionisti a prezzi volutamente gonfiati, in complicit\u00e0 con il . Il tribunale federale sancisce cos\u00ec una penalizzazione di 3 punti, che si aggiunge ulteriormente alle cattive prestazioni di inizio campionato, con due pareggi e sei sconfitte in otto giornate. D'Anna \u00e8 esonerato per fare spazio all'ex CT della nazionale italiana Gian Piero Ventura, la cui gestione dura solo quattro partite: dopo tre sconfitte e un pareggio, questi si dimette, con il Chievo ancora ultimo in classifica con zero punti (perch\u00e9 ne aveva tre di penalit\u00e0) e a sette di distanza dalla penultima, il . La panchina \u00e8 affidata dunque a Domenico Di Carlo, con contratto semestrale. Con l'arrivo del nuovo tecnico i gialloblu si rialzano, fermando sul pari il Napoli al San Paolo (0-0) e la Lazio in casa, con un 1-1 arricchito da una rete di Pellissier, simbolo della rinascita giallobl\u00f9 in quanto rientrato tra i titolari con Di Carlo. Il Chievo riesce a pareggiare anche con , e , portando a cinque la striscia di risultati utili consecutivi, tutti sotto la guida di Di Carlo. A seguito della sconfitta per 2-0 sul campo della , la seconda della gestione Di Carlo (dopo il 2-1 casalingo subito contro il Cagliari in Coppa Italia), i clivensi trovano la prima vittoria in stagione (1-0) il 29 dicembre 2018 (ultima giornata del girone di andata) contro i rivali diretti del . Il Chievo chiude, quindi, un pessimo girone di andata con 8 punti totalizzati (11 senza i 3 punti di penalizzazione) con un bilancio di una sola vittoria, 8 pareggi e 10 sconfitte.\nNel girone di ritorno la squadra veronese non riesce a invertire la rotta, subendo una clamorosa rimonta nello scontro diretto con l' (da 0-2 a 2-2) e perdendo a Udine per 1-0 in un'altra gara fondamentale per la salvezza. In quest'ultima partita la societ\u00e0 clivense si scaglia contro l'utilizzo del VAR, sostenendo di essere stata pesantemente penalizzata per buona parte del campionato dal suo utilizzo, infatti l\u2019Udinese si era portato in vantaggio nei minuti finali grazie a un controverso rigore. Inoltre, tra le denunce della societ\u00e0 clivense, viene recriminato un uso scorretto della tecnologia nella gara casalinga contro la , dove era stato prima annullato un gol apparentemente regolare a Emanuele Giaccherini e in seguito non concesso un rigore su Pellissier, senza consultare il VAR. Il Chievo fatica anche nei successivi scontri salvezza subendo sconfitte pesanti contro il Cagliari (0-3), il Sassuolo (4-0) e il Bologna (3-0). Il 14 aprile, dopo oltre 10 anni consecutivi nella massima categoria, il Chievo retrocede in Serie B con cinque partite d'anticipo in seguito alla sconfitta casalinga per 3-1 contro il Napoli. Il 20 aprile, nella seconda vittoria stagionale contro la Lazio allo Stadio Olimpico (1-2), segna la sua prima rete tra i professionisti Emanuel Vignato, divenendo il pi\u00f9 giovane clivense a segnare in Serie A e il secondo in assoluto (primato detenuto da Victor Obinna). Il 10 maggio Sergio Pellissier, capitano e recordman del Chievo, annuncia il suo ritiro dal calcio giocato dopo 17 anni con la maglia giallobl\u00f9, dichiarando concluso un ciclo della storia del Chievo. La maglia di Pellssier verr\u00e0 ritirata in occasione della conferenza stampa di addio del calciatore clivense. Il Chievo conclude il campionato al 20\u00ba posto con appena 17 punti raccolti.\nIl ritorno in cadetteria e l'esclusione dal campionato.\n2019-2020: il sesto posto in Serie B.\nNella stagione 2019-2020 il Chievo riparte dalla Serie B perdendo il primato cittadino: i clivensi tornano infatti a militare in una categoria inferiore rispetto all\u2019Hellas Verona (promosso in Serie A) a 18 anni dall\u2019ultima volta. Lo storico capitano e primatista Sergio Pellissier diventa responsabile dell'area tecnica del club nonch\u00e9 responsabile del calciomercato e in questa veste \u00e8 affiancato dal procuratore Giorgio De Giorgis. Per assicurarsi l\u2019iscrizione al campionato e scongiurare il pericolo di un fallimento societario, la societ\u00e0 deve effettuare numerose cessioni, la pi\u00f9 clamorosa delle quali \u00e8 quella del centravanti polacco Mariusz St\u0119pi\u0144ski al Verona per 5 milioni e mezzo di euro. Viene nominato allenatore lo storico centrocampista giallobl\u00f9 Michele Marcolini e viene allestita una squadra composta da un gran numero di giovani, molti dei quali all\u2019esordio nel calcio professionistico. I numerosi infortuni e l\u2019inesperienza dell\u2019organico rendono discontinuo il rendimento della squadra, che non riesce ad affermarsi stabilmente ai vertici della classifica. A febbraio Marcolini viene cos\u00ec esonerato col Chievo all\u2019ottavo posto e al suo posto subentra l\u2019ex centravanti clivense Alfredo Aglietti, gi\u00e0 allenatore del Verona, alla cui guida nella stagione precedente ha ottenuto la promozione in Serie A tramite i play-off, senza per\u00f2 essere riconfermato. La societ\u00e0 dichiara che l\u2019obiettivo stagionale col nuovo tecnico \u00e8 il ritorno nella massima serie, tuttavia il campionato viene presto sospeso a causa della pandemia di COVID-19. Il 30 giugno 2020 lasciano il Chievo dopo oltre dieci anni di permanenza le bandiere giallobl\u00f9 Nicholas Frey e Bostjan Cesar, contestualmente anche il centravanti Riccardo Meggiorini dopo 6 anni in giallobl\u00f9 viene svincolato.\nAl ritorno in campo dopo la sospensione del campionato, a giugno, il Chievo fatica inizialmente a riguadagnare i vertici della classifica, a causa di risultati deludenti contro squadre coinvolte nella lotta per non retrocedere come , e . La salvezza matematica \u00e8 raggiunta con due giornate d'anticipo grazie alla vittoria casalinga per 4-1 contro il . Nelle ultime due giornate di campionato i giallobl\u00f9 ottengono altre due vittorie contro la capolista e il , raggiungendo la sesta posizione finale con 56 punti e la prima qualificazione ai play-off nella storia del club. L'esordio ai quarti di finale contro l', settimo classificato nella stagione regolare, \u00e8 caratterizzato da tre calci di rigore falliti, dal clivense Filip \u0110or\u0111evi\u0107 e dall'empolese Amato Ciciretti. Al termine dei supplementari al Chievo basta l'1-1 per accedere in semifinale, grazie al miglior piazzamento in classifica maturato durante la stagione regolare. In semifinale i veneti vengono opposti allo , terzo classificato in campionato: dopo aver vinto per 2-0 la gara di andata a Verona, il Chievo viene battuto per 3-1 in Liguria ed eliminato a causa del peggior piazzamento in classifica. \n2020-2021: l'ottavo posto in B.\nPer la stagione successiva viene confermato in panchina il tecnico Aglietti, considerato il principale artefice della rinascita clivense nel precedente finale di campionato. Il ritiro estivo della squadra \u00e8 molto tribolato: dopo appena una settimana di allenamenti vengono riscontrati alcuni casi di positivit\u00e0 al coronavirus all\u2019interno della rosa, il che obbliga la societ\u00e0 ad annullare tutte le amichevoli previste. A ci\u00f2 si aggiunge la decisione della procura di Forl\u00ec di interdire per 8 mesi il presidente Luca Campedelli come misura precauzionale in merito all\u2019inchiesta sulle plusvalenze fittizie. Nonostante ci\u00f2 la societ\u00e0 dichiara che l\u2019obiettivo resta il ritorno in Serie A e l\u2019organico viene rinforzato dagli acquisti del difensore Vasile Mogos dalla , dell\u2019attaccante Manuel De Luca dal Torino, del centrocampista Luca Palmiero e dell\u2019ala Amato Ciciretti, entrambi provenienti dal Napoli. Alla vigilia dell\u2019esordio stagionale Giuseppe Campedelli, zio di Luca, viene nominato amministratore unico della societ\u00e0. Prima dell\u2019inizio del campionato Pellissier lascia il Chievo a causa dei rapporti sempre pi\u00f9 tesi con De Giorgis, che assume quindi la carica di unico ds del Chievo. L'annata vede il Chievo navigare nelle posizioni utili per accedere ai play-off e, per via di un notevole calo nel girone di ritorno (24 punti ottenuti dei 57 disponibili), chiudere all'ottavo posto, con 58 punti. I 7 punti raccolti nelle ultime 3 partite permettono comunque agli uomini di Aglietti di raggiungere i play-off, da cui vengono eliminati nel derby contro il gi\u00e0 al turno preliminare, a causa della sconfitta esterna per 3-2 dopo i tempi supplementari.\nL\u2019esclusione dal professionismo.\nNel luglio 2021 la Co.Vi.So.C., organo di vigilanza della FIGC, rifiuta la domanda di iscrizione del Chievo, adducendo a motivo inadempienze tributarie, alla Serie B 2021-2022. Dopo aver subito bocciature in tutti e quattro i ricorsi presentati alla FIGC, al CONI, al TAR della regione Lazio e al Consiglio di Stato, il Chievo viene radiato dal campionato: in sua sostituzione viene ripescato in Serie B il retrocesso . Dopo aver tentato vanamente l\u2019iscrizione anche ai campionati dilettantistici, nella stagione 2021-2022 la societ\u00e0 prosegue l'attivit\u00e0 nei soli campionati giovanili, mantenendo l'affiliazione alla FIGC. \nA seguito di tale rovescio l\u2019ex capitano dei \"mussi\" Sergio Pellissier annuncia la volont\u00e0 di preservare il nome \"Chievo\" nei campionati federali, mediante la costituzione di un nuovo club, iscritto alla Terza Categoria e del tutto distinto dall'A.C. ChievoVerona; la possibilit\u00e0 di utilizzare il toponimo del quartiere (nelle forme \"Chievo 2021\" o \"Chievo 1929\") viene per\u00f2 preclusa dalla diffida di Luca Campedelli, che rivendica la titolarit\u00e0 dei marchi registrati \"Chievo\" e \"Chievo Verona\". Pellissier battezza pertanto il suo soggetto F.C. Clivense e lo iscrive al girone B veronese dell'ultima serie del calcio italiano; come colori sociali vengono recuperati gli storici bianco e blu."}
{"id": "2012854", "revid": "228587", "url": "https://it.wikipedia.org/wiki?curid=2012854", "title": "Gug (creatura)", "text": "I Gug sono una razza di giganti scaturita dalla fantasia dello scrittore horror Howard Phillips Lovecraft. Vengono descritti nel racconto \"Alla ricerca del misterioso Kadath\" (1927).\nDescrizione fisica.\nAlti oltre sei metri, i Gug sono ricoperti da una folta pelliccia nera e hanno un'enorme bocca che si apre verticalmente per tutta la lunghezza della testa e da cui spuntano delle zanne gialle. Le loro enormi zampe sono equipaggiate con artigli acuminati; i loro occhi sono rosa, sporgenti e protetti da protuberanze ossee su cui spuntano delle grosse setole; inoltre hanno un doppio avambraccio per ogni arto superiore\nCaratteristiche generali.\nI Gug non sono in grado di parlare o emettere alcun tipo di suono, quindi comunicano solamente attraverso le espressioni facciali.\nEssi vennero banditi dalla Foresta Incantata per mano dei Grandi Antichi, a causa di un'innominabile blasfemia commessa dai gug stessi. Ora risiedono in ciclopiche torri cilindriche edificate in una terrificante citt\u00e0 sotterranea. Poco distante, un colossale monolite segnala la presenza del cimitero dei gug.\nAl centro di questa citt\u00e0 svetta la \"Torre di Koth\", che contiene una scalinata che conduce alla Foresta Incantata del Mondo dei Sogni. L'accesso a questa dimensione superiore \u00e8 per\u00f2 bloccato da un gigantesco macigno. A causa di un maleficio degli dei, nessun gug pu\u00f2 rimuovere il macigno e accedere alla Foresta, anche se nulla impedisce loro di arrampicarsi fino in cima alla torre.\nI gug danno la caccia ai ghast che vivono nella \"Cripta di Zin\" (prima della cacciata dal Mondo dei Sogni, questi giganti erano noti per l'abitudine di divorare i sognatori che gli capitavano a tiro). Se in numero sufficiente, i ghast possono a loro volta predare i gug. Questi ultimi amano organizzare grandi banchetti e, una volta sazi, si ritirano a dormire nelle loro torri."}
{"id": "2012855", "revid": "33689", "url": "https://it.wikipedia.org/wiki?curid=2012855", "title": "Videogioco online", "text": ""}
{"id": "2012860", "revid": "729019", "url": "https://it.wikipedia.org/wiki?curid=2012860", "title": "Mario Falangola", "text": "Biografia.\nMario Falangola nacque a Roma nel 1880 e fu ammesso all'Accademia Navale di Livorno nel 1899, conseguendo la nomina a guardiamarina il 16 novembre 1902. Nel 1911-1912, con il grado di tenente di vascello, partecip\u00f2 alla guerra italo-turca a bordo dell'incrociatore corazzato \"Giuseppe Garibaldi\".\nQuando l'Italia entr\u00f2 nella prima guerra mondiale, Falangola fu inizialmente imbarcato sulla corazzata \"Leonardo Da Vinci\", ma dopo breve tempo fu trasferito nell'arma subacquea; nel 1916 divenne comandante del sommergibile \"Argo\", ed in seguito dell\"'F 7\". Al comando di quest'ultimo, Falangola affond\u00f2 il 12 febbraio 1918 la piccola nave ausiliaria austroungarica \"Pelagosa\", di 245 tsl, e l'11 agosto 1918 il trasporto truppe \"Euterpe\" (2270 tsl), provocando la perdita di 555 soldati austroungarici. Successivamente pass\u00f2 al comando del sommergibile \"Lorenzo Marcello\"; in totale, per la sua attivit\u00e0 al comando di sommergibili durante la Grande Guerra, Falangola ricevette tre Medaglie d'Argento al Valor Militare e due Medaglie di Bronzo al Valor Militare, oltre a due promozioni per merito di guerra.\nNel periodo interbellico con il grado di capitano di vascello (anzianit\u00e0 19 aprile 1925), comand\u00f2 nel 1929 gli esploratori \"Tigre\" e \"Leone\" e nel 1932 la corazzata \"Giulio Cesare\". In quello stesso anno fu promosso contrammiraglio (anzianit\u00e0 16 agosto 1932) e nominato dapprima Comandante Militare Marittimo della Sicilia a Messina (1932-33) e poi comandante dell'Arsenale Militare Marittimo della Spezia (1933-34). Nel 1935, promosso ammiraglio di divisione (anzianit\u00e0 1\u00ba dicembre 1933) e nominato ispettore delle nuove costruzioni e dall'11 febbraio 1935, comandante della flotta subacquea; nell'ottobre di quello stesso anno, a La Spezia, presenzi\u00f2 il collaudo dei primi due Siluri a Lenta Corsa detti anche \"Maiali\" che avrebbero poi costituito il nerbo della X\u00aa Flottiglia MAS. Falangola ne fu talmente entusiasta da commissionare la costruzione di altri due Slc..\nNel periodo febbraio - settembre 1936, diresse la VII Divisione Navale, imbarcando sull'incrociatore \"Eugenio di Savoia\".\nIl 1\u00ba gennaio 1937 divenne ammiraglio di squadra. Nel gennaio 1939 fu posto brevemente al comando del Corpo delle Capitanerie di Porto.\nSuccessivamente, il 20 luglio 1939, divenne comandante del neocostituito Comando in Capo della Squadra Sommergibili; ricopriva questo ruolo all'entrata dell\u2019Italia nella seconda guerra mondiale (10 giugno 1940) e lo mantenne fino al dicembre 1941, dirigendo le operazioni subacquee della Regia Marina nella Battaglia del Mediterraneo. Il 9 dicembre 1941, subito dopo aver scritto una lunga relazione nella quale poneva in evidenza le carenze dell'arma subacquea italiana (in termini di addestramento, caratteristiche tecniche dei sommergibili, dottrina d'impiego, cooperazione con l'Aeronautica), Falangola fu rimosso dall'incarico e nominato comandante del Corpo delle Capitanerie di Porto, venendo sostituito al comando dei sommergibili dall'ammiraglio Antonio Legnani.\nDi fervente fede fascista, dopo l'armistizio dell\u20198 settembre 1943 Falangola si pronunci\u00f2 subito in favore della collaborazione con le forze tedesche, tentando in riunioni presso il Ministero della Marina \u2013 senza molto successo \u2013 di convincere altri ufficiali a fare lo stesso. Ader\u00ec subito alla Repubblica Sociale Italiana, ed il 30 settembre 1943 divenne Commissario della Marina per la citt\u00e0 aperta di Roma. Lasci\u00f2 tale incarico il 25 dicembre 1943, assumendo quello di comandante generale delle Capitanerie di Porto situate nel territorio della R.S.I., ruolo che ricopr\u00ec fino all'aprile 1945.\nUnitosi alle truppe tedesche in ritirata verso il Brennero, all'inizio del maggio 1945 Falangola si consegn\u00f2 a Bolzano al Comitato di Liberazione Nazionale Alta Italia, che a sua volta lo consegn\u00f2 al locale comando statunitense, che lo fece trasferire nel campo di concentramento di Coltano, dove rimase per poco tempo.\nLiberato, per la sua adesione alla R.S.I. fu privato del grado dalle autorit\u00e0 italiane e condannato a quattro anni (pena poi condonata) dal tribunale militare di Roma. La condanna venne per\u00f2 annullata una prima volta dal Tribunale Supremo Militare \u00abper non aver commesso il fatto\u00bb, e poi una seconda volta per avvenuta amnistia. Fu posto in congedo assoluto nel giugno 1945.\nNel 1955 il suo stato di servizio venne riesaminato e la cancellazione dai ruoli con perdita di grado fu annullata. Mor\u00ec a Roma il 14 luglio 1967."}
{"id": "2012863", "revid": "76963", "url": "https://it.wikipedia.org/wiki?curid=2012863", "title": "Luke Halpin", "text": "Biografia.\nNato da Helen e Eugene Halpin, . Pi\u00f9 giovane di tre figli (dopo suo fratello Eugene, Jr., e sua sorella Joan), la sua carriera da attore \u00e8 cominciata quando un insegnante di musica, rimasto impressionato dal suo look, lo incoraggi\u00f2 a provare a recitare. A partire da allora numerosi ruoli si sono susseguiti per l'attore, in particolar modo nei suoi anni da teenager, e Halpin \u00e8 apparso in molte fra le maggiori serie televisive del periodo. Il ruolo che maggiormente lo ha portato alla ribalta, procurandogli fama e notoriet\u00e0, \u00e8 stato quello di Sandy Ricks in \"Flipper\" del 1963.\nIl successo del film spinse i produttori a ideare e realizzare un seguito, \"Flipper contro i pirati\", nel 1964, e successivamente una serie televisiva basata sulle avventure del famoso delfino, con altri giovani attori quali Tommy Norden. La serie, di 88 episodi, rese Halpin ancora pi\u00f9 popolare tra gli adolescenti e pi\u00f9 in generale presso il pubblico dei giovani, e in quegli anni egli venne spesso raffigurato sulle copertine delle principali riviste per teenager a livello internazionale, tra cui \"Bravo\", \"Teen Life\", \"16 Magazine\" e \"Tiger Beat\"."}
{"id": "2012867", "revid": "1086846", "url": "https://it.wikipedia.org/wiki?curid=2012867", "title": "Associazione Calcio Milano 1941-1942", "text": "Questa voce raccoglie le informazioni riguardanti lAssociazione Calcio Milano nelle competizioni ufficiali della stagione 1941-1942.\nStagione.\nA causa delle difficolt\u00e0 causate dalla seconda guerra mondiale, in questa stagione il Milano disputa le gare interne all'Arena Civica abbandonando temporaneamente San Siro. Quest'ultimo \u00e8 infatti raggiungibile con difficolt\u00e0 dai tifosi per via della penuria di energia elettrica, che \u00e8 indispensabile per far funzionare i tram che portano i rossoneri allo stadio. La dirigenza dei rossoneri appronta un calciomercato volto a rafforzare la squadra con l'acquisto, tra gli altri, di Giovanni Rossetti, Luigi Rosellini e Angelo Bollano. Sulla panchina c'\u00e8 l'avvicendamento tra Guido Ara e Mario Magnozzi, che diventa il nuovo allenatore del Milano. \nIl campionato disputato dai rossoneri \u00e8 mediocre: dopo un buon inizio, il Milano cala fortemente nella seconda parte della stagione (nelle ultime sette partite i rossoneri fanno tre pareggi e quattro sconfitte), classificandosi alla fine del torneo al 10\u00ba posto, a pari punti con Fiorentina e Liguria, non lontano dalla zona retrocessione. Causa di questo deludente risultato \u00e8 il pessimo comportamento della difesa, che incassa ben 53 reti. L'unica soddisfazione \u00e8 la conquista, per la terza volta, del titolo di capocannoniere della Serie A da parte di Aldo Boffi. Il comportamento del Milano in Coppa Italia \u00e8 differente: i rossoneri raggiungono per la prima volta la finale della competizione, dove vengono sconfitti solo nella sfida di ritorno dalla .\nOrganigramma societario.\nArea direttiva\nArea tecnica\nArea sanitaria"}
{"id": "2012868", "revid": "775372", "url": "https://it.wikipedia.org/wiki?curid=2012868", "title": "Costa dei Pirati", "text": "La Costa dei Pirati (il territorio degli Emirati Arabi Uniti) \u00e8 un territorio costiero che va dal Qatar alla penisola Musandam e si trova lungo la riva Ovest del Golfo Persico. La sua superficie \u00e8 di 86.000 km\u00b2.\nStoria.\nCosta dei pirati \u00e8 il nome dato dagli europei britannici e da altri alla costa meridionale del Golfo Persico nei pressi della Stretto di Hormuz, in quanto i pirati operavano in questo settore, soprattutto Qawasimi (la dinastia Qasimi) di Dhofar e Banu Yas di Abu Dhabi. Gli inglesi hanno attaccato per la prima volta nel 1809 e hanno imposto un trattato di pace nel 1820. Questo trattato (firmato da Abu Dhabi, Dhofar/Ras al-Khaimah, Ajman e Umm al-Qaiwain), \u00e8 stata seguita da un'altra nel 1835 (sottoscritto anche dal Dubai) e, infine, firmato il trattato di tregua perpetua nel 1853 anche da cinque sceiccati. Dopo che il paese era conosciuto come Trucial Oman o la tregua dell'Oman, ma il nome di Costa dei pirati continua a sopravvivere anche dopo il 1892 quando gli sceiccati, noti per gli accordi in esclusiva, erano sotto il protettorato della Gran Bretagna. Verso il 1965 Pirates of the Coast (o Costa dei Pirati) \u00e8 rimasto come nome erroneamente applicato a questa zona, in quanto alla tregua imposta dai britannici la zona venne chiamata Stati della tregua.\nDati politici.\nLa Costa dei Pirati conta di 85.300 abitanti e una densit\u00e0 di popolazione pari a 1,015 abitanti a km\u00b2. \u00c8 divisa in 7 sceiccati, tra cui Abu Dhabi e Dubai, sotto la protezione della Gran Bretagna. Il principale porto \u00e8 Dubai (40.000 abitanti).\nDati economici.\nDal 1959 \u00e8 iniziata la produzione di petrolio nelle zone di Abu Dhabi e di Dubai. Fino ad allora la risorsa principale era la pesca delle perle, ma da quel momento in poi, in maniera graduale ma decisa, la politica economica degli sheicchi si \u00e8 rivolta al settore turistico e commerciale. la zona \u00e8 divenuta uno dei centri di attrazione turistica maggiori al mondo."}
{"id": "2012871", "revid": "709565", "url": "https://it.wikipedia.org/wiki?curid=2012871", "title": "Giardini della Fortezza", "text": "I giardini della Fortezza, detti anche del Vascone, si trovano sul lato est della Fortezza da Basso a Firenze, tra i bastioni e il viale Filippo Strozzi. \nStoria e descrizione.\nLa zona venne progettata da Giuseppe Poggi, nell'ambito dei lavori per la realizzazione dei viali di Circonvallazione (dal 1865). Il progetto armonizz\u00f2 i dislivelli tra i fossati che correvano attorno alle antiche mura di Firenze e il livello dei materiali sistemati dalla demolizione delle mura stesse. Vennero realizzati tre piani leggermente sfalsati, con alberi che inquadrano scenograficamente il bacino centrale, la grande vasca ellittica che forma un vero e proprio laghetto, decorato da spruzzi di fontane e ospitante una colonia di cigni reali. Le essenze, alcune delle quali secolari, vennero scelte in maniera da avere un diverso portamento e colore delle foglie in ciascuna stagione, per creare una piacevole variazione nella percezione del giardino. "}
{"id": "2012874", "revid": "56620", "url": "https://it.wikipedia.org/wiki?curid=2012874", "title": "Haim Gouri", "text": "Vita.\nNel 1941 Guri si arruol\u00f2 nella Palmach. Nell'estate del 1947 fu inviato in Ungheria e Cecoslovacchia per organizzare il trasferimento in Palestina dei superstiti dell'Olocausto. Ha combattuto nella Guerra dei Sei Giorni e ha servito in qualit\u00e0 di ufficiale docente nel Sinai durante la Guerra del Kippur. Negli anni 1950-52 ha studiato letteratura ebraica, filosofia e cultura francese alla Hebrew University di Gerusalemme.\nPremi.\nGuri ha ricevuto il Premio Bialik per la Letteratura nel 1975 e il Premio Israele per la Poesia nel 1988. Il film \"The 81st Blow\", che lui stesso ha scritto, co-prodotto e co-diretto, \u00e8 stato nominato per il Premio Oscar del 1974 nella categoria documentari. Tale film fa parte di una drammatica trilogia della Shoah, che include \"The Last Sea\" e \"Flames in the Ashes\".\nLe sue poesie sono state pubblicate antologicamente in 22 lingue.\nOpere.\nPoesie.\nPoesie pubblicate in ebraico: \nRomanzi.\nTradotti in inglese:"}
{"id": "2012875", "revid": "1573940", "url": "https://it.wikipedia.org/wiki?curid=2012875", "title": "Nagar panchayat", "text": "Il nagar panchayat (in Hindi: \u0928\u0917\u0930 \u092a\u0902\u091a\u093e\u092f\u0924, in inglese: \"city council\") \u00e8 una forma di amministrazione urbana in India. \nUn centro urbano con pi\u00f9 di 30.000 e meno di 100.000 abitanti \u00e8 classificato come \"nagar panchayat\". \nVi sono per\u00f2 alcune eccezioni. Tutte le precedenti commissioni d'area cittadina (che amministrano i centri urbani con una popolazione totale di pi\u00f9 di 5.000 e meno di 20.000) sono stati riclassificati come Nagar panchayat. \nI Nagar panchayat hanno un presidente e un consiglio composto da un minimo di 10 membri eletti e 3 nominati."}
{"id": "2012878", "revid": "300067", "url": "https://it.wikipedia.org/wiki?curid=2012878", "title": "Draft NBA 1961", "text": "Il Draft NBA 1961 si \u00e8 svolto il 27 marzo 1961 a New York e fu il primo con la partecipazione dei Chicago Packers, oggi noti come Washington Wizards."}
{"id": "2012881", "revid": "72396", "url": "https://it.wikipedia.org/wiki?curid=2012881", "title": "Aggettivo dimostrativo (lingua inglese)", "text": "Nella lingua inglese, ci sono quattro aggettivi dimostrativi\nSono invariabili, cio\u00e8 non vi \u00e8 distinzione tra maschile e femminile (al contrario di quanto avviene in italiano)"}
{"id": "2012884", "revid": "161374", "url": "https://it.wikipedia.org/wiki?curid=2012884", "title": "Parco nazionale Krka", "text": ""}
{"id": "2012885", "revid": "498132", "url": "https://it.wikipedia.org/wiki?curid=2012885", "title": "Duration modificata", "text": ""}
{"id": "2012894", "revid": "300067", "url": "https://it.wikipedia.org/wiki?curid=2012894", "title": "Draft NBA 1960", "text": "Il Draft NBA 1960 si \u00e8 svolto l'11 aprile 1960 a New York in 3 turni di scelta, nei quali furono selezionati 24 giocatori. Tre futuri membri dalla Basketball Hall of Fame furono scelti al 1\u00ba giro. I Lakers scelsero con il nome di Minneapolis Lakers, ma in seguito si trasferirono a Los Angeles."}
{"id": "2012898", "revid": "339392", "url": "https://it.wikipedia.org/wiki?curid=2012898", "title": "Partidul Noua Genera\u0163ie - Cre\u015ftin Democrat", "text": ""}
{"id": "2012899", "revid": "339392", "url": "https://it.wikipedia.org/wiki?curid=2012899", "title": "Partidul Noua Genera\u0163ie", "text": ""}
{"id": "2012901", "revid": "1305772", "url": "https://it.wikipedia.org/wiki?curid=2012901", "title": "The Captain and the Kid", "text": "The Captain and the Kid \u00e8 il quarantaseiesimo album (il trentesimo in studio) dell'artista britannico Elton John, pubblicato il 18 settembre 2006.\n\u00c8 un concept album narrante il seguito delle avventure di \"Captain Fantastic\" iniziate con \"Captain Fantastic and the Brown Dirt Cowboy\".\nIl disco.\nIl progetto \u00e8 nato da un'intuizione di Merck Mercuriadis (un manager della \"Sanctuary Records\"): egli, infatti, consigli\u00f2 ad Elton e Bernie Taupin di creare un secondo album autobiografico, che chiudesse il ciclo iniziato dal famoso \"Captain Fantastic and the Brown Dirt Cowboy\" nel 1975; le tematiche dovevano ovviamente concernere le avventure affrontate dal duo. In \"Captain Fantastic\" venivano narrati gli anni della gavetta, affrontati dai due nel sottobosco musicale londinese degli anni Sessanta; il tutto culminava con lo sbarco in America (ricordato nel brano \"Tower of Babel\"). In questo nuovo disco, invece, la storia narrata \u00e8 quella dell'ormai famosissima rockstar e del suo fido paroliere-poeta in un mondo a volte gratificante, ma spesso e volentieri infido e avido: le tematiche trattate spaziano dalla droga (\"And the House Fell Down\") alla perdita delle persone care (\"Blues Never Fade Away\"), alla paura dell'ignoto e alla difficolt\u00e0 di compiere una scelta (il primo singolo \"The Bridge\"), per poi fare un incredibile compendio di 40 anni di avventure (\"The Captain and the Kid\", ultima traccia del CD recante la stessa intro e la stessa parte finale del pezzo \"Captain Fantastic and the Brown Dirt Cowboy\"). Ecco la spiegazione di Bernie: \"\"Se c'\u00e8 un momento in cui l'ascesa di Elton John ebbe inizio \u00e8 certamente l'arrivo a Los Angeles nel 1970. Il nuovo disco parte esattamente da l\u00ec. L'album punta sugli elementi fondamentali della vita. Parla delle conquiste e dei fallimenti, parla di amore, morte e di tutte le nostre esperienze. Esperienze che, in realt\u00e0, toccano la vita di tutti\"\".\nPer la registrazione delle tracce dell'album, Elton ha voluto esclusivamente la sua Elton John Band (formata da Davey Johnstone, Nigel Olsson, Bob Birch, Guy Babylon e John Mahon): \"\"Volevo che il disco fosse registrato in modo organico, senza tempi prestabiliti e le luci rosse dalla sala controllo. Non volevo sezioni d'archi e articifici del genere, solo la band. Ci siamo accomodati sul palco, l'attrezzatura di fronte ai musicisti. Io scrivevo le musiche, la band si impossessava delle canzoni, le registravamo...\"\". I generi musicali trattati sono cos\u00ec sintetizzati da Cesare G. Romana de \"Il Giornale\": \"\"'The Captain and the Kid' rispecchia fedelmente fin dall'iniziale 'Postcards from Richard Nixon' l'americanite tenace del musicista inglese nonch\u00e9 il suo amore per rhythm and blues, gospel, country corretto da una cultura di base molto europea, non esente da fruttuosi tributi alla musica colta\"\". Il testo di un brano, \"12\", non \u00e8 stato musicato (per accoppiarlo a \"Dogs in the Kitchen\", altro testo privo di musica presente nel libretto di \"Captain Fantastic\"), mentre la canzone \"Across the River Thames\" \u00e8 disponibile come download a chiunque inserisca il disco nel proprio computer. Il libretto del CD contiene foto e immagini di Elton e Bernie (per la prima volta, Taupin appare con John nella copertina di un album della rockstar).\n\"The Bridge\" \u00e8 stato un buon singolo promozionale, sebbene l'etichetta \"Interscope Records\" avesse annunciato di non avere l'intenzione di pubblicare alcun singolo effettivo, considerando il concept album come un blocco unico.\nCi\u00f2 nonostante, \"The Captain and the Kid\" non ha avuto un grande riscontro commerciale, in parte a causa della pessima campagna pubblicitaria della casa discografica (nei primi concerti del 2007, Elton si \u00e8 lamentato di questo e ha cercato senza successo di svincolarsi dal contratto), ma anche a causa delle sonorit\u00e0 molto poco commerciali e non adatte a un pubblico generico (inoltre i singoli promo \"The Bridge\" e \"Tinderbox\" non hanno avuto un grande successo). Comunque, il disco \u00e8 riuscito a conseguire una #6 in patria e una #18 USA (in Italia ha conseguito la #21).\n\"The Captain and the Kid\" \u00e8 stato pubblicato anche in formato LP.\nTracce.\nTutti i brani sono stati composti da Elton John e Bernie Taupin.\nFormazione.\nArthur \u00e8 il cane di Elton John; spaventato nel bel mezzo della registrazione del brano \"Just Like the Noah's Ark\", si mise ad abbaiare contro John Mahon, andando casualmente in sintonia con le percussioni e la melodia del pezzo (come ricorda il produttore Matt Still in un'intervista). Il risultato divert\u00ec molto la compagnia: alla fine della canzone si pu\u00f2 udire chiaramente la risata di Elton."}
{"id": "2012902", "revid": "1431409", "url": "https://it.wikipedia.org/wiki?curid=2012902", "title": "Patrick Bauchau", "text": "Biografia.\nFiglio dello scrittore Henry Bauchau, e di madre russa, frequenta l'Universit\u00e0 di Oxford, laureandosi in lingue moderne e eccellendo nello studio di italiano, spagnolo, francese e inglese. Esordisce nel 1963 con il film \"La carriera di Suzanne\"; la sua padronanza delle lingue gli permette di recitare in film sia italiani, sia inglesi, sia francesi. Nel 1967 un ruolo da protagonista in \"La collezionista\" di \u00c9ric Rohmer. Nel 1982 appare in \"Lo stato delle cose\" di Wim Wenders, mentre nel 1984 \u00e8 nel film \"Emmanuelle 4\", in cui recita in lingua francese. Nel 1985 recita in \"Phenomena\" di Dario Argento, dove \u00e8 l'ispettore di polizia Rudolph Geiger, che deve indagare su un misterioso assassino necrofilo. \nAcquista molta notoriet\u00e0 grazie alla serie TV \"Jarod il camaleonte\", in cui interpreta uno psicanalista e partecipa a tutte le 4 stagioni della serie. \u00c8 \napparso anche in molte altre serie, fra cui \"La signora in giallo\", \"Colombo\" e \"Alias\"."}
{"id": "2012903", "revid": "339392", "url": "https://it.wikipedia.org/wiki?curid=2012903", "title": "PNGCD", "text": ""}
{"id": "2012906", "revid": "116327631", "url": "https://it.wikipedia.org/wiki?curid=2012906", "title": "Ophiostoma ulmi", "text": "Ophiostoma ulmi (Buisman) Nannf., in Melin &amp; Nannfeldt, \"Svensk Skogsv\u00e5rdsf\u00f6rening Tidskr.\", Hafte 32(3-4): 408 (1934).\nL'Ophiostoma ulmi o Ceratocystis ulmi \u00e8 un fungo parassita dell'olmo, pianta a cui cagiona la malattia detta grafiosi dell\u2019olmo o \u201cDutch Elm Disease\u201d (DED).\n\u00c8 un fungo di origine asiatica.\nFu isolato per la prima volta nel 1920.\nLa prima segnalazione in Italia avvenne nel 1930. \u00c8 stata inserita nell'elenco \"Lista di cento specie invasive molto dannose\"."}
{"id": "2012908", "revid": "122246", "url": "https://it.wikipedia.org/wiki?curid=2012908", "title": "Nazionale di pallavolo femminile della Nigeria", "text": "La nazionale di pallavolo femminile della Nigeria \u00e8 una squadra africana composta dalle migliori giocatrici di pallavolo della Nigeria ed \u00e8 posta sotto l'egida della Federazione pallavolistica della Nigeria."}
{"id": "2012914", "revid": "36426", "url": "https://it.wikipedia.org/wiki?curid=2012914", "title": "Palazzo di Giustizia (Novoli)", "text": ""}
{"id": "2012917", "revid": "287204", "url": "https://it.wikipedia.org/wiki?curid=2012917", "title": "Sporting \u00c9toile Club de Bastia 1978-1979", "text": "Questa voce raccoglie le informazioni riguardanti la Sporting \u00c9toile Club de Bastia nelle competizioni ufficiali della stagione 1978-1979.\nStagione.\nAlternando brevi serie di risultati utili ad altre negative, il Bastia disput\u00f2 un campionato dai risultati discontinui che lo port\u00f2 inizialmente a oscillare fra le posizioni di media classifica a quelle a ridosso della \"zona UEFA\", per poi attestarsi a centroclassifica; un punto nelle ultime cinque gare fece infine scivolare i \"Turchini\" fino al quattordicesimo posto finale.\nSuperato il e, in rimonta, il , il Bastia usc\u00ec dalla Coppa di Francia agli ottavi di finale, sconfitto in entrambe le gare dallo .\nMaglie e sponsor.\nLo sponsor tecnico per la stagione 1978-1979 \u00e8 Adidas, mentre gli sponsor ufficiali sono Club Mediterran\u00e9e per il campionato e RTL per la Coppa di Francia. Durante la stagione vengono alternati un colletto a girocollo e a polo, entrambi di colore bianco."}
{"id": "2012922", "revid": "38120", "url": "https://it.wikipedia.org/wiki?curid=2012922", "title": "Byakhee", "text": "I Byakhee sono un'immaginaria razza di creature volanti interstellari appartenenti ai Miti di Cthulhu.\nDescrizione fisica.\nEcco come Howard Phillips Lovecraft li descrive in un suo racconto:\nQui svolazzava ritmicamente un'orda addomesticata di ibridi esseri alati [...] non si trattava esattamente di corvi, n\u00e9 di talpe, n\u00e9 di poiane, n\u00e9 di formiche, e nemmeno di esseri umani decomposti, ma erano un qualcosa che non posso e non devo ricordare.\n&lt;br&gt;\u2014H. P. Lovecraft, \"Il Festival\"\nInformazioni generali.\nI Byakhee sono servitori di Hastur l'innominabile. Sono composti di comune materia organica, quindi possono essere feriti da armi comuni come per esempio le pistole.\nI Byakhee vivono abitualmente nello spazio profondo, ma possono sopravvivere senza problemi anche sulla Terra. Questi esseri possono quindi volare nello spazio e possono portare con s\u00e9 un passeggero, a patto che quest'ultimo sia protetto con appositi incantesimi e pozioni dalle inospitali condizioni ambientali del \"vacuum\" interstellare.\nCreature volanti simili sono presenti anche nelle avventure di Conan scritte da Robert E. Howard.\nAltre apparizioni.\nI Byakhee appaiono (e danno anche il nome a una canzone) nel musical-parodia della H. P. Lovecraft Historical Society intitolato \"A Shoggoth on the Roof\"."}
{"id": "2012923", "revid": "123885056", "url": "https://it.wikipedia.org/wiki?curid=2012923", "title": "Anthony Robbins", "text": "Biografia.\nRobbins, alla nascita Anthony J. Maharovich, \u00e8 nato a North Hollywood, in California. Ha trascorso l'infanzia ad Azusa e ha frequentato il liceo di Glendora. I suoi genitori divorziarono quando aveva sette anni e sua madre si rispos\u00f2 due volte. Il cognome Robbins, infatti, \u00e8 quello del suo secondo patrigno. A 34 anni, durante un controllo di routine, gli viene diagnosticato un tumore alla ghiandola pituitaria; successivamente spiegher\u00e0 nel libro \"Personal Power\" che il tumore era un adenoma dovuto ad un infarto infantile. Seppur benigno, il tumore gli aument\u00f2 i livelli della somatotropina con conseguenze evidenti, specialmente durante l'adolescenza, come la statura (2,01 m) e la dimensione di mani e piedi. Dopo diversi consulti specialistici, decide di non procedere con l'asportazione chirurgica perch\u00e9 l'adenoma non stava causando nessun problema clinico.\n\u00c8 considerato un professionista dello \"sviluppo personale\", disciplina che deriva dalla tradizione del self-help. Si definisce un coach e un esperto di \u201cpeak state\u201d, cio\u00e8 quel particolare stato d\u2019animo in cui si \u00e8 fermamente ed euforicamente determinati ad agire al fine di raggiungere i propri obiettivi, a discapito delle proprie paure, quali che esse siano, e comunque in generale si approccia ogni situazione con mentalit\u00e0 prolifica. Nei suoi libri e nei suoi seminari parla principalmente di come:\n- raggiungere il successo nella vita,\n- superare le proprie paure,\n- realizzare se stessi,\n- ottenere un corpo in salute ed energico,\n- comunicare in modo persuasivo,\n- migliorare le proprie relazioni,\n- cambiare le proprie credenze negative,\n- modificare il proprio stato d'animo a piacere,\n- modificare i propri comportamenti negativi e quelli di altri. \nPer fare tutto ci\u00f2 utilizza ed insegna tecniche di programmazione neuro linguistica e l'ipnosi di tipo ericksoniano. \u00c8 stato consulente personale di personaggi famosi quali Michail Gorba\u010d\u00ebv, gli ex presidenti degli Stati Uniti Bill Clinton e Donald Trump, il campione di MMA Conor McGregor, Madre Teresa di Calcutta ed altre persone autorevoli."}
{"id": "2012932", "revid": "712828", "url": "https://it.wikipedia.org/wiki?curid=2012932", "title": "Gambino (personaggio)", "text": ""}
{"id": "2012936", "revid": "110157", "url": "https://it.wikipedia.org/wiki?curid=2012936", "title": "Sredneural'sk", "text": "Sredneural'sk \u00e8 una citt\u00e0 della Russia siberiana estremo occidentale (Oblast' di Sverdlovsk), situata sulle sponde del lago dell'Iset', 25\u00a0km a nord-ovest del capoluogo Ekaterinburg; dal punto di vista amministrativo, dipende direttamente dalla citt\u00e0 (\"gorod\") di Verchnjaja Py\u0161ma.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2012938", "revid": "80339", "url": "https://it.wikipedia.org/wiki?curid=2012938", "title": "Sredneuralsk", "text": ""}
{"id": "2012939", "revid": "958185", "url": "https://it.wikipedia.org/wiki?curid=2012939", "title": "Licenza obbligatoria", "text": "In una licenza obbligatoria (in Inglese \"compulsory license\"), un governo obbliga per motivi straordinari, i possessori di un brevetto, un \"copyright\" od altri diritti di esclusiva per concedere l'uso per lo stato od altri soggetti.\nNormalmente i possessori ricevono \"royalties\", fornite sia dalla legge o determinate attraverso altre forme di arbitrato.\nGeneralit\u00e0.\nMolte leggi che regolano il sistema dei brevetti, concedono la \"compulsory licence\" in una variet\u00e0 di situazioni. Gli accordi TRIPS stabiliscono disposizioni specifiche che devono essere seguite se una licenza obbligatoria \u00e8 rilasciata. Tutti i sistemi di brevetto devono essere conformi ai requisiti dell'accordo TRIPs.\nLa richiesta principale per l'istituzione di una \"compulsory licence\" \u00e8 che i tentativi per ottenere una licenza sotto ragionevoli termini commerciali, devono essere falliti nel corso di un periodo di tempo ritenuto congruo.\nSpecifiche situazioni, in cui una licenza obbligatoria pu\u00f2 essere istituita, sono previste nella legislazione di ogni sistema brevettuale e variano da sistema a sistema. Alcuni esempi in cui una licenza obbligatoria pu\u00f2 essere concessa includono:\nI TRIPs inoltre concedono che le istanze per una licenza obbligatoria possono essere revocate in particolari situazioni, in casi particolari di emergenza nazionale o di estrema urgenza in casi uso pubblico non commerciale.\nCol termine \"importazione parallela\" si intende la facolt\u00e0 di importare un farmaco dai Paesi in cui \u00e8 venduto o prodotto a prezzo minore, anche da soggetti diversi dal detentore del brevetto.\nCol termine \"registrazione forzata\", si intende la facolt\u00e0 che ha lo Stato di produrre (o far produrre) lo stesso farmaco senza pagare i diritti del brevetto e senza l'autorizzazione del detentore \"in caso di emergenza\" per la salute pubblica, oppure di acquistare la versione generica del medicinale in un Paese dove il brevetto non sia stato registrato o dove sia scaduto.\nLicenza obbligatoria nell'ambito dell'industria farmaceutica.\nUna area emblematica \u00e8 stato quella dei farmaci per trattare la malaria, e l'AIDS.\nTali farmaci sono diffusamente disponibili nel mondo occidentale, e potrebbero aiutare a controllare le epidemie di queste malattie nel terzo mondo. Tali farmaci sono molto costosi e ben protetti da brevetti. Nell'ottica di massimizzare i profitti, le case farmaceutiche caricano i prezzi e ci\u00f2 impedisce che le nazioni del terzo mondo possano comperarle. Sebbene i TRIPs permettano la concessione di licenze obbligatorie, le nazioni povere spesso mancano della tecnologia per produrre le medicine. Comunque i TRIPs richiedono che le licenze obbligatorie siano usate per adempiere una richiesta locale e cos\u00ec non \u00e8 possibile produrre i farmaci oltremare ed importarli nei posti ove necessitano.\nQuesta istanza fu indirizzata alla \"Doha declaration\", che riconobbe il problema e richiese al \"TRIPs council\" di trovare una soluzione. Il 17 maggio 2006, Il giornale ufficiale della Commissione Europea, pubblic\u00f2 la Regulation 816/2006.\nCi\u00f2 significa che la dichiarazione ha ora effetto legale nell'Unione Europe e in Canada, che lo ha approvato nel 2005. La dichiarazione permette che siano istituite licenze obbligatorie in paesi in via di sviluppo, per la manifatture di farmaci brevettati, a condizione che siano esportati ad alcuni paesi (principalmente quelli nella lista dei paesi meno sviluppati delle Nazioni Unite o in particolari altre nazioni che hanno un importo minore di 745$/anno).\n\"Compulsory licence\" nel mondo occidentale.\nNel 2001 gli USA minacciarono di ricorrere alla \"compulsory licence\" per produrre la ciprofloxacina, antibiotico riconosciuto efficace contro le infezioni da antrace, di cui la tedesca Bayer deteneva il brevetto fino al 2003 sotto il nome commerciale CIPRO.\nNel 2002 la \"US Federal Trade Commission\" ordin\u00f2 l'emissione di una \"compulsory licence\" in favore dell'impresa farmochimica Svizzera Serono, affinch\u00e9 questa si potesse affiancare alle industrie americane \"Immunex\" e \"Johnson &amp; Johnson\" nella ricerca, sviluppo, produzione e commercializzazione dei Tumor Necrosis Factor Inhibitors, utilizzati nelle terapie contro artrite reumatoide e psoriasi, tra le altre.\nNel 2005 la \"US Federal Trade Commission\" ordin\u00f2 una \"compulsory licence\" per un sistema di Stent ad emissione di farmaco della \"Guidant\" come condizione per l'acquisizione da parte di \"Johnson &amp; Johnson\" o \"Boston Scientific\". Infatti Johnson &amp; Johnson e Boston Scientific sono le due compagnie che vendono DES sul mercato americano. La \"Guidant\" stava sviluppando sistemi propri di DES ed era in attesa della approvazione della FDA.\nIl 15 dicembre 2004, infatti \"J&amp;J\" e \"Guidant\" stipularono un accordo per cui \"J&amp;J\" accettava di acquisire \"Guidant\" in una transazione valutata circa $ 25,4 miliardi. Secondo i termini della condizionale per l'approvazione della transazione, \"Boston Scientific\" e \"Guidant Corporation\" erano obbligati a cedere tutte le attivit\u00e0 - ivi compresa la propriet\u00e0 intellettuale - per il \"Guidant business\" vascolare ad una terza parte, che consenta alle parti a vendere stent a rilascio di farmaco (DES) a rapido scambio (RX), sistemi di erogazione, angioplastica coronarica percutanea transluminale (PTCA) palloncino cateteri, e coronagrafia.\nNel 2006 il CDC minacci\u00f2 di usare una licenza obbligatoria sulla genetica inversa, necessaria per fabbricare il vaccino antiaviario.\nNel 2007, \"Essential Inventions\" (una ONG che promuove la creazione e la distribuzione di invenzioni essenziali) richiese a Robert Portman, direttore dell'Ufficio di Gestione e Bilancio, di cercare di sviluppare ed accettare misure alternative delle fonti di approvvigionamento per gli appalti federali di due farmaci HIV-AIDS: stavudine/d4T e ritonavir. Due mesi dopo la essential invenction, estese la sua proposta al farmaco anti AIDS emtricitabine.\n\"Compulsory license\" interne, nei paesi a medio reddito.\nIl tipico esempio \u00e8 composto da Thailandia e Brasile. Queste nazioni a medio reddito posseggono una industria farmaceutica ed hanno proposto le seguenti \"compulsory licence\":\nclopidogrel,\nefavirenz,\nritonavir/lopinavir,\ndocetexel,\nimatinib,\nerlotinib.\n\"Compulsory license\" nei paesi a basso reddito.\nRuanda.\nAllo stato attuale l'unico esempio di importazione di farmaci prodotti altrove sotto \"compulsory licence\" \u00e8 il Ruanda. Infatti il Ruanda sta importando farmaci brevettati contro l'AIDS prodotti in Canada sotto compulsory licence.\nZimbabwe.\nLo Zimbabwe ha istituito una licenza obbligatoria nel maggio 2002, riguardante i farmaci anti-AIDS. La licenza obbligatoria permette la produzione ad una ditta locale, la Varichem Pharmaceutical Ltd. La licenza obbliga la casa a rifornire per il 75% alle istituzioni sanitarie nazionali e fissa un prezzo. La licenza inizialmente promulgata per 6 mesi \u00e8 stata portata, nel 2003, a 5 anni..\nZambia.\nLo Zambia ha istituito nel 2004 una licenza obbligatoria per i seguenti farmaci: lamivudine, stavudine e nevirapina. La produzione \u00e8 affidata ad una ditta locale, la Pharco Ltd. che produce una combinazione tripla a dosaggio fisso.\nMozambico.\nIl 5 aprile 2004 il Mozambico ha istituito una licenza obbligatoria per lamivudine, stavudine e nevirapina. La produzione \u00e8 affidata alla ditta Pharco Mo\u00e7ambique Lda, che produce una tripla combinazione a dosaggio fisso; le \"royalties\" non superano il 2%.\nEritrea.\nIl 5 giugno 2005 \u00e8 stata emessa una licenza obbligatoria da parte della Eritrea per i farmaci anti-AIDS.\nCamerun.\nNel gennaio 2005 il Camerun ha emesso una licenza obbligatoria per l'importazione, manifattura e vendita dei seguenti farmaci: lamivudine, nevirapina, ed una formulazione a dose fissa di lamivudina e azidotimidina (nome commerciale Combivir).\nGhana.\nNell'ottobre 2005 sono state emesse licenze obbligatorie per importare in Ghana farmaci anti-AIDS.\nIl contenzioso tra Sud-Africa e la \"Big Pharma\".\nNel 1997, il governo del Sud Africa var\u00f2 la legge \"Medicines and Related Substances Control Amendment Act\", in cui fondamentalmente:\nNel 2001, 39 case farmaceutiche chiesero il blocco della legge, in quanto incostituzionale e perch\u00e9 violava gli impegni con gli accordo TRIPs sotto la WTO.\nIn quel periodo, in Sud Africa circa 4.700.000 persone erano infette con il virus HIV-AIDS.\nNella primavera del 2001 \"Medicins sans frontieres\" lanci\u00f2 una petizione internazionale, che fu firmata da circa 285.000 persone provenienti da 130 diverse nazioni. Anche il Parlamento Europeo fece una risoluzione in cui si chiedeva alle case farmaceutiche di lasciar cadere il caso.\nIn conseguenza di tutto ci\u00f2 le case farmaceutiche rinunciarono alla causa.\nLa capitolazione delle case farmaceutiche ha avuto un effetto non solo in Sud Africa, ma in tutto il mondo.\nIl 19 settembre 2002 la \"Treatment Action Campaign\" lanci\u00f2 una campagna contro GSK e Boehringer. Il problema era l'eccessivo prezzo di ritonavir, lamivudine, ritonavir + lamivudine e nevirapine. La GSK e la Boehringer furono accusate di abuso di posizione dominante e di aver contravvenuto il \"Competition Act\" del 1998. Alla fine furono presi i seguenti accordi:\nCollegamenti esterni.\nOsservatorio sociale sulla medicina"}
{"id": "2012942", "revid": "232", "url": "https://it.wikipedia.org/wiki?curid=2012942", "title": "Naftalenolo", "text": ""}
{"id": "2012948", "revid": "767487", "url": "https://it.wikipedia.org/wiki?curid=2012948", "title": "Rest Inside the Flames", "text": "Rest Inside the Flames \u00e8 il terzo album della band metalcore 36 Crazyfists. \u00c8 stato pubblicato in Australia il 10 giugno 2006, e in Europa e nel Regno Unito il 12 giugno 2006. L'album \u00e8 stato pubblicato il 7 novembre negli USA con la nuova casa discografica nord americana DRT Entertainment. L'album \u00e8 caratterizzato dalla comparsa della voce del cantante dei Killswitch Engage Howard Jones, nella traccia \"Elysium\", come Jonah Jenkins (voce dei \"Milligram\" ed ex voce dei \"Only Living Witness\") nella traccia \"We Cannot Deny\"."}
{"id": "2012950", "revid": "121632642", "url": "https://it.wikipedia.org/wiki?curid=2012950", "title": "Carlo Sigonio", "text": "Tra i primi studiosi a dedicarsi alla storia medievale, Sigonio \u00e8 considerato \u00abil vero scopritore del Medioevo, quello che lo aperse agli studi e ne accenn\u00f2 la strada.\u00bb\nBiografia.\nNato a Modena intorno al 1520, ebbe, giovanetto, a maestro nella sua citt\u00e0 natale Francesco Porto, dal quale fu addestrato nel greco; si rec\u00f2 poi agli studi di Bologna e di Pavia; quindi fu al servizio del cardinale Marino Grimani, finch\u00e9 fu chiamato a Modena a succedere al Porto nel 1546. Nel periodo del suo insegnamento modenese entr\u00f2 come precettore in casa Rangoni. Pass\u00f2 a Venezia nel 1552 a insegnare umanit\u00e0 e, otto anni dopo, quando la sua fama si era gi\u00e0 affermata, a Padova, dove rimase sino al 1563, nel quale anno accolse l'invito dello studio di Bologna, che fu sua dimora sino alla morte. Mor\u00ec in una sua villa al Ponte Basso, presso Modena, il 28 agosto 1584.\nFra i cultori di storia nel XVI secolo, Sigonio si distingue per la sua passione erudita, per la quale pu\u00f2 essere avvicinato al suo amico Onofrio Panvinio, per il suo amore e rispetto del documento, per la sua attivit\u00e0 di ricercatore di biblioteche e di archivi, per le sue doti di equilibrio e di saggezza nella discriminazione e nell'uso delle fonti, tutte doti che fanno di lui il maggiore e pi\u00f9 vero precursore del Muratori. Il carattere pi\u00f9 spiccato e nuovo della sua storia \u00e8 di aver sentita l'importanza e la forza del diritto nello svolgimento delle istituzioni. Suo merito precipuo \u00e8 di avere volto il suo studio al Medioevo ancor troppo dimenticato e di averlo fatto oggetto di lungo e vario esame nei libri \"De Regno Italiae (ab anno 570 ad annum 1200)\" che, insieme con quelli pubblicati dopo la sua morte, come volle nel suo testamento, dal canonico bolognese Alessandro Caprara (sino al 1268), restano il suo maggior lavoro, frutto di tenaci fatiche e di lunghe indagini archivistiche, opera che pu\u00f2 dirsi originale, edita nel 1574, cio\u00e8 nel periodo della sua piena maturit\u00e0. Fra i suoi numerosi lavori di storia romana, variamente giudicati dai contemporanei e dai posteri, ma rilevanti tutti per l'ampiezza dell'informazione e per un forte e vivo bisogno di precisione e di esattezza; fra gli altri suoi scritti di storia e di letteratura greca e latina, questo \"De Regno Italiae\" ha una sua fisionomia caratteristica per la nuova passione che lo ispira e che si traduce qua e l\u00e0 in un accento agitato e commosso, come quando l'autore viene a discorrere dei comuni e in particolare del carroccio milanese. Vengono poi, in ordine di merito, altre opere scritte tutte in un latino elegante, da perfetto umanista quale era Sigonio: i \"Regum, consulum, dictatorum ac censorum romanorum Fasti\" (1550), il \"De nominibus Romanorum\" (1553-56), le tre opere \"De antiquo iure\" (\"Civium romanorum\"; \"Italiae\"; \"Provinciarum\") edite nel 1560 e i cinque libri \"De Repubblica Atheniensium\" (1564), per non discorrere degli studi filologici, fra cui le \"Emendationes\" liviane (1555; 1557) e i \"Fragmenta e libris deperditis Ciceronis collecta\" (1559-60). Sigonio rappresent\u00f2 la filologia classica fra gli altri filologi modenesi cinquecenteschi che studiarono la lingua italiana (Castelvetro) e il provenzale e francese (Barbieri). Anche sotto un altro rispetto egli va considerato: per avere, cio\u00e8, dato opera alla storia regionale (sei libri \"Historiarum Bononiensium ab initio civitatis usque ad an. MCCLVII\"). Ebbe talvolta accese polemiche come quella con Francesco Robortello."}
{"id": "2012955", "revid": "1970792", "url": "https://it.wikipedia.org/wiki?curid=2012955", "title": "Trpimir II", "text": "Era un membro dell'antica dinastia dei Trpimirovi\u0107. Egli probabilmente era figlio del duca Muncimir e fratello minore di Tomislao I.\nDopo la morte di Simeone I di Bulgaria, Bisanzio, non avendo pi\u00f9 bisogno del sostegno militare dei croati contro il nemico comune bulgaro, ruppe l'alleanza con i Trpimirovi\u0107. Precedentemente Bisanzio aveva giovato molto nel sostegno croato per contrastare l'espansionismo di Simeone I. Anche se in alcuni trattati con Tomislao, Bisanzio aveva riconosciuto la sovranit\u00e0 croata in Dalmazia, finita la minaccia bulgara, l'impero greco riprese sotto la sua amministrazione la costa adriatica orientale ricostituendo il thema di Dalmazia.\nNello stesso periodo papa Leone VI soppresse la diocesi di Nona e trasfer\u00ec il vescovo ribelle Gregorio a Scardona nel 928, quasi come un'azione punitiva nei riguardi di colui che sosteneva l'uso dell'alfabeto glagolitico nelle liturgie croate a fianco al latino, nella lotta fra la diocesi di Spalato e quella di Nona.\nGli succedettero Kre\u0161imir I di Croazia e Pietro che fu knez di Doclea.\nIl \"De Administrando Imperio\" ricorda che al tempo di Trpimir II la Croazia aveva un'importante flotta commerciale che si muoveva per tutto il mar Adriatico."}
{"id": "2012964", "revid": "287204", "url": "https://it.wikipedia.org/wiki?curid=2012964", "title": "Guerra anglo-spagnola", "text": "Con il nome di guerra anglo-spagnola sono indicati i seguenti conflitti armati fra Inghilterra e Spagna:"}
{"id": "2012968", "revid": "290948", "url": "https://it.wikipedia.org/wiki?curid=2012968", "title": "Conservazione della carica", "text": ""}
{"id": "2012972", "revid": "466539", "url": "https://it.wikipedia.org/wiki?curid=2012972", "title": "J\u00f6kuls\u00e1rl\u00f3n", "text": "J\u00f6kuls\u00e1rl\u00f3n \u00e8 il pi\u00f9 grande e pi\u00f9 conosciuto lago di origine glaciale dell'Islanda. Situato a sud del ghiacciaio Vatnaj\u00f6kull, tra il Parco nazionale Skaftafell e la citt\u00e0 di H\u00f6fn, apparve per la prima volta tra il 1934 e il 1935 e dal 1975 crebbe dai 7,9\u00a0km\u00b2 agli attuali 18\u00a0km\u00b2 di superficie, a causa dello scioglimento accelerato dei ghiacciai islandesi. Possiede una profondit\u00e0 massima di 260\u00a0m, il che lo rende il lago pi\u00f9 profondo d'Islanda.\nUna delle sue caratteristiche pi\u00f9 sorprendenti \u00e8 la presenza di numerosi iceberg che derivano dalla lingua del ghiacciaio del Brei\u00f0amerkurj\u00f6kull. Vicino allo J\u00f6kuls\u00e1rl\u00f3n si trovano altri due laghi glaciali: il Fjalls\u00e1rl\u00f3n e il Brei\u00f0\u00e1rl\u00f3n.\nCaratteristiche.\nI blocchi di ghiaccio che cadono dal fronte del ghiacciaio Vatnaj\u00f6kull, in particolare dalla parte chiamata Brei\u00f0amerkurj\u00f6kull, derivano sul lago, fino raggiungere il mare. I colori di questi piccoli iceberg vanno dal turchese al blu profondo, ma anche giallo a causa del solfuro di origine vulcanica, nero per colpa delle cenere, e ovviamente bianco, in diverse tonalit\u00e0.\nStoria.\nIntorno al 900 dC, quando i primi coloni arrivarono in Islanda, il bordo del Brei\u00f0amerkurj\u00f6kull era circa 20 chilometri pi\u00f9 a nord rispetto alla sua posizione attuale. Durante il breve periodo glaciale, tra il 1600 e il 1900, le temperature fredde che prevalgono in queste latitudini fecero crescere il ghiacciaio di circa 1 chilometro. Poi, con l'aumento delle temperature tra il 1920 e il 1965, nuove modifiche trasformarono il ghiacciaio. Cominciarono a cadere rapidamente dei pezzi di ghiaccio di varie dimensioni, creando nella loro scia una laguna, negli anni 1934-1935. Le sue dimensioni passarono da 7,9\u00a0km\u00b2 nel 1975 a 18\u00a0km\u00b2 oggi.\nGeografia.\nIl lago si trova a 250 chilometri da Reykjav\u00edk, a 75 chilometri ad ovest della citt\u00e0 di H\u00f6fn, e a 60 chilometri all'est del Parco nazionale di Skaftafell. La Strada N\u00b01 che ci porta, passa vicino a una dozzina di altri ghiacciai, che pure loro si ritirano, e include un ponte che passa sopra alla bocca del lago, nella sua parte sud. Dei parcheggi sono stati costruiti per facilitare l'accesso ai visitatori.\nIl lago J\u00f6kuls\u00e1rl\u00f3n offre una vista eccezionale sulla calotta ghiacciaia, grande cupola di ghiaccio che sorge ad un'altezza di 910 metri. Comincia a scivolare 19 chilometri prima di raggiungere la laguna. In estate, gli iceberg possono derivare nel lago, fino alla sua bocca, dove si fondono gradualmente prima di scomparire nel mare. D'inverno, il lago congela e blocca gli iceberg. Gli enormi blocchi di ghiaccio che si staccano dal Vatnaj\u00f6kull possono raggiungere i 30\u00a0m di altezza.\nLa velocit\u00e0 impressionante alla quale il Vatnaj\u00f6kull si ritira suggerisce la possibile nascita di un fiordo profondo. Inoltre, questo fenomeno di scioglimento \u00e8 anche visto come una minaccia a lungo termine per la Strada n\u00ba1. Delle misure di protezione per il ponte sono gi\u00e0 state messe in atto, compresa la costruzione di una diga. Quest'ultima facilita l'accesso al sito per le macchine di cantiere e di protezione, come durante la posa di pietre per evitare agli iceberg di colpire i pilastri del ponte.\nAttivit\u00e0.\nIl lago \u00e8 molto popolare: i turisti che passano dalla Strada n\u00ba1 ci si fermano spesso. \u00c8 possibile navigare sul lago grazie a delle barche anfibie o gommoni. I primi giri in barca commerciali iniziarono nel 1985. Gu\u00f0brandur J\u00f3hannesson, che ora possiede e gestisce l'agenzia di viaggi Vatnaj\u00f6kull, \u00e8 stato il pioniere di questo business. In due anni, circa 5.000 passeggeri avevano gi\u00e0 navigato sul lago grazie a due piccole imbarcazioni che componevano l'intera flotta della societ\u00e0. L'anno seguente, un veicolo anfibio, il LARC - V, si un\u00ec alla flotta. La societ\u00e0 Jokulsarlon EHF ha ormai trenta impiegati stagionali, quattro navi anfibie, e riceve tra i 60.000 e 70.000 passeggeri ogni anno.\nFauna.\nIl lago \u00e8 pieno di pesci che arrivano dal mare grazie alle maree. Le foche si riuniscono alla bocca del lago per catturarli. Possono essere viste mentre nuotano nel lago, o quando sono sdraiate sugli iceberg.\nUn gran numero di uccelli marini, come le sterne artiche o i gabbiani hanno i loro nidi nelle vicinanze, e si riuniscono per la cattura delle aringhe, trote, dei salmoni e altri pesci o ancora del krill. Durante la stagione estiva, lo stercorario maggiore costruisce il proprio nido sul lago. Questi ultimi, riconoscibili grazie ai loro colori scuri e decorazioni bianche sulle ali, sono anche chiamati \"pirati del mare\". Molto aggressivi, possono molestare altri uccelli come le sule bassane, presenti anche loro intorno al lago. Sono anche predatori delle famose pulcinelle di mare, molto numerose in Islanda.\nFilm.\nIl lago \u00e8 servito da sfondo per diversi film, tra i quali due film della serie James Bond: \"007 - Bersaglio mobile\" e \"La morte pu\u00f2 attendere\". \u00c8 servito anche in \"Batman Begins\" e \"\", per ambientare un villaggio siberiano."}
{"id": "2012978", "revid": "106456", "url": "https://it.wikipedia.org/wiki?curid=2012978", "title": "Guerre anglo-spagnole", "text": ""}
{"id": "2012979", "revid": "179777", "url": "https://it.wikipedia.org/wiki?curid=2012979", "title": "Tiberio Giulio Cesare Augusto", "text": ""}
{"id": "2012981", "revid": "486946", "url": "https://it.wikipedia.org/wiki?curid=2012981", "title": "Ispanica", "text": ""}
{"id": "2012982", "revid": "179777", "url": "https://it.wikipedia.org/wiki?curid=2012982", "title": "Tiberio Giulio Cesare", "text": ""}
{"id": "2012984", "revid": "599013", "url": "https://it.wikipedia.org/wiki?curid=2012984", "title": "Nicol\u00e1s Asencio", "text": "Carriera.\nClub.\nDebutta nel 1993, a 18 anni, nel Barcelona Sporting Club di Guayaquil, segnando un gol nelle cinque partite che gli vengono messe a disposizione dall'allenatore. Nel 1994 e nel 1995 va a fare esperienza nel 9 de Octubre e nell'Aucas. Nel 1996 torna alla societ\u00e0 di partenza, segnando 34 reti in 93 partite. Nel 1999 si trasferisce al calcio messicano nei Tecos de la UAG. Nel 1999 passa per una stagione in Argentina, al Ferro Carril Oeste. Nel 2000 torna al Barcelona, per trasferirsi l'anno seguente al CD Los Millonarios.\nNel 2001 torna in Ecuador, segnando in tre stagioni 35 reti per il Barcelona Sporting Club; nel 2004 passa all'El Nacional di Quito, dove segna una rete nelle 33 partite disputate. Dopo brevi esperienze al Corbeloa e al Jorge Wilstermann, nel 2008 gioca al Macar\u00e1.\nNazionale.\nPer la nazionale di calcio ecuadoriana, ha fatto parte della lista di 23 convocati al , totalizzando 20 presenze dal 1995 al 2003."}
{"id": "2012985", "revid": "287204", "url": "https://it.wikipedia.org/wiki?curid=2012985", "title": "I Dig Everything", "text": "I Dig Everything \u00e8 un brano musicale scritto dall'artista inglese David Bowie e pubblicato come 45 giri il 19 agosto 1966.\nFu il terzo e ultimo singolo inciso per la Pye Records, che dopo l'ennesimo insuccesso decise di rescindere il contratto con il cantante.\nIl brano.\nSostenuta da un vivace accompagnamento di percussioni rudimentali e organo Hammond, \"I Dig Everything\" \u00e8 una cinica celebrazione dell'ozioso stile di vita che caratterizzava la scena dei teenager londinesi della met\u00e0 degli anni sessanta. Nel brano Bowie dipingeva se stesso come un outsider che, nonostante la giovane et\u00e0 e le ristrettezze economiche, riesce a trovare la bellezza in tutto ci\u00f2 che vede intorno a s\u00e9 e a capire l'importanza degli amici che ha:\nIl tono scherzoso sottolinea una transizione tra lo stile R&amp;B dei precedenti singoli di Bowie e le sue composizioni pi\u00f9 peculiari del successivo \"periodo Deram\", in cui avrebbe continuato a svolgere il ruolo di reietto che rifiuta la cosiddetta \"vita reale\" preferendo rimanere ai margini della societ\u00e0.\nSe \"Can't Help Thinking About Me\" rappresentava l'abbandono della provincia per Londra, con \"I Dig Everything\" il cantante si \u00e8 ormai lasciato la famiglia e la vecchia vita alle spalle e si \u00e8 inserito nella sua nuova vita: netturbini, poliziotti, una brutta camera, niente lavoro, la sua nuova cerchia di amici, e cos\u00ec via.\nIl lato B.\n\"I'm Not Losing Sleep\" rispecchia gli standard pop-rock del periodo, con un accenno alla hit \"Downtown\" di Petula Clark (soprattutto nel \"too bad\" cantato dal coro) e ai Rolling Stones (\u00abI can get my satisfaction, knowing you won't get reaction...\u00bb). Ancora una volta Bowie raccoglie un sacco di influenze musicali e in particolare si comincia a notare quella di Anthony Newley sul suo stile vocale, ancora pi\u00f9 evidente nel suo primo album dell'anno successivo.\nNel brano il cantante si rivolge ad un amico che dopo aver fatto fortuna ha lasciato la vecchia banda per unirsi a persone di una classe socio-economica superiore, affermando di non invidiare affatto la sua ritrovata fortuna e ritenendosi pienamente soddisfatto della sua vita:\nQuesta sorta di lotta di classe raccontata da un \"dandy di strada\" \u00e8 stata vista dal biografo Christopher Sandford come un'arguta stravaganza e l'inizio dello sviluppo di un talento per il kitsch. Secondo le parole di Sandford, gli spettacoli di Bowie in quel periodo si concludevano con \"You'll Never Walk Alone\" cantata \u00abcon pantaloni attillati e maglione, allargando le braccia come una visione di Judy Garland\u00bb. I futuri travestimenti, da Ziggy Stardust al Duca Bianco, cominciavano ad essere visibili.\nRegistrazione.\nIl demo di \"I Dig Everything\" venne registrato da Bowie ai Pye Studios di Londra il 6 giugno 1966 insieme a The Buzz, gruppo nel quale militava in questo periodo, una sezione fiati che includeva tra gli altri Andy Kirk, e le coriste Madeline Bell, Kiki Dee e Lesley Duncan. Il problema era che n\u00e9 la sezione fiati n\u00e9 le coriste avevano provato la canzone prima e Tony Hatch, che aveva prodotto i due singoli precedenti del cantante, non rimase convinto della bont\u00e0 della performance. Derek Fearnley, bassista dei Buzz, ha ricordato in seguito: \u00abL'arrangiamento non fu all'altezza. La sezione fiati era ok per la musica soul, ma non per quello che volevamo\u00bb.\nLa settimana successiva il chitarrista John Hutchinson lasci\u00f2 la band a causa di mancati pagamenti e il 5 luglio il produttore decise di escludere ci\u00f2 che rimaneva dei Buzz dalla registrazione in studio e ingaggiare alcuni turnisti. \u00abNon posso dire con certezza chi ha suonato per la registrazione\u00bb, ricordava Hatch nel 1990, \u00abma in quei giorni per le sessioni \"rock\", assumevo sempre grandi musicisti come Jimmy Page, John McLaughlin, Jim Sullivan, Herbie Flowers...\u00bb\nUscita e accoglienza.\nUn mese prima della pubblicazione il nuovo manager di Bowie, Kenneth Pitt, invi\u00f2 una copia promozionale del 45 giri a Vicky Wickham del programma \"Ready Steady Go!\" di ITV. La copia venne rispedita al mittente pochi giorni dopo con una breve commento: \u00abMolte grazie per il disco di David Bowie. Ci dispiace, ma ancora una volta non crediamo che sar\u00e0 un successo\u00bb.\nIl singolo usc\u00ec il 19 agosto 1966 e si rivel\u00f2 effettivamente l'ennesimo insuccesso commerciale, nonostante alcune recensioni incoraggianti su \"New Musical Express\" (\u00abUn altro disco perfetto per ballare\u00bb) e su \"Disc &amp; Music Echo\" (\u00abLa sua voce si muove molto bene tra i cori\u00bb). Come risultato, a settembre Tony Hatch e la Pye liberarono Bowie dal suo contratto.\n\"I Dig Everything\" dal vivo.\nDavid i Buzz continuarono ad eseguire \"I Dig Everything\" dal vivo fino alla dell'anno. Secondo il \"Kent Messenger\", per l'esibizione del 26 agosto a Ramsgate la band utilizz\u00f2 un nastro pre-registrato, con conseguenti problemi di sincronizzazione che resero la performance un disastro.\nDopo pi\u00f9 di 30 anni il brano \u00e8 stato riproposto il 19 giugno 2000 alla Roseland Ballroom di New York, durante un concerto riservato ai soli iscritti al sito ufficiale del cantante, e la settimana successiva al BBC Radio Theatre di Londra.\nPubblicazioni successive.\nNel 1972 \"I Dig Everything\" e \"I'm Not Losing Sleep\" vennero pubblicate di nuovo, rispettivamente in Spagna e nel Regno Unito, come lato B di \"Can't Help Thinking About Me\".\nEntrambi i brani si trovano nelle raccolte \"David Bowie: The Collection\" (1985), \"David Bowie 1966\" (1987) e \"Early On (1964-1966)\" (1991), oltre che negli EP \"For the Collector Early David Bowie\" (1972), \"Don't Be Fooled by the Name\" (1981, uscito in Italia come \"Early Bowie\") e nel box set \"I Dig Everything: The 1966 Pye Singles\" (1999).\nNei bootleg \"Still Hunky Dory\" e \"Toys From the Attic\" sono presenti le versioni live di \"I Dig Everything\" eseguite nel giugno 2000 alla Roseland Ballroom e alla BBC.\nUna nuova versione di \"I Dig Everything\" venne registrata nel 2000 in previsione dell'inserimento nell'album \"Toy\", ad oggi mai pubblicato.\nCover.\nUna versione rivisitata di \"I Dig Everything\" venne eseguita nel periodo 1966-67 dal vivo dalla band scozzese 1-2-3, pi\u00f9 tardi nota come Clouds. Nel 1994, parlando di questa versione David Bowie ha definito il tastierista della band Billy Ritchie un genio incompreso, sostenendo che nonostante fosse stato radicalmente cambiato, il brano \u00abaveva mantenuto anima e cuore\u00bb. Cover di \"I Dig Everything\" sono state eseguite anche dai Generation X nella raccolta \"Anthology\" (2003) e da The Great Imposters (col titolo \"I Dig Anything\") nell'album tributo \"Dollars in Drag: A Tribute to David Bowie\" (1977), in cui \u00e8 presente anche quella di \"I'm Not Losing Sleep\"."}
{"id": "2012988", "revid": "1543377", "url": "https://it.wikipedia.org/wiki?curid=2012988", "title": "Angelo Maria Cicolani", "text": "Biografia.\nProveniente dal mondo del lavoro (ingegnere, \u00e8 stato top manager di importanti societ\u00e0 internazionali come il gruppo Astaldi), ha debuttato in politica come sindaco del comune di nascita, Poggio Moiano, incarico che ha ricoperto fino al 1995.\nEletto nel 2001 al senato nelle liste di Forza Italia nel collegio elettorale di Rieti, \u00e8 stato rieletto nel 2006 e nel 2008, sempre nello stesso collegio. \u00c8 stato responsabile nazionale del settore trasporti di Forza Italia ed era in buoni rapporti con Mauro Moretti.\nAssieme ad Antonio Paravia \u00e8 stato il relatore di un emendamento al disegno di legge 999 (cd. \u00abdecreto Alitalia\u00bb) dell'agosto 2008 che modifica l'articolo 7bis della legge 243/2004 (cd. \u00ablegge Marzano\u00bb) in misura tale da rendere non pi\u00f9 personalmente perseguibili i reati di bancarotta a meno del definitivo fallimento dell'azienda coinvolta. L'emendamento \u00e8 stato fortemente criticato da alcuni organi di informazione (Report, La Repubblica) in quanto \"cancellerebbe\" i reati legati a grandi dissesti finanziari come quello di Parmalat e Cirio e ha provocato la minaccia di dimissioni del ministro dell'economia Giulio Tremonti in caso di approvazione.\n\u00c8 stato relatore in Senato del Nuovo Codice della Strada nel 2011.\nHa sempre avuto una particolare attenzione al territorio del suo collegio e alle problematiche di Roma nord. A lui si deve la realizzazione del Casello di Castelnuovo di Porto sulla A1 Dir e il progetto della Bretella di Raccordo Salaria Sud e della viabilit\u00e0 di Gronda Tiberina, nonch\u00e9 il finanziamento della superstrada Rieti-Terni (non ancora completata). Insieme al collega Guglielmo Rositani si batt\u00e9 per la realizzazione della ferrovia Rieti-Roma, un'infrastruttura attesa dal popolo Sabino da oltre un secolo, riuscendo nel tentativo di far inserire l'opera nella legge obiettivo del Governo Berlusconi, ma non in quello di ottenere il finanziamento necessario a far partire i lavori.\n\u00c8 stato segretario provinciale del PdL reatino fino alla sua scomparsa.\n\u00c8 deceduto nel 2012 all'et\u00e0 di 60 anni dopo una lunga malattia. Al suo posto di parlamentare \u00e8 subentrata, il 30 ottobre Anna Maria Mancuso, che ha aderito a Futuro e Libert\u00e0 per l'Italia."}
{"id": "2012992", "revid": "3732", "url": "https://it.wikipedia.org/wiki?curid=2012992", "title": "L'Italia del Popolo (1890)", "text": "L'Italia del popolo fu un quotidiano politico fondato a Milano nel 1890 da Dario Papa, per dar voce al movimento repubblicano in Lombardia e nel Nord Italia. Il nome riprese quello de \u00abL'Italia del Popolo\u00bb del 1848, su cui avevano scritto Mazzini e Aurelio Saffi.\nAl giornale collaborarono anche due tra i maggiori esponenti della corrente repubblicana, Arcangelo Ghisleri e Gustavo Chiesi. In particolare, fu quest'ultimo ad assumerne la direzione nel 1897 (anno in cui mor\u00ec Dario Papa). Il primo numero usc\u00ec con data 7-8 giugno 1890, al prezzo di cinquanta centesimi la copia.\nLe uscite proseguirono regolarmente fino al maggio 1898. In quel mese, con la repressione del moto popolare scoppiato a Milano, il direttore Gustavo Chiesi e tutta la redazione furono arrestati e poi condannati con l'accusa di essere stati tra i fomentatori Il governo ordin\u00f2 la sospensione delle pubblicazioni, che dur\u00f2 circa due anni (dal n. 2846, anno IX (6-7 maggio 1898) al n. 1, anno X (25-26 dicembre 1900).\n\u00abL'Italia del popolo\u00bb riprese regolari uscite dal 25 gennaio 1900 fino al 31 luglio 1905."}
{"id": "2012996", "revid": "767487", "url": "https://it.wikipedia.org/wiki?curid=2012996", "title": "Pallottole cinesi", "text": "Pallottole cinesi (\"Shanghai Noon\") \u00e8 un film del 2000 diretto da Tom Dey.\nFilm commedia d'azione con protagonisti Jackie Chan e Owen Wilson; nel 2003 \u00e8 uscito il seguito intitolato \"2 cavalieri a Londra\".\nTrama.\nCitt\u00e0 Proibita, Dinastia Qing, 1881. La guardia imperiale Chon Wang, insieme a suo zio, l'Interpretatore Reale, deve liberare la principessa Pei Pei (sua amica da quando erano piccoli); durante un viaggio per affari, la giovane \u00e8 stata rapita con un inganno dal falso avvocato Thomas Andrews Lupon e portata in Nevada, negli Stati Uniti d'America, dal perfido Lo Fong, ex guardia imperiale ambiziosa accordatasi con Nathan Van Cleef, lo sceriffo di Carson City, dove era stato esiliato per aver cercato di usurpare il trono dell'imperatore cinese. Durante il viaggio in treno, Chon Wang e lo zio vengono assaliti da Roy O'Bannon e Calvin Andrews, due banditi ricercati dallo sceriffo, che sabotano il treno; Wallace, uno dei nuovi banditi di Roy, uccide lo zio di Wang, e quest'ultimo respinge i banditi per poi riuscire a scappare. Wallace decide poi di prendere il controllo della banda, malmena Roy e se ne va lasciandolo solo a morire nel deserto.\nMentre intanto il finto avvocato viene ucciso da Lo Fong, poich\u00e9 voleva il doppio della paga, Wang trova Roy che gli fa sapere che Carson City si trova dall'altra parte della montagna; raggiunto il luogo, salva un ragazzo Sioux dalla trib\u00f9 del Corvo e si ritrova a sposare come ricompensa del suo eroismo Foglie Cadute, la figlia del capo. Giunto poi in citt\u00e0, Wang rivede Roy e i due iniziano una rissa che si conclude con il loro arresto da parte dei pistoleri di Van Cleef. Dopo essersi scambiati le loro storie in cella, i due accettano di trovare Pei-Pei (anche per via della prospettiva del riscatto in oro), ma in quel momento arriva Foglie Cadute che libera i due e poi assiste Wang nel suo addestramento da cowboy sotto Roy. I tre vengono per\u00f2 raggiunti e inseguiti da Van Cleef in quanto ricercati, e si rifugiano in un bordello, il \"nascondiglio\" di Roy, dove iniziano a diventare amici. Wang viene a sapere che Roy, che seduce tutte le donne che incontra, \u00e8 diventato un bandito solo per non cedere alle angherie dello sceriffo Van Cleef, che non si comporta nemmeno come un uomo di legge, soprattutto ora che il vicesceriffo \u00e8 stato ucciso da Wang.\nDopo alcuni giorni, i tre vengono ripresi dai pistoleri e dalle ex-guardie cinesi, per poi scoprire la verit\u00e0 su Pei-Pei, che per l'appunto \u00e8 stata rapita. Nonostante vengano condannati all'impiccagione, Wang si libera, Foglie Cadute spara alla corda di Roy e i tre fuggono, ma poi Wang si separa dal gruppo, scontento perch\u00e9 aveva sentito da Roy e da una prostituta di non essere un suo amico. Wang trova a un certo punto Pei-Pei in un campo di lavori forzati di Lo Fong che funge da cava e le propone la fuga, ma afferma, se mai verr\u00e0 liberata, di voler conoscere il mondo, trovare un mestiere e diventare una donna normale, ma per ora vuole rimanere nella cava di Lo Fong per non fargli sospettare nulla e per non lasciare che uccida altri operai cinesi. Lo Fong scopre Wang e lo attacca, ma Roy arriva e salva l'amico.\nIl giorno dopo, le Guardie Imperiali raggiungono la chiesa missionaria di Carson City dove portano l'oro per riscattare Pei-Pei, ma a Lo Fong non basta: ha infatti esatto un ultimatum nel quale vuole anche essere riammesso tra le guardie imperiali, e come se non bastasse intende sposare Pei-Pei per interesse. Lo scambio viene per\u00f2 complicato dall'arrivo di Wang e Roy, i quali si travestono da frati e liberano Pei-Pei, che brucia il libro con la regola imperiale; questo causa una rissa con Lo Fong e le guardie, e poi anche con Van Cleef, che per\u00f2 viene ucciso in duello da Roy. Wang combatte le guardie imperiali per un po', ma riesce poi a convincerle a lasciarlo andare per salvare Pei-Pei, che \u00e8 invece inseguita da Lo Fong tra le travi della chiesa; dopo che la principessa rimane ferita, Wang raggiunge Lo Fong al campanile, e dopo un feroce combattimento smonta la campana e fa in modo che Lo Fong si strozzi con le sue corde. Finito tutto, le guardie permettono a Pei-Pei di rimanere in Nevada, anche perch\u00e9 l'imperatore ha avuto un altro erede, e ricompensano Wang e Roy con l'oro del riscatto. A questo punto Wallace e la sua gang raggiungono la chiesa ed esigono che Roy e Wang escano dall'edificio e li sfidino, ma in quel momento arrivano i Sioux che li circondano, e tutti i banditi di Carson City, compresa l'ex banda di Roy, vengono arrestati, tranne Calvin che diventa vicesceriffo.\nA una celebrazione culturale cinese, dove partecipano anche i cinesi finalmente liberi dalla cava di Lo Fong, Roy, che cambia nome in Wyatt Earp, bacia Foglie Cadute, e Pei-Pei fa altrettanto con Wang, il quale decide di restare anche lui in America e diventa sceriffo insieme a Roy. Il film si conclude cos\u00ec con i due che si allontanano per affrontare una nuova banda di ladri di treni.\nSeguito.\nIl film ha avuto un seguito nel 2003, sempre interpretato da Jackie Chan: \"2 cavalieri a Londra\" (\"Shanghai Knights\").\nCuriosit\u00e0.\nIl nome del personaggio interpretato da Jackie Chan, Chon Weng, \u00e8 una storpiatura di John Wayne, o di ."}
{"id": "2012997", "revid": "1543377", "url": "https://it.wikipedia.org/wiki?curid=2012997", "title": "Municipalit\u00e0 locale di Lephalale", "text": "Lephalale \u00e8 una municipalit\u00e0 locale (in inglese Lephalale Local Municipality) appartenente alla municipalit\u00e0 distrettuale di Waterberg della provincia del Limpopo in Sudafrica.\nIl suo territorio si estende su una superficie di ed \u00e8 suddiviso in 12 circoscrizioni elettorali (\"wards\"). Il suo codice di distretto \u00e8 LIM362.\nGeografia fisica.\nConfini.\nLa municipalit\u00e0 locale di Lephalale confina a nord con quella di Musina (Vhembe),\na est con quella di Blouberg (Capricorn) e Mogalakwena, a sud con quelle di Modimolle e Thabazimbi e a nord e a ovest con il Botswana."}
{"id": "2013010", "revid": "2108263", "url": "https://it.wikipedia.org/wiki?curid=2013010", "title": "Kre\u0161imir I di Croazia", "text": "Era uno dei Trpimirovi\u0107.\nSuccedette a suo padre Trpimir II col titolo di re. Amministr\u00f2 lo Stato, come suo padre, in modo che fosse sempre una grande potenza militare. Dopo la sua morte, i suoi due figli, prima Miroslav e poi Mihajlo Kre\u0161imir II, divennero re, dopo una lunga battaglia per la successione al trono durante la quale Klonimirovic di Serbia assedi\u00f2 il confine del Vrbas e i Narentini occuparono Lissa e Lagosta, sottraendole al dominio croato."}
{"id": "2013011", "revid": "161374", "url": "https://it.wikipedia.org/wiki?curid=2013011", "title": "Lephalale Local Municipality", "text": ""}
{"id": "2013013", "revid": "599013", "url": "https://it.wikipedia.org/wiki?curid=2013013", "title": "Luis G\u00f3mez", "text": "Carriera.\nClub.\n\"El Chino\" G\u00f3mez debutta nel 1992, a 20 anni, nel Barcelona Sporting Club di Guayaquil. Nel 1993 si trasferisce al Deportivo Quito, dove rimane per un solo anno prima di tornare al Barcelona. Nel 1999 passa per una stagione in Argentina, al Ferro Carril Oeste insieme al suo ex compagno di squadra Nicol\u00e1s Asencio. Mentre l'attaccante disputa 19 partite, le apparizioni di G\u00f3mez si riducono a tre. Nel 2000 torna al Barcelona, rimanendoci fino al 2003. Dal 2004 al 2005 gioca per l'LDU Quito, e si ritira nell'Universidad Cat\u00f3lica del Ecuador nel 2006.\nNazionale.\nPer la nazionale di calcio ecuadoriana, ha fatto parte della lista di 23 convocati al , totalizzando 12 presenze dal 2001 al 2003."}
{"id": "2013014", "revid": "767487", "url": "https://it.wikipedia.org/wiki?curid=2013014", "title": "The Tide and Its Takers", "text": "The Tide and Its Takers \u00e8 il quinto album della band metalcore 36 Crazyfists. \u00c8 stato pubblicato il 27 maggio 2008. La band ha girato un video per il singolo \"We Gave It Hell\", con la direzione di Soren, che precedentemente ha lavorato per le band Behemoth e Unhearth. Il video \u00e8 stato pubblicato su YouTube il 6 maggio 2008. L'album ha raggiunto la 155 posizione nel Billboard 200 nella prima settimana di vendita, quarto nel Heat Seekers, ventitreesima nel Hard Rock, e undicesima ne Indie Albums."}
{"id": "2013018", "revid": "111274418", "url": "https://it.wikipedia.org/wiki?curid=2013018", "title": "Hector Hodler", "text": "Figlio del pittore Ferdinand Hodler, si avvicin\u00f2 molto giovane all'Esperanto insieme a Edmond Privat, suo compagno di scuola, con cui fond\u00f2 la rivista \"Juna Esperantisto\". \nScrisse anche articoli per \"Tra La Mondo\" nonch\u00e9 una traduzione del racconto \"Paolo e Virginia\" di Bernardin de Saint Pierre (1905).\nDall 1907 al 1920 diresse la rivista \"Esperanto\" di Paul Berthelot, uno dei giornali pi\u00f9 importanti all'interno della comunit\u00e0 esperantista, firmando i suoi articoli.\n\"A R\". Hodler fond\u00f2, insieme ad altri esperantisti (tra cui Th\u00e9ophile Rousseau) l'Associazione Universale Esperanto (28 aprile 1908). Divenuto Direttore generale e Vicepresidente dell'UEA, ebbe tra i suoi collaboratori Eduard Stettler ed Edmond Privat.\nDurante la prima guerra mondiale Hodler, insieme con l'allora segretario dell'UEA Hans Jakob organizz\u00f2 la gestione di servizi rivolti a civili e prigionieri di guerra\nAlla sua morte, lasci\u00f2 in eredit\u00e0 all'UEA la rivista \"Esperanto\" e la propria biblioteca, che fu in seguito ribattezzata Biblioteca Hector Hodler ed \u00e8 oggi una delle pi\u00f9 ricche biblioteche di esperanto al mondo."}
{"id": "2013020", "revid": "1543377", "url": "https://it.wikipedia.org/wiki?curid=2013020", "title": "Cinema Teatro Lux", "text": "Il Cinema Teatro Lux \u00e8 un complesso polivalente situato a Pisa.\nLa sede del Cinema Teatro Lux \u00e8 ricavata dalla cappella del Santissimo Salvatore, edificata agli inizi del Trecento, accanto alla duecentesca Chiesa di Santa Caterina d'Alessandria, per ospitare la Compagnia della Croce. Tra il Cinquecento e il Seicento la confraternita, acquisita la denominazione di Compagnia del Crocione, ampli\u00f2 l'edificio fino alle dimensioni attuali.\nNel 1782 la confraternita fu soppressa, al pari di tutte le confraternite e corporazioni di arti e mestieri, per decreto del granduca Pietro Leopoldo di Lorena, e la struttura pass\u00f2 sotto la giurisdizione delle autorit\u00e0 civili e successivamente sotto quella del Comune di Pisa.\nDopo essere stata utilizzata come deposito per la \"biancheria\" della luminaria allestita per la ricorrenza di San Ranieri, nel 1928 la cappella torn\u00f2 in propriet\u00e0 dell'adiacente Seminario, e quindi trasformata in teatro: qui svolse la sua attivit\u00e0 la compagnia parrocchiale diretta da Domenico Sartori. Devastato dai fascisti nel 1931, il teatro venne adibito a palestra per le lezioni di educazione fisica della scuola di Santa Caterina.\nNel 1946 riprese l'attivit\u00e0 come sala cinematografica con la denominazione di Cinema Lux e la sua attivit\u00e0 \u00e8 continuata fino al 1985. L'attuale redazione \u00e8 dovuta al restauro realizzato nel 2000-2001.\nLa Compagnia del TeatroLux nasce come strumento stabile produttivo del Cinema Teatro Lux di Pisa, recentemente recuperato a una rinnovata vita di luogo di spettacolo, cultura e sperimentazione didattica. Essa aderisce a TIR, Teatri in Rete Tematica per un Centro di Formazione e Servizi per lo Spettacolo (2001-2003).\nIl progetto triennale della Compagnia del TeatroLux \u00e8 \"Drammaturgia d'autore: teatro e letteratura in Toscana\". Esso prevede la messa in scena di testi teatrali e di elaborazioni drammaturgiche di secondo grado, ovvero tratte da testi letterari, di autori toscani del Novecento o di autori che in Toscana abbiano vissuto o da essa abbiano tratto ispirazione.\nIl Cinema Teatro Lux si caratterizza, rispetto agli spazi teatrali tradizionali, come luogo di scena, luogo di metamorfosi, dove si entra in un ambiente che cambia a seconda dello spettacolo o dell'evento.\nL'atrio, aperto sulla piazza Santa Caterina, \u00e8 inoltre riservato all'informazione e al ritrovo. \u00c8 un luogo d'incontro dove \u00e8 possibile fare esperienza della produzione artistica in tutte le sue espressioni e linguaggi; produzione artistica intesa come produzione di esperienza, come trasmissione di saperi e comunicazione fra le diverse generazioni."}
{"id": "2013021", "revid": "1305772", "url": "https://it.wikipedia.org/wiki?curid=2013021", "title": "Museo dell'aeronautica", "text": ""}
{"id": "2013026", "revid": "2108263", "url": "https://it.wikipedia.org/wiki?curid=2013026", "title": "Miroslav di Croazia", "text": "Era il figlio maggiore di Kre\u0161imir I e gli succedette al trono croato nel 945. Durante il suo governo la Croazia fu sconvolta da una guerra civile fomentata dai sostenitori di suo fratello Mihajlo che ritenevano costui il legittimo erede al trono.\nLa flotta navale croata fu ridotta a sole 30 unit\u00e0 navali. I soldati e la cavalleria di Miroslav subirono inoltre pesanti perdite fino a quando il re non fu ucciso dal \"ban\" Pribin nel 949 e il trono fu preso dal fratello di Miroslav Mihajlo."}
{"id": "2013029", "revid": "1305772", "url": "https://it.wikipedia.org/wiki?curid=2013029", "title": "I7", "text": ""}
{"id": "2013033", "revid": "984922", "url": "https://it.wikipedia.org/wiki?curid=2013033", "title": "Rio Cigna", "text": "Il Rio Cigna \u00e8 un corso d'acqua affluente del Torrente Ugione a carattere fortemente torrenziale, completamente integrato nel comune di Livorno. Il regime molto basso fa s\u00ec che d'estate il rio si secchi completamente; le piene torrenziali si verificano in inverno ed in primavera.\nIl corso del Rio Cigna.\nIl Rio Cigna nasce presso la frazione livornese di Limoncino, sul versante ovest del Monte \"La Poggia\", a 120 metri sul livello del mare. Nel primo tratto viene chiamato \"Rio Cigno\".\nGrazie ad una discesa rapida, in un solo chilometro scende fino a 50 metri, raggiungendo una vecchia fabbrica di Cheddite. Mentre intraprende una lenta curva verso nord, attraversa nell'ordine le localit\u00e0 di \"Panche\" e Salviano. Da qui in poi il corso d'acqua assume la denominazione di \"Rio Cigna\", mentre il letto diventa un fosso ben scavato, con sponde in calcestruzzo armato.\nNei 3 chilometri a seguire, il Rio passa parallelamente alla Stazione di Livorno e al quartiere \"Cigna\", dove riceve il suo unico affluente, il \"Rio Cignolo\". Intraprende poi una curva verso ovest, presso la localit\u00e0 di Santo Stefano ai lupi per poi aggirare l'omonimo cimitero.\nOrmai presso il porto, il Rio Cigna confluisce nel Torrente Ugione (4\u00a0m s.l.m.) prima che questo, a sua volta, si riversi nella darsena Ugione, una delle pi\u00f9 interne del Porto di Livorno."}
{"id": "2013040", "revid": "729019", "url": "https://it.wikipedia.org/wiki?curid=2013040", "title": "Muscolo grande psoas", "text": "Il muscolo grande psoas (\"musculus psoas major\") \u00e8 un muscolo fusiforme, che insieme al muscolo iliaco compone il muscolo ileopsoas. Con il muscolo piccolo psoas \u00e8 classificato come \"muscolo interno dell'anca\".\nOrigine e inserzione.\nHa una componente superficiale e una profonda:\n1. La porzione superficiale origina dal corpo della dodicesima vertebra toracica, dai corpi delle prime quattro vertebre lombari e dai dischi intervertebrali interposti.\n2. La porzione profonda origina dai processi trasversi di tutte le vertebre lombari.\nLe due porzioni si fondono poco dopo l'origine e si portano inferiormente e anteriormente nella pelvi, giungendo fino al di sotto del legamento inguinale dove si unisce al muscolo iliaco, insieme al quale si impegna all'interno della lacuna neuromuscolare in compagnia dei nervi femorale e cutaneo laterale della coscia (entrambi nervi periferici collaterali del plesso lombare). Si inserisce sul piccolo trocantere del femore. Costituisce, sulla faccia anteriore della coscia, la porzione laterale del pavimento del triangolo di Scarpa, insieme al muscolo pettineo che ne costituisce la porzione mediale.\nAzione.\nIl muscolo grande psoas, prendendo punto fisso sulla colonna e sul bacino, \u00e8 il principale muscolo flessore della coscia che inoltre adduce ed extraruota. Se prende il punto fisso sul femore flette il tronco e lo inclina dal proprio lato.\nInnervazione.\nCome il muscolo ileopsoas, \u00e8 innervato da rami del plesso lombare da L1 a L3 (in alcuni casi si ha anche l'intervento di L4)."}
{"id": "2013044", "revid": "599013", "url": "https://it.wikipedia.org/wiki?curid=2013044", "title": "Ra\u00fal Guerr\u00f3n", "text": "Carriera.\nClub.\nHa giocato per il Deportivo Quito dal 1994 al 1997 e dal 1999 al 2004, prima di passare all'Universidad Cat\u00f3lica del Ecuador nel 2006. \nNazionale.\nPer la nazionale di calcio ecuadoriana, ha fatto parte della lista di 23 convocati al , totalizzando 34 presenze dal 2000 al 2004."}
{"id": "2013048", "revid": "1318658", "url": "https://it.wikipedia.org/wiki?curid=2013048", "title": "Varig (disambigua)", "text": ""}
{"id": "2013052", "revid": "2108263", "url": "https://it.wikipedia.org/wiki?curid=2013052", "title": "Mihajlo Kre\u0161imir II", "text": "Mihajlo Kre\u0161imir era il figlio minore di Kre\u0161imir I e fratello di Miroslav, e gli succedette nel 945.\nIn una guerra civile fra Mihajlo e Miroslav quest'ultimo fu ucciso nel 949, e Mihajlo Kre\u0161imir gli prese il posto al torno. Mihajlo govern\u00f2 fino alla sua morte e suo fratello Stjepan Dr\u017eislav gli succedette.\nIl regno dei Croati raggiunse la massima espansione sotto il governo di Mihajlo. Dal 968 fu annessa la Bosnia su cui lo Stato esercit\u00f2 il controllo totale, avendo pacificato le trib\u00f9 locali. Mihajlo e sua moglie Elena di Zara stabilirono inoltre buone relazioni con le citt\u00e0 della Dalmazia. Jelena costru\u00ec un mausoleo familiare a Salona e sopravvisse al marito per sette anni. Alla fine del XIX secolo fu trovato il suo sepolcro in cui la donna era definita col titolo di \"regina\"."}
{"id": "2013054", "revid": "819238", "url": "https://it.wikipedia.org/wiki?curid=2013054", "title": "Stazione Leopolda (Pisa)", "text": "La stazione Leopolda \u00e8 stata la prima stazione ferroviaria costruita a Pisa, dopo la dismissione riadibita a complesso polivalente.\nStoria.\nLa Leopolda, stazione della prima ferrovia granducale realizzata in Toscana (la Livorno-Pisa), sorse su progetto di Giuseppe Martelli e fu inaugurata nel 1844.\nDopo l'approvazione del piano urbanistico redatto da Vincenzo Micheli, nel 1871, e la successiva realizzazione della stazione di Pisa Centrale, la Leopolda continu\u00f2 a essere utilizzata come scalo merci fino al 1929. Da allora, fino al 1993, fu sede del mercato ortofrutticolo.\nNel 1996 furono avviati lavori di recupero della struttura. La Leopolda \u00e8 un centro di aggregazione con spazi diversificati per attivit\u00e0 culturali e sociali, propone attivit\u00e0 organizzate direttamente e ospita iniziative promosse da altri soggetti. La sua fisionomia \u00e8 dunque quella di un moderno centro multifunzionale gestito dall'Associazione Casa della Citt\u00e0 Leopolda in cui si raccolgono oltre 50 associazioni di Pisa.\nStrutture e impianti.\nNello spazio storico del fabbricato viaggiatori (due navate di uguali dimensioni separate da un'arcata - le due navate possono essere impiegate separatamente - per un totale di in grado di accogliere fino a persone) vengono ospitati eventi interdisciplinari (convegni, fiere, mostre, spettacoli, cene di gala) e numerosi laboratori; negli edifici adiacenti un centro multimediale, una fumettoteca, una ludoteca e una sala-prove per il teatro, la danza e la musica. Quest'ultimo spazio ha il pavimento in legno ed \u00e8 dotato di una grossa apertura sul cortile che consente di organizzare attivit\u00e0 che prevedono uno scambio tra l'interno e l'esterno."}
{"id": "2013057", "revid": "1305772", "url": "https://it.wikipedia.org/wiki?curid=2013057", "title": "I8", "text": ""}
{"id": "2013058", "revid": "88740", "url": "https://it.wikipedia.org/wiki?curid=2013058", "title": "Stazione Leopolda", "text": ""}
{"id": "2013060", "revid": "228587", "url": "https://it.wikipedia.org/wiki?curid=2013060", "title": "Casa Grande", "text": ""}
{"id": "2013061", "revid": "767487", "url": "https://it.wikipedia.org/wiki?curid=2013061", "title": "In the Skin", "text": "In The Skin \u00e8 l'album debutto della band metalcore 36 Crazyfists. Appena cominciato a conoscerli nel 1997, l'album \u00e8 stato pubblicato come LP con la casa discografica Roadrunner Records."}
{"id": "2013064", "revid": "1652635", "url": "https://it.wikipedia.org/wiki?curid=2013064", "title": "Nicola Sole (poeta)", "text": "Biografia.\nNacque a Senise, provincia di Potenza, nel 1821 da Biagio Antonio e Raffaela Durso ma, a causa della prematura morte del padre, venne affidato e istruito dallo zio arciprete Giuseppe Antonio Sole. Nel 1831 venne mandato al seminario di Tursi, dove studi\u00f2 fino al 1835. Nel 1836 inizi\u00f2 a praticare studi di medicina, applicandosi prima presso San Chirico Raparo e poi a San Giorgio Lucano. All'et\u00e0 di 19 anni si trasfer\u00ec a Napoli, studiando inizialmente medicina per poi passare a giurisprudenza, in cui consegu\u00ec la laurea nel 1845. \nNel frattempo inizi\u00f2 a dedicarsi alla letteratura ed a frequentare importanti salotti letterari dell'epoca, dove era predominante in politica la corrente neoguelfa di Gioberti. Si trasfer\u00ec a Potenza dove inizi\u00f2 ad esercitare la professione di avvocato. Una causa che lo rese celebre fu la difesa di una donna, Giulia Pavese, che uccise il suocero dopo aver subito abusi e riusc\u00ec a far assolvere l'accusata, sostenendo la tesi che il delitto era stato compiuto per ragioni d'onore.\nPartecip\u00f2 ai moti del 1848, acclamando pubblicamente la necessit\u00e0 della Costituzione. Caduto vittima della reazione di Ferdinando II, fu latitante tra il 1849 ed il 1852. Ma nel 1853, su invito del fratello sacerdote, si costitu\u00ec chiedendo ed ottenendo l'amnistia. A causa di ci\u00f2 venne emarginato dai suoi stessi compatrioti e si ritir\u00f2 a Senise dove visse in completo isolamento, focalizzandosi sulla lettura e lo studio. In seguito rientr\u00f2 a Napoli, dove continu\u00f2 la professione di avvocato e la pubblicazione di poesie. Infine torn\u00f2 definitivamente nel suo paese natale, dove mor\u00ec nel 1859 a causa della tubercolosi.\nOpere.\nAutore di poesie e soprattutto di sonate, fra i suoi scritti si ricordano gli \"Affetti ed armonie giovanili del conte Francesco Genoino\" (1844), la versificazione italiana del \"Cantico dei Cantici\" del Vecchio Testamento (1855), i \"Pensieri poetici sulla eloquenza del foro penale\" (1856). Nicola Sole \u00e8 anche l'autore de \"L'arpa Lucana\", un libro di poesie edito nel 1848, e in cui manifesta la sua personalit\u00e0 patriottica, oltre ai \"Canti\" che, usciti nel 1858, vennero ripubblicati postumi, nel 1896, per cura di Bonaventura Zumbini. \nLa lirica \"Sulla tomba di Alessandro Poerio\" venne definita da Marc Monnier come \u00abuno dei pi\u00f9 bei gridi di guerra che abbiano rimbombato in Italia\u00bb. \"Addio a Giuseppe Verdi\" venne dedicata al compositore quando lasci\u00f2 Napoli, amareggiato per essersi visto negare la rappresentazione dell'opera \"Un ballo in maschera\", considerata oltraggiosa dalla censura borbonica. Come ringraziamento, Verdi music\u00f2 una sua lirica: \"La preghiera del poeta\".\nGli ultimi periodi furono tristi. Sole, che gi\u00e0 si alien\u00f2 non poche simpatie dopo i moti falliti del 1848, venne aspramente criticato dai liberali per aver composto la \"Danza Augurale\" (musicata da Saverio Mercadante) per il matrimonio di Francesco II di Borbone e Maria Sofia di Baviera, eseguita alla presenza dei sovrani al San Carlo di Napoli nel luglio 1859. Forse le accuse di tradimento, forse l'accoglienza negativa dell'opera da parte dei letterati e forse la tubercolosi che lo affliggeva, lo spinsero a ritirarsi nel paese natio dove pass\u00f2 gli ultimi giorni della sua breve vita. Bench\u00e9 un personaggio controverso, il filosofo Edmondo Cione lo consider\u00f2 \u00abla pi\u00f9 significativa figura del nazionalismo letterario e filosofico italiano\u00bb."}
{"id": "2013065", "revid": "122412934", "url": "https://it.wikipedia.org/wiki?curid=2013065", "title": "Monte Aia dei Diavoli", "text": "Il monte Aia dei Diavoli \u00e8 una montagna del gruppo delle Colline Metallifere, alta 875\u00a0m. Vi nascono numerosi fiumi, quali il Cornia ed alcuni affluenti del Cecina."}
{"id": "2013068", "revid": "6923", "url": "https://it.wikipedia.org/wiki?curid=2013068", "title": "Partia", "text": "La Partia (in antico persiano Parthava) era una satrapia dell'impero achemenide, e in seguito di quello sassanide. I confini della Partia erano i monti Kopet Dag a nord (oggi il confine tra Iran e Turkmenistan) e il deserto Dasht-e-Kavir a sud. Confinava con la Media a occidente, con l'Ircania a nord-ovest, con la Margiana a nord-est, e con l'Aria a sud-est.\nIl termine \"Partia\" deriva dal latino \"Parthia\", che a sua volta deriva dall'antico persiano \"Parthava\"; quest'ultimo termine in lingua partica significava \"dei Parti\" che erano un popolo iraniano. Nel periodo ellenistico la Partia era anche nota come \"Parthyaea\".\nTerritorio.\nLa Partia era una regione del Medio Oriente che pi\u00f9 o meno corrispondeva all'attuale parte nord-orientale dell'Iran (a sud-est del Mar Caspio). Il clima caldo e l'ambiente quasi totalmente montuoso e occupato da steppe non erano molto adatti all'agricoltura. L'economia della popolazione di questa regione era basata essenzialmente sulla pastorizia e sui commerci con l'Oriente (era infatti una zona di transito per la Via della Seta).\nIn periodo arsacide, la Partia fu unita con l'Ircania a formare un'unica unit\u00e0 amministrativa, e per tale motivo l'Ircania \u00e8 spesso considerata una parte della Partia propriamente detta.\nIl territorio originario dei Parti, denominato \"Partia\", era circondata interamente dal deserto. Delimitata ad est dagli \"Arii\", a sud dalla \"Carmania\", ad ovest lo era dalla Media ed a nord dall'\"Ircania\".\nCapitale dell'antica \"Partia\" era \"Hecatompylos\" (letteralmente \"citt\u00e0 delle cento porte\"), al centro del territorio originario. Altre importanti citt\u00e0 di quella che una volta rappresentava una satrapia dell'Impero degli Achemenidi, e quindi territorio originario degli antichi \"Parthi\" erano: Calliope e \"Issatis\" (nella parte occidentale, a protezione dei Medi), \"Pyropum\" (nella parte sud-est), \"Maria\" (a sud-est), Arsace ed \"Alexandria\" (nella regione della \"Nisiaea\").\nIn linea di principio i Parti non seguirono il modello urbanistico greco-romano, che prevedeva lo sviluppo delle citt\u00e0 su pianta ortogonale, al contrario preferirono uno sviluppo su base circolare.\nPopolazioni.\nSecondo le fonti di Strabone, i Dahae Aparni originavano da quella parte dei Dahae che risiedevano a nord del Lago Meotide, noti come Parii. Ma, precisa Strabone, non vi \u00e8 uniforme consenso su tale teoria, e taluni sostengono che i Dahae fossero una parte dei Sciti che risiedevano nei dintorni della Meotide.\nStoria.\nPeriodo achemenide.\nLa Partia compare per la prima volta come entit\u00e0 politica nelle liste achemenidi delle province (\"satrapie\") sotto la loro dominazione. Precedentemente alla dominazione achemenide, la Partia sembrerebbe essere stata sotto il controllo dei Medi, e testi assiri del VII secolo a.C. menzionano una nazione chiamata Partakka o Partukka (sebbene questo non implichi per forza \"che debba coincidere topograficamente con la successiva Partia\").\nUn anno dopo la vittoria ottenuta da Ciro il Grande sul re dei Medi Astiage, la Partia divenne una delle prime province a riconoscere la sovranit\u00e0 di Ciro, \"e ci\u00f2 rese sicuri i domini orientali di Ciro e gli permise di condurre la prima delle sue campagne imperiali\u00a0\u2013 contro Sardis.\" Secondo fonti greche, durante il regno di Dario I, nel 522/521 a.C., la Partia si rivolt\u00f2 ai Persiani, alleandosi con il re dei Medi, anch'essi ribellatosi al giogo persiano, Fraorte. Il satrapo persiano, Istaspe, si scontr\u00f2 con i ribelli a Vishpauzatish, dove li vinse l'8 marzo 521. Dopo aver ricevuto rinforzi, sconfisse definitivamente i ribelli e la Partia venne pacificata.\nLa prima menzione della Partia nelle fonti indigene persiane si trova nell'iscrizione Behistun di Dario I, dove la Partia \u00e8 elencata (nel tipico senso orario iraniano) tra le satrapie in prossimit\u00e0 della Drangiana. L'inscrizione \u00e8 stata datata al c. 520\u00a0a.C. Il centro amministrativo della satrapia \"potrebbe essere stata a [quella che sarebbe stata in seguito nota come] Hecatompylos\". I Parti compaiono anche nella lista dei popoli sudditi degli Achemenidi inserita da Erodoto nella sua opera; lo storico greco considera i Parti, Corasmiani, Sogdiani e Arii come popoli di una singola satrapia (la sedicesima), e narra che dovevano versare al re achemenide un tributo annuale di 300 talenti d'argento. Le informazioni fornite da Erodoto sulla Partia non hanno mancato di generare perplessit\u00e0 negli studiosi moderni.\nNella Battaglia di Gaugamela combattuta nel 331\u00a0a.C. tra gli eserciti di Dario III e di Alessandro Magno, combatt\u00e9 al servizio di Dario III un'unit\u00e0 di Parti comandata da Frataferne, all'epoca satrapo della Partia. In seguito alla sconfitta di Dario III, Frataferne si sottomise ad Alessandro, cedendogli il controllo della Partia al suo arrivo nella zona nell'estate del 330 a.C. Frataferne fu poi riassunto come satrapo della Partia dallo stesso Alessandro.\nPeriodo seleucide.\nDopo la caduta della dinastia achemenide ad opera di Alessandro Magno, la Persia fu governata dai Seleucidi. Dopo la morte di Alessandro Magno, il governo della Partia fu affidato, nel contesto della cosiddetta \"spartizione di Babilonia\" (323 a.C.), a Nicanore di Stagira; il precedente satrapo, Frataferne, divenne satrapo dell'Ircania. Alla spartizione di Triparadiso (320 a.C.), il governo della Partia venne affidato a Filippo, in precedenza satrapo della Sogdiana. Alcuni anni dopo, la provincia fu invasa da Peitone, governatore della Media Magna, che in seguito tent\u00f2 di far innalzare al titolo di governatore della regione suo fratello Eudamo. Peitone e Eudamo furono per\u00f2 detronizzati, e la Partia rimase una satrapia indipendente.\nNel 316\u00a0a.C., Stasandro, un vassallo di Seleuco I Nicatore e governatore della Battria (e, sembrerebbe, anche dell'Aria e della Margiana), fu nominato satrapo della Partia. Per i successivi sessant'anni, la Partia divenne parte dell'Impero seleucide, venendo governata da vari satrapi dipendenti dal re seleucide. Lo scarso interesse di questi monarchi per i loro territori orientali si concretizz\u00f2 subito nello spostamento della capitale da Seleucia, in Mesopotamia, ad Antiochia, in Siria, accentuando quindi la divisione tra l'elemento greco e quello persiano dell'impero. Ne approfittarono alcuni satrapi delle province pi\u00f9 orientali, Partia e Battriana, che si resero indipendenti.\nAndragora (morto nel 238 a.C.) fu l'ultimo satrapo seleucide della provincia di Partia, sotto i regni di Antioco I Soter e Antioco II Theos. Nel 247\u00a0a.C., Andragora approfitt\u00f2 del fatto che i Seleucidi erano impegnati nella terza guerra siriaca con l'Egitto e riusc\u00ec ad ottenere l'indipendenza dall'Impero seleucide.\nNel frattempo, \"un uomo chiamato Arsace, di origini scite o battriane, [fu] eletto capo dei Parni\", una popolazione di stirpe iraniana proveniente dalla valle del fiume Tajen/Tajend, a sud-est del Mar Caspio. In seguito alla secessione della Partia dall'Impero seleucide e la conseguente perdita del sostegno militare seleucide, Andragora ebbe notevoli difficolt\u00e0 nel difendere i propri confini, e intorno al 238\u00a0a.C.\u00a0\u2013 condotti da \"Arsace e dal fratello Tiridate\"\u00a0\u2013 i Parni invasero la Partia, impadronendosi dell'Astabene (Astawa), la regione settentrionale della Partia, la cui capitale amministrativa era Kabuchan (o Kuchan).\nIn breve tempo i Parni conquistarono il resto della Partia, detronizzando e uccidendo Andragora. Anche se una prima spedizione punitiva seleucide per riconquistare la regione, condotta da Seleuco II, fu fallimentare, i Seleucidi riuscirono a ristabilire, condotti da Antioco III il Grande, il controllo indiretto della Partia nella spedizione del 209\u00a0a.C. Il successore di Arsace (o Tiridate), Arsace II, fu costretto ad accettare il titolo di vassallo dei Seleucidi, e fu solo sotto il regno di Fraate I, che gli Arsacidi/Parni riuscirono a ristabilire la propria indipendenza.\nPeriodo partico.\nNel 238 a.C. la Partia fu invasa dai Parni, una popolazione nomade facente parte della confederazione Dahae. Essi, condotti dal loro re Arsace, detronizzarono il satrapo ribelle Andragora e si impadronirono della regione, fondando cos\u00ec l'Impero partico:\nNon molto tempo dopo, Arsace I si insignor\u00ec anche dell'Ircania, e, pertanto, incoronato re, reclut\u00f2 un consistente esercito, temendo sia Seleuco che il re dei Greco-Battriani Diodoto. Ma, spentosi Diodoto, strinse un'alleanza con suo figlio, Diodoto II; e, non molto tempo dopo, scontrandosi con il re seleucide Seleuco, che aveva tentato di riconquistare la regione, lo sconfisse in battaglia cos\u00ec sonoramente che i Parti celebrarono per secoli interi la data memorabile della battaglia, in quanto data dell'inizio della loro libert\u00e0.\nSempre Giustino narra che Seleuco, essendo richiamato in Asia da nuovi conflitti interni, permise ad Arsace di continuare a governare la Partia con una certa tranquillit\u00e0. Secondo Giustino, Arsace, avendo fondato un regno, ed essendo diventato non meno memorabile presso i Parti di Ciro presso i Persiani e Alessandro presso i Macedoni, per\u00ec in et\u00e0 avanzata; e che i Parti, per onorare la sua memoria, decisero che da quel momento in poi tutti i re dei Parti si sarebbero chiamati Arsace, anche se potevano scegliersi un secondo nome.\nAd Arsace, secondo Giustino, succedette il figlio Arsace II. Secondo invece Arriano, autore di una \"Parthica\" di cui sono rimasti solo frammenti, ad Arsace sarebbe succeduto il fratello Tiridate I, e il terzo re dei Parti sarebbe stato il figlio di quest'ultimo, Artabano I. Secondo Wolski andrebbe dato maggior credito alla versione di Giustino e respinto il racconto di Arriano: secondo Wolski Tiridate I sarebbe stato un sovrano leggendario, e Arsace I avrebbe in realt\u00e0 regnato dal 246 a.C. fino al 211 a.C., succeduto da Arsace II. Accettando la tesi di Wolski, molta della storiografia moderna ha etichettato Tiridate I come sovrano leggendario, affermando che ad Arsace I succedette immediatamente il figlio Arsace II. Tuttavia, di recente, \u00e8 stata rinvenuta un'ostraca che afferma che Friapazio era \"figlio del nipote di Arsace\"; dato che Friapazio era figlio di Artabano I (chiamato Arsace II da Giustino), l'ostraca afferma in pratica che Artabano I (o Arsace II) era nipote di Arsace, e quindi figlio del fratello (Tiridate secondo Arriano). Sulla base di quest'ostraca, Bivar conclude che la versione di Arriano non pu\u00f2 essere respinta del tutto, dato che l'ostraca conferma che Artabano I (o Arsace II) non era figlio di Arsace, bens\u00ec figlio del fratello, confermando almeno in parte il racconto di Arriano.\nNel 210 a.C./209 a.C., Arsace II dovette affrontare il tentativo di riconquista della Partia ad opera di Antioco III il Grande, figlio di Seleuco: costui, alla testa di centomila fanti e ventimila cavalieri, aveva invaso la regione. Alla fine Arsace II fu costretto a diventare re vassallo dei Seleucidi. Il ritorno di Antioco III il Grande in Siria e il declino progressivo dell'Impero seleucide permise tuttavia i Parti di affrancarsi dal vassallaggio e anzi a strappare ai Seleucidi, sotto il regno di Mitridate III il Grande (171 a.C.-138 a.C.) la Persia e la Mesopotamia, divenendo cos\u00ec, al pari di Roma, uno degli Imperi pi\u00f9 potenti dell'epoca.\nAnche se gli Arsacidi solo sporadicamente ponevano la propria residenza in Partia, la loro base di potere era proprio l\u00ec, in quanto era l\u00ec che risiedevano le famiglie feudali partiche, da cui gli Arsacidi ottenevano il sostegno militare e finanziario necessario per reggere il loro impero. In cambio del loro sostegno agli Arsacidi, queste famiglie feudali ricevettero larghi tratti di terra nei primi territori conquistati, in prossimit\u00e0 della Partia, che erano governati da esponenti della nobilt\u00e0 partica in qualit\u00e0 di governatori provinciali. Le pi\u00f9 larghe di queste citt\u00e0-stato erano Kuchan, Semnan, Gorgan, Merv, Zabol e Yazd.\nDal 105\u00a0a.C. circa in poi, l'influsso delle famiglie nobili partiche nel governo dello stato era tale che essi frequentemente osavano opporsi al loro monarca, risultando pertanto un fattore destabilizzante che si sarebbe alla fine provato decisivo nella caduta della dinastia.\nDal 130\u00a0a.C. ca. in poi, la Partia sub\u00ec per diverso tempo le incursioni a fini di saccheggio compiute da numerose trib\u00f9 nomadi, tra cui i Saka, i Yueh-chi, e i Massageti. A tali incursioni, i re arsacidi risposero intervenendo personalmente alla testa dei propri eserciti, anche quando correvano pericoli pi\u00f9 seri da parte dell'Impero seleucide e, in seguito, da Roma, che minacciavano le frontiere occidentali dell'Impero (come accadde con Mitridate I). Nel tentativo di difendere l'Impero contro i nomadi, Fraate II e Artabano I furono vinti e uccisi in battaglia dagli invasori.\nIntorno al 32\u00a0a.C., scoppi\u00f2 una guerra civile, allorch\u00e9 un certo Tiridate si rivolt\u00f2 contro Fraate IV, probabilmente con il sostegno della nobilt\u00e0 che Fraate aveva in precedenza perseguitato. La rivolta fu inizialmente vittoriosa, ma nel 25\u00a0a.C. fu repressa dal re legittimo. Nell'8 d.C., la nobilt\u00e0 partica riusc\u00ec ad insediare sul trono il loro candidato, Vonone, che tuttavia fu ben presto detronizzato in favore di Artabano II, che sembrerebbe essere stato un aristocratico partico non appartenente alla dinastia arsacide, che per\u00f2 non riusc\u00ec a consolidare la sua posizione.\nA partire dal II secolo d.C., le guerre con Roma e con i nomadi, e le lotte interne tra la nobilt\u00e0 partica avevano indebolito gli Arsacidi al punto che non riuscivano pi\u00f9 a difendere i territori da loro sottomessi. I vassalli dell'Impero ne approfittarono ottenendo una sempre pi\u00f9 crescente autonomia dagli Arsacidi e nell'aprile 224 gli Arsacidi furono detronizzati dalla dinastia sasanide, che in precedenza reggeva un regno vassallo dei Parti localizzato nell'Iran sudoccidentale.\nPeriodo sasanide.\nSotto la dominazione sasanide, la Partia fu incorporata nella provincia del Khorasan, e, pertanto, cess\u00f2 di esistere come entit\u00e0 politica. Diversi esponenti della nobilt\u00e0 partica continuarono ad opporre resistenza alla dominazione sasanide per qualche tempo, ma la maggior parte di essi accettarono la dominazione sasanide fin dai primi tempi. Alcune famiglie rivendicanti la propria discendenza dalle famiglie nobili partiche divennero una istituzione sasanide nota come i \"Sette casati\", cinque delle quali \"con ogni probabilit\u00e0\" non erano partiche, ma avevano alterato i loro alberi genealogici \"in modo da enfatizzare l'antichit\u00e0 delle proprie famiglie\".\nLa Partia rimase sotto la dominazione sasanide fino alla conquista islamica (met\u00e0 del VII secolo)."}
{"id": "2013069", "revid": "767487", "url": "https://it.wikipedia.org/wiki?curid=2013069", "title": "Dandolo Flumini", "text": "Giocava nel ruolo di ala sinistra.\nBiografia.\nHa sposato una siracusana da cui ha avuto tre figli e una figlia.\nDopo il ritiro \u00e8 andato a vivere a Catania, dove ha fatto il funzionario dell'ESE e l'insegnante di matematica e fisica per vent'anni presso il Liceo Scientifico \"Leonardo da Vinci\" di Catania.\nCaratteristiche tecniche.\nEra molto veloce.\nCarriera.\nGiocatore.\nHa iniziato a giocare nella , dal 1936 al 1938, per poi passare in Serie C al . In Salento \u00e8 all'inizio la riserva di Cortesi, ottenendo presto la maglia da titolare. Esordisce in giallorosso il 25 settembre 1938 nella vittoria per 2-0 sulla Pro Italia Bari, partita nella quale segna anche la sua prima rete. Chiude la stagione con 7 reti all'attivo, fra cui quella nel derby contro il del 5 marzo 1939 vinto per 2-1. A causa di un illecito, la squadra retrocede all'ultimo posto in classifica venendo declassata.\nPassato al , coi lagunari gioca una partita in Serie A, quella del 19 novembre 1939 persa in trasferta contro il Milan (2-1). \u00c8 perlopi\u00f9 schierato con la formazione riserve, dove gioca al fianco di Valentino Mazzola.\nDal 1940 al 1943 gioca nuovamente nella M.A.T.E.R. allenata da Fulvio Bernardini. Nella prima stagione la promozione sfuma, mentre viene raggiunta in quella successiva. Dopo la terza stagione, chiusa al 12\u00ba posto, la societ\u00e0 \u00e8 costretta al ritiro per problemi economici.\nNella stagione 1945-1946 veste la maglia del Foligno, conquistando una storica promozione in Serie B che viene vanificata dall'impossibilit\u00e0 finanziaria del club.\nNella stagione 1946-1947 veste la maglia del Siracusa, allenato dall'austriaco Engelbert Koenig e neopromosso in seconda serie, totalizzando complessivamente con gli azzurri 15 reti ed entrando di diritto tra i migliori marcatori in serie B.\nLe ottime prestazioni con Foligno gli permettono di ottenere un contratto con il di Virginio Rosetta, con cui nella stagione 1947-1948 disputa 32 incontri segnando 10 reti ottenendo cos\u00ec la promozione in massima serie dopo aver vinto il campionato.\nDal 1948 al 1950 milita nella , squadra con la quale ottiene la prima espulsione in carriera.\nNella stagione 1950-1951 ottiene un sesto posto con la maglia del Cosenza.\nNella stagione 1951-1952 \u00e8 allenatore-giocatore della Polisportiva Riposto nel campionato di Promozione.\nInsieme a quasi tutta la squadra, nella stagione 1952-1953 passa all'Ibla Patern\u00f2, concludendo l'esperienza con l'esclusione del campionato di Prima Divisione in seguito ad una rissa.\nNella stagione 1953-1954 colleziona 12 presenze condite da 10 reti con la maglia dell'.\nColleziona complessivamente 120 presenze e 55 reti in Serie B.\nAllenatore.\nDal 1956 al 1974 fu pi\u00f9 volte allenatore del , ottenendo un record di longevit\u00e0 su quella panchina.\nNella prima annata vince il campionato da imbattuto. In quell'epoca alla prima fase seguiva una nuova fase a gironi, dove la sua squadra si classifica all'ultimo posto.\nSi congeda dalla squadra dopo la retrocessione in Prima Categoria in seguito allo spareggio contro la Netina deciso dal lancio di una monetina (all'epoca non esistevano i tempi supplementari).\nSuccessivamente allena anche la Canicattina e la gi\u00e0 citata Netina."}
{"id": "2013075", "revid": "599013", "url": "https://it.wikipedia.org/wiki?curid=2013075", "title": "Augusto Porozo", "text": "Carriera.\nClub.\nHa giocato per l'Emelec dal 1993 al 2004, prima di passare all'El Nacional, al 2007.\nNazionale.\nPer la nazionale di calcio ecuadoriana, ha fatto parte della lista di 23 convocati al , totalizzando 38 presenze dal 1999 al 2004."}
{"id": "2013081", "revid": "19366936", "url": "https://it.wikipedia.org/wiki?curid=2013081", "title": "BC Rich", "text": ""}
{"id": "2013087", "revid": "161374", "url": "https://it.wikipedia.org/wiki?curid=2013087", "title": "Aganang", "text": ""}
{"id": "2013088", "revid": "110157", "url": "https://it.wikipedia.org/wiki?curid=2013088", "title": "Drangaj\u00f6kull", "text": "Drangaj\u00f6kull \u00e8 il pi\u00f9 settentrionale dei ghiacciai dell'Islanda. \u00c8 situato a sud-ovest della penisola di Hornstrandir nella regione di Vestfir\u00f0ir e a est del fiordo \u00cdsafj\u00f6r\u00f0ur. Il ghiacciaio copre una superficie di 160 km\u00b2 ad un'altitudine di 925 metri sul livello del mare."}
{"id": "2013090", "revid": "110157", "url": "https://it.wikipedia.org/wiki?curid=2013090", "title": "Teatro Sant'Andrea", "text": "Il Teatro Sant'Andrea \u00e8 uno storico teatro di Pisa sorto nel 1986 per iniziativa del regista pisano Salvatore Ciulla.\nInserito in un edificio dell'XI secolo, la Chiesa di Sant'Andrea Forisportam deve la sua attuale redazione al restauro effettuato nel 1985 su progetto dell'architetto Alessandro Baldassarri.\nGrazie a questo restauro uno spazio teatrale che era rimasto chiuso per circa vent'anni \u00e8 tornato a promuovere iniziative teatrali e artistiche.\nIl Teatro Sant'Andrea si caratterizza per iniziative di promozione, produzione, ricerca e formazione teatrale. Dal 2000 \u00e8 la residenza della compagnia \"I Sacchi di Sabbia\"."}
{"id": "2013096", "revid": "599013", "url": "https://it.wikipedia.org/wiki?curid=2013096", "title": "Baptiste Rheims", "text": "\u00c8 diplomato in ragioneria e, oltre che pilota, \u00e8 anche elettrotecnico e lavora nel settore dei pannelli solari/energie alternative. Risiede a Rognes.\nDopo sette stagioni corse nel Motocross (vincendo pi\u00f9 volte il Campionato di Sud di Francia e giungendo nelle prime posizioni nel Campionato Francese), passa nel 2004 alla Supermoto, dapprima partecipando a qualche gara di Campionato Francese. Da allora ha vinto una coppa europea monomarca KTM e un Campionato Europeo 250cc. \nNel 2008 corre nel Campionato Europeo Open e Francese S2 per il Team Aprilia V2 Racing.\nDal 2009 \u00e8 in sella a una Honda per correre Campionato Francese e Italiano Supermoto S1."}
{"id": "2013098", "revid": "633073", "url": "https://it.wikipedia.org/wiki?curid=2013098", "title": "United States Air Forces in Europe", "text": ""}
{"id": "2013104", "revid": "287204", "url": "https://it.wikipedia.org/wiki?curid=2013104", "title": "Sidhpura", "text": " \nSidhpura \u00e8 una suddivisione dell'India, classificata come \"nagar panchayat\", di 12.996 abitanti, situata nel distretto di Etah, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 37' 60 N e 78\u00b0 52' 60 E e ha un'altitudine di 167 .\nSociet\u00e0.\nEvoluzione demografica.\nAl censimento del 2001 la popolazione di Sidhpura assommava a 12.996 persone, delle quali 6.887 maschi e 6.109 femmine. I bambini di et\u00e0 inferiore o uguale ai sei anni assommavano a 2.423, dei quali 1.287 maschi e 1.136 femmine. Infine, coloro che erano in grado di saper almeno leggere e scrivere erano 6.847, dei quali 4.154 maschi e 2.693 femmine."}
{"id": "2013105", "revid": "599013", "url": "https://it.wikipedia.org/wiki?curid=2013105", "title": "Juan Aguinaga", "text": "Carriera.\nClub.\nHa giocato per l'ESPOLI dal 1997 al 2002, prima di passare all'Aucas, al 2006.\nNazionale.\nPer la nazionale di calcio ecuadoriana, ha fatto parte della lista di 22 convocati alla Copa Am\u00e9rica 2001."}
{"id": "2013106", "revid": "2064027", "url": "https://it.wikipedia.org/wiki?curid=2013106", "title": "Lexington (Massachusetts)", "text": "Lexington \u00e8 un comune degli Stati Uniti d'America appartenente alla contea di Middlesex nello stato del Massachusetts.\nStoria.\nQui si combatt\u00e9, il 19 aprile 1775, la prima battaglia della guerra d'indipendenza. I minutemen che avevano occupato il villaggio si scontrarono infatti con le truppe inglesi giunte per disarmarli; lo scontro fu breve e le truppe locali furono sconfitte in poco tempo ma l'evento fu molto importante poich\u00e9 innesc\u00f2 la reazione a catena che port\u00f2 all'estensione del conflitto, fin l\u00ec ridotto a piccoli scontri nella zona di Boston.\nIn questa citt\u00e0 vissero e morirono Salvador Luria, italiano naturalizzato statunitense che vinse il premio Nobel per la medicina nel 1969 e il filosofo John Rawls, reso famoso per essere stato l'autore di Una teoria della giustizia (1971).\nGeografia fisica.\nSecondo lo United States Census Bureau la citt\u00e0 occupa un'area di . Il 99,15 % () \u00e8 occupata da terreno mentre lo 0,85 % () da acque.\nCitazioni.\nLa citt\u00e0 compare nei videogame Assassin's Creed 3\ne Fallout 4"}
{"id": "2013111", "revid": "110157", "url": "https://it.wikipedia.org/wiki?curid=2013111", "title": "Teatro di San Pietro", "text": "Il teatro di San Pietro \u00e8 un piccolo teatro situato a Volterra, in provincia di Pisa.\nIl teatrino, un centinaio di posti adattabili a seconda dei casi, si trova al piano terra del conservatorio di San Pietro ed \u00e8 stato ricavato nel 1850 dalla chiesa esistente che, dopo la sconsacrazione, venne usata come spazio scenico e ricreativo delle educande.\nLuogo ideale per assoli (teatro, danza, musica), recital, performance, prove e seminari, il teatrino, che conserva un'ottima acustica, \u00e8 stato ristrutturato nel 1986 su progetto dell'ingegner Luigi Bianchi.\nLa sua gestione \u00e8 stata affidata all'associazione Carte Blanche di Armando Punzo che, in collaborazione con altri centri attivi in citt\u00e0 (le scuole di musica e di danza) e con il mondo della scuola, vi organizza, durante l'anno, mini stagioni teatrali, la rassegna \"I teatri della Citt\u00e0\", corsi e stages.\nIl teatrino \u00e8 diventato cos\u00ec un punto di riferimento delle realt\u00e0 locali e non solo mero contenitore di spettacoli: rinnovato nella sua immagine nel 1999 grazie a un contributo del Comune, vive i suoi momenti pi\u00f9 intensi a luglio quando presta la sua suggestione ambientale al circuito di \"Volterra Teatro\"."}
{"id": "2013115", "revid": "1314750", "url": "https://it.wikipedia.org/wiki?curid=2013115", "title": "Luba", "text": ""}
{"id": "2013116", "revid": "767487", "url": "https://it.wikipedia.org/wiki?curid=2013116", "title": "2 cavalieri a Londra", "text": "2 cavalieri a Londra (\"Shanghai Knights\") \u00e8 un film del 2003 diretto da David Dobkin.\nSi tratta di una commedia d'azione, s\u00e9guito di \"Pallottole cinesi\", con protagonisti Jackie Chan e Owen Wilson.\nTrama.\n1887. Il padre di Chon Wang vive con la figlia Lin nella Citt\u00e0 Proibita, in Cina, e custodisce il Sigillo Imperiale, come la sua famiglia ha fatto da generazioni. A causa della morte dell'imperatore, il fratello invidioso del sovrano, Wu Chan, permette a un Lord inglese, Nelson Rathbone, di prendere il sigillo, uccidendo il padre di Chon. Nelson dar\u00e0 il sigillo a Wu Chan solo se questi lo aiuter\u00e0 a diventare re d'Inghilterra, attraverso un attentato a Londra contro tutti i regnanti inglesi, compresa la regina Victoria. Lin parte per l'Inghilterra per riprendere il sigillo e manda un messaggio oltreoceano a suo fratello Chon sulla morte del padre.\nIntanto Chon \u00e8 da sei anni sceriffo a Carson City, in Nevada, mentre sua moglie Pei Pei vive con i figli piccoli a San Francisco. Chon odia Wu Chan, poich\u00e9 sa che lui vuole ottenere il sigillo per regnare da imperatore in Cina e rovesciare il regno di suo fratello. Non appena riceve la lettera da sua sorella Lin, Chon lascia il comando temporaneo al suo vice Calvin e va a New York, per chiedere aiuto al suo amico Roy O'Bannon. Roy da anni non \u00e8 pi\u00f9 sceriffo: sotto falso nome ha pubblicato le sue imprese di sei anni prima, ha lasciato l'indiana con cui si era fidanzato e lavora a New York come cameriere e come \"accompagnatore\" di donne in cerca di compagnia. Roy decide di aiutarlo e insieme partono su una nave verso Londra, per fermare l'attentato alla regina.\nNelson Rathbone, decimo nella linea di successione, organizza una festa di mezzanotte sul Tamigi in occasione del cinquantesimo anniversario di regno della sovrana, in modo da approfittare dei fuochi d'artificio e mitragliarla insieme a tutti gli altri eredi. Intanto i due amici trovano Lin a Londra e conquistano l'amicizia dell'ispettore di Scotland Yard, Arthur Conan Doyle, e pi\u00f9 in l\u00e0 di un bambino ladro, Charlie Chaplin, un po' antipatico a Roy. Rathbone licenzia Doyle per aver graziato Lin, falsamente indicata come clandestina.\nPartecipando mascherati a una festa reale nel castello di Rathbone, Chon e Roy tentano di riprendere il sigillo finendo per\u00f2 per incendiare la stalla, poi fuggono con Lin. Con il passare dei giorni, Roy sembra non voler pi\u00f9 avere rapporti con le prostitute e si innamora di Lin. Dopo aver alloggiato in un albergo a Londra, Lin viene rapita da Wu Chan e Rathbone e portata sul Tamigi per essere accusata dell'attentato, mentre Roy e Chon vengono catturati e quasi affogati in acqua. Ma grazie a Charlie e ad Arthur, che stava per andare in prigione, riescono a liberarsi e a uccidere tutti i guardiani, per poi cavalcare fino al Tamigi vicino all'orologio Big Ben, per cercare di salvare Lin e impedire l'attentato alla regina.\nWu Chan inizia a far esplodere i fuochi e subito dopo inizia a sparare con la mitragliatrice una raffica di proiettili contro la regina ed i successori, che sono seduti negli spalti per ammirare i fuochi d'artificio. Chon, dopo aver liberato Lin, lo distrae e lo calcia, salvando cos\u00ec la sovrana e la sua famiglia. Wu Chan, dopo un breve scontro di kung fu, proprio quando sta per uccidere Chon, viene ucciso per legittima difesa da Lin, la quale, messe fuori gioco le guardie cinesi, lo lancia in aria con un fuoco d'artificio facendolo esplodere. Insieme raggiungono Arthur e Roy che stanno inseguendo Rathbone, il quale, smascherato, per sfuggire all'arresto ed all'esecuzione, si nasconde nel Big Ben. Il Lord ferisce Arthur e mentre Lin si prende cura di lui, Chon e Roy inseguono l'aggressore. Rathbone li attira in trappola fino alla cima dell'altissimo orologio, dove, nascosto tra gli ingranaggi, tenta di ucciderli facendoli cadere nel vuoto. Roy si salva aggrappandosi ad una lancetta dell'orologio, mentre Chon lo crede morto. Chon sfida il Lord ad un duello di spade per vendicare il padre e Roy, ma la differenza di abilit\u00e0 \u00e8 enorme e Rathbone senza fatica disarma Chon pi\u00f9 volte, ogni volta restituendogli l'arma per continuare a batterlo e ad infierire sull'orgoglio dell'uomo. Sar\u00e0 questo gioco del gatto col topo di Rathbone a condannarlo poich\u00e9 Chon, rabbioso, taglia le funi di un piccolo ponte di legno (usato per la manutenzione dell'orologio) sul quale si trovano lui e il Lord, facendo precipitare entrambi dal Big Ben, tuttavia Roy riesce ad afferrare e a salvare Chon, mentre Rathbone cade e muore schiantandosi al suolo.\nChon e Roy, essendo sopra una lunga bandiera britannica stesa per la festa su tutto l'esterno del Big Ben da cima a fondo, si aggrappano ai suoi arazzi e strappandoli si calano gi\u00f9 e a pochissimi metri da terra si lasciano cadere illesi nella carrozza della regina. Il giorno dopo Chon Wang, Roy O'Bannon e Arthur Conan Doyle vengono nominati Sir dalla regina. Arthur diventa scrittore di corte, pubblicando anche Sherlock Holmes (dal nome che Roy si era inventato alla festa nel castello, leggendo su una pendola il nome di un antenato sconosciuto del proprietario), e riporta il sigillo imperiale in Cina. Lin, Chon e Roy, ora marito di Lin, ripartono per l'America e decidono di diventare protagonisti del nascente \"cinema muto\" in California, dove pensano che il kung fu muto potrebbe divertire, cos\u00ec anche Charlie decide di seguirli di nascosto. I due amici, oramai entrambi sposati, decidono anche di continuare a fare gli sceriffi a Carson City."}
{"id": "2013122", "revid": "1793900", "url": "https://it.wikipedia.org/wiki?curid=2013122", "title": "Thema di Dalmazia", "text": ""}
{"id": "2013123", "revid": "92723", "url": "https://it.wikipedia.org/wiki?curid=2013123", "title": "Diocesi di Arna", "text": "La diocesi di Arna (in latino: \"Dioecesis Arniensis\") \u00e8 una sede soppressa e sede titolare della Chiesa cattolica.\nStoria.\nIncerte sono sia l'origine della diffusione del cristianesimo nel territorio di Arna, \"municipium\" romano, sia la costituzione di una diocesi, la cui fondazione si fa risalire al IV - V secolo.\nUnico vescovo attribuito ad Arna \u00e8 Vitaliano, che prese parte al sinodo romano indetto da papa Simmaco il 1\u00ba marzo 499 \"in basilica Petri Apostoli\" per stabilire nuove norme sull'elezione dei vescovi di Roma. Un vescovo di nome Vitaliano, ma senza indicazione della sede di appartenenza, partecip\u00f2 anche al concilio indetto del 495 da papa Gelasio II; potrebbe trattarsi del vescovo di Arna, oppure dell'omonimo prelato di Roselle.\nEsiste tuttavia un problema di attribuzione del vescovo Vitaliano. Infatti le varianti dei manoscritti del sinodo romano del 499 hanno sia \"Arniensis\" che \"Narniensis\", ossia Narni. Thiel, nell'edizione dell'epistolario di papa Simmaco (1868), accetta la variante \"Narniensis\", mentre Mommsen, nell'edizione critica degli atti conciliari (1894), appoggia la variante \"Arniensis\", tesi sostenuta anche da Lanzoni.\nDi Arna non si hanno pi\u00f9 notizie a partire dalla met\u00e0 del VI secolo, in concomitanza con la guerra greco-gotica che devast\u00f2 la regione e port\u00f2 alla distruzione della citt\u00e0. Il territorio di Arna fu assorbito probabilmente dalla diocesi di Assisi, mentre dal XIII secolo \u00e8 documentata la sua appartenenza alla diocesi di Perugia.\nNel 2004, su richiesta dell'allora arcivescovo di Perugia-Citt\u00e0 della Pieve, Giuseppe Chiaretti, \u00e8 stata istituita la sede vescovile titolare di Arna da papa Giovanni Paolo II; dal 22 maggio 2020 il vescovo titolare \u00e8 Adam Piotr Bab, vescovo ausiliare di Lublino."}
{"id": "2013125", "revid": "110157", "url": "https://it.wikipedia.org/wiki?curid=2013125", "title": "Monte Budellone", "text": "Il monte Budellone (380\u00a0m), situato nei territori comunali di Gavardo e Prevalle in provincia di (Brescia).\nNel monte si trova il monumento naturale regionale del Buco del Frate."}
{"id": "2013126", "revid": "228587", "url": "https://it.wikipedia.org/wiki?curid=2013126", "title": "Brock Lindow", "text": ""}
{"id": "2013127", "revid": "580", "url": "https://it.wikipedia.org/wiki?curid=2013127", "title": "Sicilia occidentale", "text": " \nViene definita Sicilia occidentale quella parte del territorio siciliano che si affaccia sulla costa nord-ovest della Sicilia.\nEssa \u00e8 costituita dalla citt\u00e0 metropolitana di Palermo e dai liberi consorzi comunali di Trapani e Agrigento, che hanno preso il posto delle tre ex province.\nLe motivazioni della suddivisione in Sicilia occidentale, Sicilia centrale e Sicilia orientale del territorio isolano risiedono, principalmente, nella storia antica che divideva l'isola in tre valli: Val di Mazara, Val Demone e Val di Noto.\nL'area in oggetto \u00e8 quella che, tra il VII e il II secolo a.C., fu influenzata dalla cultura punica, oltre che successivamente greca. La Sicilia orientale fu invece maggiormente sotto influenza ellenica.\nGeografia.\nLa Sicilia occidentale \u00e8 caratterizzata da grossi rilievi montuosi nella zona nord e da rilievi pi\u00f9 lievi nella parte sud, poche sono le ampie zone pianeggianti.\nClima.\nIl clima \u00e8 quanto mai vario proprio in virt\u00f9 della variet\u00e0 altimetrica del territorio e varia dal freddo umido e nevoso dell'area montana a nord al siccitoso e mite dell'area meridionale.\nAntropizzazione.\nLa fascia maggiormente urbanizzata \u00e8 quella costiera tirrenica dell'area nord, tra Termini Imerese e Carini e quella costiera occidentale, nella zona compresa tra i comuni di Trapani e Mazara del Vallo; poco popolato l'entroterra montuoso e la zona meridionale.\nLe citt\u00e0 maggiormente popolate dell'area sono:"}
{"id": "2013130", "revid": "2108263", "url": "https://it.wikipedia.org/wiki?curid=2013130", "title": "Stjepan Dr\u017eislav", "text": "Era membro della dinastia dei Trpimirovi\u0107. Regn\u00f2 insieme la ban \"Godemir\" da Zaravecchia.\nStjepan Dr\u017eislav era figlio di Mihajlo Kre\u0161imir II e della regina Jelena di Zara. Jelena regn\u00f2 in sue veci dal 969 finch\u00e9 ella non mor\u00ec nel 976. In una guerra dell'imperatore bizantino Basilio II contro lo tsar Samuele di Bulgaria, Stjepan Dr\u017eislav si alle\u00f2 con i greci. Dopo che Basilio II organizz\u00f2 la difesa di ogni singola citt\u00e0 costiera dell'Adriatico orientale, durante l'offensiva di Samuele contro Zara nel 986, la Dalmazia torn\u00f2 per buona parte sotto il controllo croato. L'imperatore bizantino inoltre nomin\u00f2 Stjepan Dr\u017eislav \"patriarca ed esarca di Dalmazia e Croazia\". Samuele di Bulgaria per\u00f2 non fu arrestato e attacc\u00f2 di nuovo i croati in Bosina, fra i fiumi Drina e Bosna. Stjepan Dr\u017eislav ricevette inoltre le insegne regali da Bisanzio col titolo di Granduca (\"dux magnus\") e fu incoronato dall'Arcivescovo di Spalato a Zaravecchia nel 988.\nDrzislav stabil\u00ec il suo potere e il suo regno sulle orme dei suoi genitori e riottenne il controllo della Dalmazia, persa dal tempo di Trpimir II in favore di Bisanzio. Il thema di Dalmazia all'epoca comprendeva le citt\u00e0 di Veglia, Ossero, Arbe, Zara, Tra\u00f9 e Spalato. Il suo Stato fu amministrato in collaborazione con diversi ban, a cui deleg\u00f2 diverse mansioni e amministrazioni locali. Si impegn\u00f2 ampiamente per attuare una buona integrazione delle comunit\u00e0 latine di Dalmazia con la maggioranza croata.\nIl suo governo fu uno dei pi\u00f9 longevi fra quelli dei re croati, di circa trent'anni. Stjepan Dr\u017eislav ebbe tre figli: Svetoslav, Kre\u0161imir, Gojslav, tutti e tre con il titolo di \"rex Chroatorum\".\nNel 996 il doge di Venezia Pietro II Orseolo smise di pagare i tributi commerciali al re di Croazia per il passaggio lungo la costa adriatica orientale, riaprendo antiche ostilit\u00e0. Stjepan Dr\u017eislav con i pirati Nerentani riprese i conflitti navali con la flotta veneziana ma con scarso successo. Prima della fine del suo regno Stjepan Dr\u017eislav diede a Svetoslav, il suo figlio maggiore, il titolo di duca e con lui govern\u00f2, preparandone la successione al trono.\n\u00c8 possibile che Svetoslav govern\u00f2 attivamente con il padre durante l'ultimo decennio del X secolo. Una lapide tratta da un altare di Tenin conserva la seguente iscrizione in latino: \"(svetos)CLV(s) DUX (c)HROATOR IN TE(m)PUS DIRZISCLV DUCE MAGNU\" (Svetoslav, capo dei croati al tempo di Drzislav supremo comandante). Il reperto \u00e8 conservato nel Museo dei Monumento Archeologici Croati a Spalato. Stjepan Dr\u017eislav mor\u00ec nel 997, lasciando i tre figli in lotta per la conquista del potere regale in Croazia."}
{"id": "2013131", "revid": "916580", "url": "https://it.wikipedia.org/wiki?curid=2013131", "title": "Brassica rapa", "text": "La rapa (Brassica rapa L.) \u00e8 una pianta della famiglia Brassicaceae largamente coltivata come ortaggio, di cui si consumano, secondo le variet\u00e0 botaniche, le foglie, la radice (rapa), le cime fiorite, il seme oleoso.\n\u00c8 una specie a ciclo annuale o biennale.\nDistribuzione e habitat.\nIntrodotta e coltivata in tutto il mondo, questa pianta \u00e8 originaria della regione mediterranea e dell'Asia occidentale."}
{"id": "2013137", "revid": "110157", "url": "https://it.wikipedia.org/wiki?curid=2013137", "title": "Tour dei South Sea Barbarians 1987", "text": "South Sea Barbarians in South Africa : Nel tentativo di rompere l'isolamento dovuto all'Apartheid e al conseguente boicotaggio, dopo il tour dell'anno prima dei New Zealand Cavaliers, un altro tour \"pirata\" di una squadra di Rugby Union viene organizzato in modo ufficioso dalla federazione sudafricana di rugby a XV.\nQuesta volta una selezione di giocatori polinesiani (da Tonga, Samoa e Figi ) visita il Sudafrica. Allo scopo di dare un'immagine meno razzista, vengono allestite delle squadre miste tra bianchi e meticci (denominate feeder). Gli Springboks non affrontano ufficialmente la selezione polinesiana (a seguito di contestazioni dall'estero) ma si camuffano da South African Barabarians. Da segnalare che scendono invece in campo le due \"nazionali\" delle altre federazioni \"razziali\": i Leopard (della SARU) e i Proteas della (SARF), riservate ai giocatori di colore."}
{"id": "2013138", "revid": "599013", "url": "https://it.wikipedia.org/wiki?curid=2013138", "title": "Teatro Persio Flacco", "text": "Il Teatro Persio Flacco \u00e8 un teatro di Volterra, in provincia di Pisa.\nSi tratta di un esempio di teatro all'italiana che deve la sua originalit\u00e0 nel panorama toscano per essere stato realizzato all'interno dello storico Palazzo Incontri-Viti.\nStoria.\nAll'inizio dell'Ottocento, il teatro dell'Accademia dei Sepolti, era giudicato ormai inadeguato alle esigenze della citt\u00e0 e pertanto una societ\u00e0 di nobili volterrani avvi\u00f2 le pratiche per la realizzazione del nuovo teatro che, costruito su progetto dell'architetto Luigi Campani nel cortile del Palazzo Incontri, venne inaugurato il 15 agosto 1820 con una commedia allestita dalla Compagnia Raftopolus con la celebre prima donna Anna Pieri (secondo quanto riportato recentemente da una ricerca di Simone Migliorini) La nuova struttura comprendeva una sala ovoidale con 82 palchi su quattro ordini e con decorazioni di Niccol\u00f2 Contestabili di Pontremoli (volta della sala e sipario). L'Accademia dei Riuniti, costituitasi per la realizzazione e la gestione del teatro, organizzava di norma due stagioni: una per il carnevale e l'altra per l'estate.\nDal 1923 il teatro cominci\u00f2 a ospitare regolarmente anche spettacoli cinematografici e in questa occasione venne arretrato l'originario palcoscenico per aumentare la capienza della sala e per creare il golfo mistico per l'orchestra.\nAltri interventi di adeguamento ai solai e ai parapetti dei palchi (sostituzione degli originali in legno con nuovi in cemento armato) sono stati eseguiti nel 1961.\nDopo circa 17 anni di chiusura per inagibilit\u00e0 nel 1999, grazie a Piergiovanni Marchi, torna a nuova vita ristrutturato e messo a norma secondo i pi\u00f9 perfetti requisiti di sicurezza. Teatro tra i pi\u00f9 importanti belli e grandi della Toscana.\nNel 1821 piacque a tal punto la sua realizzazione architettonica che il progetto dell'Architetto Campani fece il giro d'Italia e molti teatri all'italiana pi\u00f9 piccoli o grandi del Persio Flacco successivi alla sua costruzione hanno beneficiato spunti proprio dal progetto Campani che \u00e8 stato richiesto, come documentato dall'Accademia, in ogni parte d'Italia.\nDescrizioni del teatro.\nIl teatro conserva come prospetto principale la facciata rinascimentale del palazzo Incontri ed \u00e8 dotato di un foyer e di altri ambienti antistanti la sala ricavati dal piano terra del palazzo del quale mantengono le caratteristiche di dimora nobiliare.\nLa sala invece \u00e8 stata ricavata nel cortile e negli ultimi due ordini di palchi e nel sottotetto sono ancora visibili tracce della decorazione rinascimentale della facciata interna del palazzo.\nQuesto importante e caratteristico esempio di luogo teatrale storico appartiene ancora oggi all'Accademia dei Riuniti e, dopo un periodo di chiusura negli anni ottanta per lavori di adeguamento alle vigenti norme antincendio e antinfortunistiche, ha ripreso la sua gloriosa attivit\u00e0."}
{"id": "2013141", "revid": "2226422", "url": "https://it.wikipedia.org/wiki?curid=2013141", "title": "Certamen", "text": "Certamen \u00e8 un vocabolo latino, derivante dal verbo \"certare\" (gareggiare), che indicava una gara, una competizione. Ha dato origine al vocabolo italiano \u00abcertame\u00bb. Il vocabolo latino \u00e8 utilizzato per indicare una gara (solitamente poetica) in lingua latina.\nPer certamen si pu\u00f2 intendere:"}
{"id": "2013145", "revid": "1573940", "url": "https://it.wikipedia.org/wiki?curid=2013145", "title": "Incontri internazionali di rugby a 15 di fine anno 1987", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione si recano in tour in Europa.\nQuesta volta una selezione di giocatori polinesiani (da Tonga, Samoa e Figi ) visita il Sudafrica. Allo scopo di dare un'immagine meno razzista, vengono allestite delle squadre miste tra bianchi e meticci (denominate feeder). Gli Springboks non affrontano ufficialmente la selezione polinesiana (a seguito di contestazioni dall'estero) ma si camuffano da South African Barabarians. Da segnalare che scendono invece in campo le due \"nazionali\" delle altre federazione: i Leopard (della SARU) e i Proteas della (SARF), riservate ai giocatori di colore."}
{"id": "2013147", "revid": "284822", "url": "https://it.wikipedia.org/wiki?curid=2013147", "title": "Certamen horatianum", "text": ""}
{"id": "2013149", "revid": "599013", "url": "https://it.wikipedia.org/wiki?curid=2013149", "title": "Cattedrale di San Michele (Alba Iulia)", "text": "La cattedrale cattolica di San Michele di Alba Iulia (in ungherese: \"gyulafeh\u00e9rv\u00e1ri \u00e9rseki sz\u00e9kesegyh\u00e1z\", in romeno: \"catedrala Sf\u00e2ntul Mihail din Alba Iulia\"), \u00e8 la chiesa madre dell'Arcidiocesi di Alba Iulia in Romania. La cattedrale \u00e8 inserita nell'itinerario Culturale del Consiglio d'Europa Transromanica.\nStoria.\nLa chiesa fu costruita dal 1246 al 1291 in stile romanico con qualche influenza gotica, su un sito che ospitava una chiesa distrutta dalla grande invasione tartara (1242).\nEsterno.\nLa chiesa, a tre navate e a croce latina, presenta monumentali dimensioni (lunghezza 83 m, larghezza 38 m, altezza 19 m), anche per la profondissima abside centrale e il coro retrostante.\nInterno.\nAl suo interno ospita, nella navata laterale sud, la tomba del reggente dell'Ungheria Giovanni Hunyadi, morto nel 1456 e di suo figlio L\u00e1szl\u00f3, signore di Slavonia, morto l'anno successivo e, nella navata a nord, il sarcofago della regina d'Ungheria, Isabella Jagie\u0142\u0142o morta nel 1559 e di suo figlio, Giovanni Sigismondo, re incaricato d'Ungheria ma mai incoronato che govern\u00f2 soltanto in Transilvania e nel Partium, morto nel 1571. \nNell'abside della navata laterale nord, si trova la Cappella del penitenziere apostolico Johannes Lazo, con affreschi in stile rinascimentale che ricordano la Cappella Colleoni a Bergamo). \nNella cappella centrale dell'abside, sono interessanti l'altare maggiore (XVI secolo), il pulpito (XVI secolo) e gli affreschi (1515-20) e nel retro, il coro ligneo (in stile barocco). \nNella chiesa si trova anche la tomba di Giorgio Martinuzzi, lo stemma di un vescovo Sz\u00e9csy (XIV secolo), la lapide commemorativa del principe Stefano Bocskai morto nel 1606, e la lapide commemorativa dell'arcivescovo \u00c1ron M\u00e1rton, che fu imprigionato nelle prigioni comuniste a Sighet per aver difeso i suoi concittadini senza distinzione di religione (romano-cattolici, ebrei e greco-cattolici)\nGalleria d'immagini "}
{"id": "2013152", "revid": "958185", "url": "https://it.wikipedia.org/wiki?curid=2013152", "title": "Teoria della preferenza rivelata", "text": "La 'teoria della preferenza rivelata' \u00e8 una teoria economica sviluppata da Paul Samuelson nel 1947.\nTeoria della preferenza rivelata.\nPaul Samuelson ha proposto di dedurre le preferenze dei consumatori osservandoli mentre fanno le loro scelte. Invece di porre delle domande sulle loro preferenze, proponendo una serie di panieri o complessi di beni allo scopo di ottenere le curve d'indifferenza, la teoria della preferenza rivelata si limita ad osservare il comportamento del consumatore. Infatti, facendo gli acquisti, il consumatore rivela le sue preferenze le quali sono dedotte dalle scelte che quest'ultimo pone.\nSupponiamo che il consumatore acquista il paniere o complesso di beni A (1 kg di pane e 1 litro di latte ) piuttosto che il paniere B (1 hamburger e 100 gr di patate fritte). Se il paniere A costa pi\u00f9 caro o altrettanto caro del paniere B, allora il consumatore rivela che preferisce il paniere A. Infatti, aveva abbastanza denaro per comperare anche il paniere B, tuttavia non lo ha fatto. \nIn generale, considerando due panieri A e B composti rispettivamente dai beni (x1;x2) e (y1;y2), se il consumatore sceglie il paniere A, sappiamo con certezza che ha a disposizione un reddito m superiore o pari al costo di questo paniere, che \u00e8 uguale a \"p1x1+p2x2\". Ora, se anche il paniere B costa meno di m e non viene scelto, vuol dire che esso sar\u00e0 un paniere che non ottimizza la scelta del consumatore. Supponendo che le sue preferenze non cambino, non deve rivelare il contrario in occasione di un altro acquisto. Per ottenere un comportamento coerente e non aleatorio, Samuelson propone l'assioma seguente:\nAssioma debole della preferenza rivelata.\nSe A \u00e8 preferito a B allora B non deve essere preferito a A.\nCon questo assioma, Samuelson \u00e8 riuscito a ottenere la negativit\u00e0 dell'effetto di sostituzione. Ci\u00f2 non \u00e8 per\u00f2 sufficiente per fare il legame con la teoria delle scelte del consumatore. Bisogna mostrare la simmetria di questo effetto.\nHouthakker ha allora proposto un assioma che considera pi\u00f9 di due panieri.\nAssioma forte della preferenza rivelata.\nSia RD la relazione \u00abdirettamente preferito\u00bb e \"A\", \"B\", ...,\"Z\" dei complessi di beni.\nSe \"A\" RD \"B\" RD \"C\" ... R D \"Z\" allora Z non deve essere direttamente preferito a \"A\".\nUn assioma pi\u00f9 generale \u00e8 utilizzato quando si ammettano delle curve di indifferenza convesse e non strettamente convesse.\nAssioma generalizzato della preferenza rivelata.\nSe \"A\" RD \"B\" RD \"C\" .. R D \"Z\" allora, prendendo i prezzi quando il consumatore acquista \"Z\", il\ncomplesso \"A\" deve costare di pi\u00f9 o almeno quanto costa \"Z\". \nUn insieme di dati \u00e8 conforme alla teoria della preferenza rivelata se e solo se le scelte del consumatore soddisfano l'assioma generalizzato della preferenza rivelata (GARP in inglese).\nVarian ha proposto un algoritmo che permette di verificare questa conformit\u00e0. \nGli esperimenti effettuati con i consumatori rivelano che i comportamenti sono a volte incoerenti. Secondo i casi, la percentuale di consumatori incoerenti varia tra il 30% e il 60%.\nCritiche.\nL'uso della teoria \u00e8 stato criticato in quanto i margini di errore sono abbastanza elevati per validarla pragmaticamente.\nBibliografia.\nVarian, H.R. \u201cThe Nonparametric Approach to Demand Analysis \u00bb, Econometrica, vol. 50, 1982, pp. 945-972\nSippel R., \u201cAn Experiment on the Pure Theory of Consumer's Behaviour'\u2019, Economic Journal, vol. 107, 1997, pp. 1431-1444"}
{"id": "2013153", "revid": "177966", "url": "https://it.wikipedia.org/wiki?curid=2013153", "title": "Corso Giuseppe Mazzini", "text": "Corso Giuseppe Mazzini \u00e8 una delle principali vie del centro di Forl\u00ec nonch\u00e9 via del passeggio e del commercio. Collega Piazza Saffi con la Via Ravegnana.\nCorso Mazzini \u00e8 la via centrale di Borgo San Pietro che comprende la zona nord-est di Forl\u00ec. Attualmente il borgo non possiede pi\u00f9 l'aspetto quattrocentesco, ma si presenta ottocentesco. A ricordare l'antico aspetto c'\u00e8 solo un portico con capitelli in pietra.\nIl rione \u00e8 cos\u00ec chiamato perch\u00e9 un tempo vi si trovava la chiesa di San Pietro in Scottis, rifugio per i pellegrini scozzesi.\nFino al 1741 in fondo al borgo sorgeva la Rocca di San Petro che con Schiavonia serviva come alternativa a quella di Ravaldino; vi era anche una porta (Porta San Pietro), demolita nel 1862.\nAll'inizio del corso troviamo il Palazzo degli Uffici Statali in stile razionalista dove si trova attualmente l'Agenzia Entrate di Forl\u00ec. Al termine del palazzo si trova una traversa (Via Pedriali) dove vi sono Palazzo Numai e la torre.\nL'attrattiva principale \u00e8 la chiesa del Carmine edificata nel 1347, ma completamente rifatta nel 1735 su disegno di Giuseppe Merenda. Presenta una facciata semplice, ma caratterizzata dal portale in pietra d'Istria del XV secolo che fino al 1841 si trovava all'ingresso del Duomo. L'interno barocco presenta delle bellissime opere del Palmezzano."}
{"id": "2013157", "revid": "1745361", "url": "https://it.wikipedia.org/wiki?curid=2013157", "title": "Aria (regione storica)", "text": "L'Aria (\u1f08\u03c1(\u03b5)\u1f76\u03b1, Latino \"Aria\", antico Persiano \"Haraiva\", avestico \"Haraeuua\") era una regione orientale dell'Impero persiano.\nGeografia.\nL'Aria era un'antica regione dell'impero achemenide, che si estendeva sulla valle del fiume Hari (Greco \u1f0c\u03c1(\u03b5)\u03b9\u03bf\u03c2, eponimo dell'intera terra secondo Arriano). In antichit\u00e0 era considerata una terra particolarmente fertile e ricca di vigneti. La regione di Aria confinava con la catena montuosa del Paropamiso a oriente, la Partia a occidente e la Margiana e Ircania a nord, mentre un deserto la separava dalla Carmania (attuale regione di Kerman in Iran) e Drangiana a sud.\nVenne descritta in modo molto dettagliato da Tolomeo e da Strabone e corrisponde, secondo queste descrizioni, alla provincia di Herat dell'odierno Afghanistan.\nIn questo senso il termine \u00e8 usato correttamente da alcuni scrittori, come Erodoto (3.93.3, dove gli \"Areioi\" vengono menzionati insieme ai Parti, Corasmi, e Sogdiani); Diodoro Siculo (17.105.7; 18.39.6); Strabone (2.1.14; 11.10.1, cf. anche 11.8.1 e 8; 15.2.8 e 9); Arriano (Anabasis 3.25.1); Pomponio Mela (1.12, dove leggiamo \"la [regione] pi\u00f9 vicina all'India \u00e8 Ariane, cio\u00e8 Aria\").\nLa sua prima capitale fu Artacoana (\u1f08\u03c1\u03c4\u03b1\u03ba\u03cc\u03b1\u03bd\u03b1) o Articaudna (\u1f08\u03c1\u03c4\u03b9\u03ba\u03b1\u03cd\u03b4\u03bd\u03b1) secondo Tolomeo. Nelle sue vicinanze venne costruita una nuova capitale, Alexandria Ariana (\u1f08\u03bb\u03b5\u03be\u03ac\u03bd\u03b4\u03c1\u03b5\u03b9\u03b1 \u1f21 \u1f10\u03bd \u1f08\u03c1\u03af\u03bf\u03b9\u03c2, l'odierna Herat), da Alessandro Magno stesso o dai suoi successori. Tolomeo cita altre citt\u00e0 importanti come Aria, Susia, Candace, Bitaxa, Sotera, Nisibis e Sarmatina.\nStoria.\nIl distretto persiano achemenide di Aria \u00e8 menzionato nelle liste provinciali che sono incluse in varie iscrizioni reali, come ad esempio nelle iscrizioni di Bisotun di Dario I (circa 520 a.C.).\nAl tempo di Alessandro Magno, Aria era un importante distretto. Era amministrata da un satrapo, chiamato Satibarzane, che era uno dei tre principali ufficiali persiani della parte Orientale dell'Impero, insieme al satrapo Besso di Battria e Barsente di Arachosia. Nel 330 a.C. Alessandro Magno, conquist\u00f2 l'Aria. La provincia fece parte dell'Impero seleucide, venendo in seguito conquistata dai Parti nel 167 a.C. L'Aria divenne poi una provincia dell'Impero Sassanide."}
{"id": "2013159", "revid": "1305772", "url": "https://it.wikipedia.org/wiki?curid=2013159", "title": "Martino Cellai", "text": "Biografia.\nMartino Cellai fu un ufficiale ingegnere dell'esercito italiano specializzato nella cartografia.\nPartecip\u00f2 ai moti mazziniani toscani del 1857. Studi\u00f2 e analizz\u00f2 per lo stato maggiore dell'esercito i principali combattimenti del Risorgimento registrati dal 1848 al 1862. Gli esiti di questi studi confluirono nella pubblicazione di un'opera in quattro volumi dedicata, appunto, ai \"Fasti militari\" dell'Indipendenza italiana. Le sue principali carte geografiche, relative fra l'altro ai piani delle battaglie della Cernaia (16 agosto 1855) e dell'assedio di Venezia (agosto 1849), vennero pubblicate come corredo alla predetta opera.\nNel 1876 Giacomo Muzzi Bey, Direttore Generale delle Poste Vicereali Egiziane, ordin\u00f2 a Martino Cellai la raffigurazione di una \u201c\"Carta Generale Itineraria Postale dell'Egitto\"\u201d che riportasse tutti gli uffici postali e con le iscrizioni sia in italiano che in arabo."}
{"id": "2013160", "revid": "399", "url": "https://it.wikipedia.org/wiki?curid=2013160", "title": "Rapa", "text": "La rapa \u00e8 la radice carnosa (\"fittone\") della pianta \"Brassica rapa\", coltivata a scopo alimentare. Si tratta di una radice di forma tondeggiante, talvolta piuttosto tozza, ricoperta da una pellicina bianco/rosa, bianco/violacea oppure gialla a secondo della variet\u00e0. L'interno \u00e8 formato da una pasta bianca o giallognola, a seconda della variet\u00e0, di gusto lievemente dolciastro. \nCucina.\nLa rapa viene generalmente consumata cotta con burro od olio di oliva e sale o pi\u00f9 raramente cruda anche grattugiata. Entra nella composizione della giardiniera ed \u00e8 il componente principale di un tipico piatto friulano, la \"brovada\".\nIl valore nutritivo della rapa \u00e8 piuttosto scarso: circa 4% di glucidi, il 74-81% \u00e8 composto da acqua e alcuni sali minerali (230\u00a0mg di potassio, 30\u00a0mg di fosforo, 40\u00a0mg di calcio e quasi altrettanti di sodio). Scarso il contenuto di vitamine salvo che per la vitamina C, di cui sono presenti pi\u00f9 di 20\u00a0mg per 100 g di parte edule."}
{"id": "2013161", "revid": "599013", "url": "https://it.wikipedia.org/wiki?curid=2013161", "title": "H\u00f3lger Qui\u00f1\u00f3nez", "text": "Carriera.\nClub.\nDopo i primi 9 anni al Barcelona Sporting Club di Guayaquil, si trasferisce al Vasco da Gama, in Brasile, nel 1990, rimanendoci per una sola stagione. Nel 1991 passa al Club Sport Emelec, dove passa la stagione 1991. Trasferitosi al Uni\u00e3o Madeira, in Portogallo, vi gioca diciannove partite. Nel 1996 si trasferisce ai colombiani del Deportivo Pereira. Dal 1998 al 2000 ha giocato per il Barcelona Sporting Club, terminando la carriera nella squadra.\nNazionale.\nDal 1984 al 1999 ha fatto parte della nazionale di calcio ecuadoriana, giocandovi cinquanta partite, senza mai segnare, e partecipando a molte edizioni della Copa Am\u00e9rica"}
{"id": "2013164", "revid": "110157", "url": "https://it.wikipedia.org/wiki?curid=2013164", "title": "Teatro di Santa Chiara", "text": "Il teatro di Santa Chiara \u00e8 uno storico teatro di Volterra.\nIl teatro \u00e8 ubicato nel piano seminterrato della residenza sanitaria assistenziale (RSA) di propriet\u00e0 dell'Azienda pubblica di servizi alla persona \"Santa Chiara\", in Borgo Santo Stefano, 153.\nDopo essere stato a lungo abbandonato, poi trasformato in magazzino e ripostiglio, nel 1998 \u00e8 stato recuperato alla sua funzione originaria per iniziativa dell'Ente proprietario e dell'Associazione Teatro di Nascosto, e successivamente restaurato nell'ambito del Programma di Euromobilit\u00e0 \"Leonardo da Vinci\" 2003-2004.\nPur nella sua essenzialit\u00e0 (consta soltanto di un grande locale con alcune file di poltroncine, una piccola gradinata in cemento, un piccolo palcoscenico in legno con retrostanti un locale tecnico e due camerini) viene utilizzato in occasione di appuntamenti teatrali stagionali o saltuari, oltre che per attivit\u00e0 di formazione del personale della RSA, per convegni e per esigenze diverse di soggetti pubblici o privati. L'Azienda proprietaria ne concede solitamente l'uso gratuito a chi ha svolto nell'anno attivit\u00e0 di volontariato presso la RSA o ha effettuato erogazioni liberali alla stessa."}
{"id": "2013166", "revid": "729019", "url": "https://it.wikipedia.org/wiki?curid=2013166", "title": "Luba (Abra)", "text": "Luba \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nLuba \u00e8 formata da 8 baranggay:"}
{"id": "2013167", "revid": "217830", "url": "https://it.wikipedia.org/wiki?curid=2013167", "title": "Gran Premio motociclistico d'Australia 2008", "text": "Il Gran Premio motociclistico d'Australia 2008 corso il 5 ottobre, \u00e8 stato il sedicesimo Gran Premio della stagione 2008 e ha visto vincere: nella MotoGP la Ducati di Casey Stoner, nella classe 250 la Gilera di Marco Simoncelli e nella classe 125 la Derbi di Mike Di Meglio."}
{"id": "2013168", "revid": "1086846", "url": "https://it.wikipedia.org/wiki?curid=2013168", "title": "Associazione Calcio Milano 1942-1943", "text": "Questa voce raccoglie le informazioni riguardanti l'Associazione Calcio Milano nelle competizioni ufficiali della stagione 1942-1943.\nStagione.\nIn questa stagione gli eventi bellici influenzano fortemente i campionati. In particolare sono i bombardamenti strategici a condizionare pesantemente lo svolgimento delle gare. Per questa tribolata stagione la dirigenza appronta un calciomercato focalizzato sul rinforzo della rosa nonostante tutte le difficolt\u00e0 connesse alla guerra. Gli acquisti pi\u00f9 importanti sono Edoardo Galimberti, Walter Del Medico, Guido Corbelli e Luigi Zorzi. Come allenatore viene confermato Mario Magnozzi.\nPer il Milano questo \u00e8 un campionato anonimo, che si conclude con un 6\u00ba posto finale a pari merito con Bologna e Fiorentina. Il Milano fa ottimi risultati solo con le grandi squadre. Degne di nota sono le due vittorie con il (entrambe per 1 a 0), poi campione d'Italia, e i successi con Juventus (2 a 0), Roma (4 a 1) e Bologna (3 a 2). Sono invece due note stonate i derby, entrambi persi dal Milano (per 3 a 1 e per 3 a 0). In Coppa Italia i rossoneri vengono eliminati nei quarti di finale dal Torino, che si aggiudica poi il trofeo, facendo il primo \"double\" del calcio italiano.\nOrganigramma societario.\nArea direttiva\nArea tecnica\nArea sanitaria"}
{"id": "2013173", "revid": "729019", "url": "https://it.wikipedia.org/wiki?curid=2013173", "title": "Nicola Mazzucato", "text": "Biografia.\nMazzucato esord\u00ec nel rugby di vertice con il CUS Padova, club nel quale si propose a livello nazionale, tanto da venir notato da Georges Coste, all'epoca C.T. dell', che lo fece esordire allo Stadio Olimpico di Roma nel novembre 1995 contro il campione del mondo.\nPrese parte anche alla Coppa FIRA successiva e, dopo un periodo di due anni senza convocazioni internazionali, direttamente alla in Galles, nel corso della quale scese in campo in tutti i tre incontri dell'Italia.\nPassato alla Benetton Treviso, rimase quattro stagioni con il club biancoverde nel quale si laure\u00f2 due volte campione d'Italia; nel corso della militanza a Treviso fu convocato dal C.T. John Kirwan per la in Australia.\nPrese inoltre parte ai Sei Nazioni 2000, , e .\nDopo un biennio al Calvisano, nel quale vinse un ulteriore scudetto, e un altro biennio al Parma, nel 2007/08 ha disputato la sua ultima stagione agonistica in un club di terza divisione inglese, il Waterloo, di Liverpool.\nTornato in Italia a fine attivit\u00e0, nella stagione 2008-09 fu assistente allenatore del GRAN Parma e, dalla stagione successiva, allenatore capo del CUS Padova."}
{"id": "2013174", "revid": "76963", "url": "https://it.wikipedia.org/wiki?curid=2013174", "title": "Miguel Torga", "text": "Biografia.\nFiglio degli agricoltori Francisco Correia Rocha e di Maria da Concei\u00e7\u00e3o Barros, nacque a S\u00e3o Martinho de Anta al di sopra del Duero (nel nord del Portogallo). Fece i suoi primi studi presso un seminario cattolico di Lamego, poi, dopo la partenza del padre per il Brasile nel 1920, si iscrisse all'Universit\u00e0 di Coimbra, dove studi\u00f2 Medicina - e poi Otorinolaringoiatria - e rimase sino al 1933. Tornato nel suo villaggio natale, inizi\u00f2 a pubblicare i suoi primi racconti per alcune riviste letterarie per tutta la fine degli anni trenta; tuttavia le sue prime poesie risalgono al 1928.\nTorn\u00f2 poi a Coimbra, dove gli fu offerto di diventare un accademico.\nA 27 anni assunse lo pseudonimo di \"Miguel Torga\" per onorare quelli che per lui erano i maggiori autori della Letteratura iberica: Miguel de Cervantes, l'autore del \"Don Chisciotte\", e Miguel de Unamuno, scrittore e filosofo all'epoca ancora vivente; \"Torga\" in onore dell'erica, la pianta di montagna che gli era particolarmente cara.\nCollabor\u00f2, tra il 1929 e il 1930, con la rivista \"Presen\u00e7a\".\nNel 1930, fond\u00f2 con Branquinho da Fonseca la rivista \"Sinal\".\nDopo la pubblicazione della raccolta poetica \"O Quarto Dia da Cria\u00e7\u00e3o do Mundo\" nel 1936, fu arrestato a Coimbra e costretto in carcere dal dicembre 1939 al febbraio 1940. Tornato in libert\u00e0, risolse di lasciare il Paese, ma la PIDE aveva ritirato il suo passaporto.\nNel 1967, in seguito all'approvazione del nuovo Codice Civile, prese parte alla stesura di un manifesto nel quale chiedeva l'abolizione della censura preventiva.\nConobbe durante un suo viaggio la belga Andr\u00e9e Crabb\u00e9, che spos\u00f2 e dalla quale ebbe un figlio a Coimbra nel 1955. Si rispos\u00f2 poi nel 1985.\nPer il suo lavoro ottenne di essere nel giugno 1989 il primo vincitore del Premio Cam\u00f5es, che gli fu assegnato a Lisbona, e fu spesso inserito nelle liste dei possibili vincitori del Premio Nobel per la Letteratura fino al 1994, quando, con l'assegnazione allo scrittore giapponese Kenzabur\u014d \u014ce, perse definitivamente ogni speranza."}
{"id": "2013176", "revid": "287204", "url": "https://it.wikipedia.org/wiki?curid=2013176", "title": "Holger Qui\u00f1onez", "text": ""}
{"id": "2013180", "revid": "228587", "url": "https://it.wikipedia.org/wiki?curid=2013180", "title": "Gros Ventre", "text": "Gli Atsina, sono una nazione di Nativi Americani stanziata nel Montana, impropriamente nota anche come Gros Ventre; il nome \"Gros Ventre\" (peraltro utilizzato anche per popoli assolutamente non imparentati con gli Atsina n\u00e9, pi\u00f9 in generale, con le stirpi Algonquian) deriva da un termine francese che significa \"Grande Pancia\". Attualmente si calcolano 3.682 individui appartenenti a questo popolo.\nLingua.\nGli Atsina parlavano l'Atsina. Questa lingua era affine alla lingua Arapaho, costituendo entrambe dialetti dell'originaria lingua comune, ed \u00e8 oggi considerata una lingua morta in quanto l'ultimo locutore conosciuto \u00e8 deceduto nel 1981\nStoria.\nDi stirpe Algonquian, gli Atsina (chiamati dai francofoni Gros Ventre, come anche gli Hidatsa di stirpe Siouan) erano originariamente uniti insieme agli Arapaho in un unico popolo. Verso il 1700 si allearono con la confederazione dei Nitsitapi (impropriamente chiamati Piedi Neri) che abitava pi\u00f9 a nord. Gli Atsina vennero colpiti da molte malattie, soprattutto il vaiolo, portate dagli europei nei primi anni del XIX secolo. In epoca assai tarda, nel 1868, gli Atsina cambiarono alleanza, schierandosi a fianco dei Kootenai, di stirpe Kithunan Salish, dei Kenistenoag (frequentemente chiamati Creee, anch'essi di stirpe Algonquian e provenienti dalla regione superiore degli \"Upper Lakes\"), dei Siouan Absaroke e Assiniboin, coi quali ultimi accettarono di condividere la riserva, diventarono nemici dei Nitsitapi. In base al trattato del 1868 furono costretti a vivere nella riserva indiana di Fort Belknap, nel Montana.\nEconomia.\nI Gros Ventre praticavano inizialmente la caccia ai bisonti. Qualora un uomo cavalcasse verso una mandria di bisonti e li spaventasse sarebbe stato trattato male per aver negato il cibo alla trib\u00f9. Attualmente questa trib\u00f9 mantiene un'economia basata sull'agricoltura e sul commercio con le altre trib\u00f9.\nReligione.\nLa religione dei Gros Ventre era molto simile a quella di altre trib\u00f9 del Nordamerica. Praticavano varie danze tra cui la Danza del Vento e la Danza del Sole. Quest'ultima era praticata durante l'estate. La cerimonia si svolgeva intorno ad un albero sacro scelto apposta da uno sciamano. Durante questa cerimonia gli uomini erano soliti mettersi una penna tra i capelli."}
{"id": "2013182", "revid": "311392", "url": "https://it.wikipedia.org/wiki?curid=2013182", "title": "Windows Whistler Server", "text": ""}
{"id": "2013185", "revid": "123385787", "url": "https://it.wikipedia.org/wiki?curid=2013185", "title": "Diarmait mac \u00c1edo Sl\u00e1ine", "text": "Figli di \u00c1ed Sl\u00e1ine.\nIl padre di Diarmait, \u00c1ed Sl\u00e1ine, era figlio di Diarmait mac Cerbaill, progenitore dei rami meridionali degli U\u00ed N\u00e9ill del sud che dominarono l'Irlanda dal tardo VI secolo fino all'ascesa al potere di Brian Boru nel X secolo. I discendenti di \u00c1ed Sl\u00e1ine erano conosciuti come S\u00edl n\u00c1edo Sl\u00e1ine. Tranne forse \u00d3engus mac Colm\u00e1in, tutti i sovrani U\u00ed N\u00e9ill discendevano da Diarmait mac Cerbaill attraverso i S\u00edl n\u00c1edo Sl\u00e1ine fino alla morte di Cin\u00e1ed mac \u00cdrgalaig nel 728. I S\u00edl n\u00c1edo Sl\u00e1ine erano re di Brega e della Collina di Tara, dove venivano incoronati i sovrani supremi irlandesi. Da Diarmait discendevano anche il Clan Cholm\u00e1in (o Clan Cholm\u00e1in M\u00e1r) che discendeva da Colm\u00e1n M\u00e1r e che rimpiazz\u00f2 i S\u00edl n\u00c1edo Sl\u00e1ine come gruppo dominante degli U\u00ed N\u00e9ill del sud dalla met\u00e0 dell'VIII secolo, e il meno importante Ca\u00edlle Follamain (o Clan Cholm\u00e1in Bicc), che discendeva da Colm\u00e1n Beg.\n\u00c1ed Sl\u00e1ine sarebbe stato re supremo insieme a Colm\u00e1n R\u00edmid dei Cen\u00e9l nE\u00f3gain del nord, ramo degli U\u00ed N\u00e9ill, dopo la morte di \u00c1ed mac Ainmuirech. \u00c1ed Sl\u00e1ine mor\u00ec attorno al 604, morte che secondo la tradizione era stata profetizzata da San Columba. Tra i figli di \u00c1ed, oltre a Diarmait, sono ricordati: Blathmac (morto nel 665), Congal (morto nel 634), Ailill (morto nel 634) e D\u00fanchad (morto nel 659). \nDomnall mac \u00c1edo e Congal C\u00e1ech.\nDiarmait era uno dei figli minori di \u00c1ed Sl\u00e1ine. Secondo le liste di re, il potere a Brega fu tenuto da Congal e poi da Ailill, che furono entrambi uccisi da Conall Guthbinn mac Suibni del Clan Cholm\u00e1in nel 634. A questo punto sul trono di Brega salirono Diarmait e il fratello Blathmac. Nel 635 Diarmait uccise Conall Guthbinn mac Suibni \"\"nella casa del figlio di Nad-Fra\u00edch\" secondo gli \"Annali dell'Ulster\". Nello stesso anno Diarmait sconfisse il Clan Cholm\u00e1in Bicc nella battaglia di C\u00fail Cael\u00e1in, dove fu ucciso M\u00e1el Umai, figlio di \u00d3engus mac Colm\u00e1in.\nSembra che a quel tempo il titolo di sovrano supremo irlandese fosse conteso tra Domnall mac \u00c1edo dei Cen\u00e9l Conaill del nord, ramo degli U\u00ed N\u00e9ill, e il re dei Cruithne Congal C\u00e1ech. Diarmait e Blathmac erano alleati di Domnall, al cui fianco combatterono nella battaglia di Mag Rath, dove Congal fu ucciso.\nRe supremo.\nGli annalisti irlandesi appaiono incerti sulla successione a Domnall mac \u00c1edo (morto nel 642). Gli \"Annali dell'Ulster\" affermano che \"non si sa con certezza chi regn\u00f2 dopo Domnall. Alcuni storici sostengono che quattro sovrani, Cellach, Conall C\u00f3el e due figli di Aed Sl\u00e1ine figlio di Diarmait figlio di Fergus Cerrb\u00e9l figlio di Conall di Cremthann figlio di Niall No\u00edgiallach, Diarmait e Blathmac, regnarono mescolandosi\"\".\nSecondo la lista di re supremi \"Baile Chuind Ch\u00e9tchathaig\", compilata nel tardo VII secolo durante il regno del nipote di DiarmaitF\u00ednsnechta Fledach, figlio di D\u00fanchad, a Domnall mac \u00c1edo successero Diarmait e Blathmac. Il \"Baile Chuind\" omette diversi sovrani, tra cui \u00c1ed Sl\u00e1ine. In alcuni casi potrebbe trattarsi di errori di trascrizione, mentre in altri casi sembrerebbe trattarsi di omissioni volute. Questa \u00e8 un'opera di propaganda dinastica che ha come scopo quello di dimostrare che i S\u00edl n\u00c1edo Sl\u00e1ine erano la legittima dinastia di re supremi irlandesi. Perci\u00f2 la sua attendibilit\u00e0 resta dubbia. \nNel 649 Diarmai sconfisse Guaire Aidne mac Colm\u00e1in, re del Connacht, nella battaglia di Carn Conaill. Secondo il \"Cath Cairnd Chonaill\" il re del Munster era presente allo scontro come alleato di Guaire, anche se non ci sono prove di ci\u00f2. Nel 654 Diarmait uccise Conall C\u00f3el, mentre Cellach mor\u00ec nel 658.\nUna peste che scoppi\u00f2 in Irlande Nel 664 in Irlanda scoppi\u00f2 una pestilenza detta \"buide Chonaill\". Secondo gli Diarmait e Blathmac morirono a causa dell'epidemia nel 665. Secondo le liste dei re gli successe il figlio di Blathmac, Sechnassach, che regn\u00f2 forse insieme a un altro figlio di Blathmac, Cenn F\u00e1elad.\nDiscendenza.\nDiscendenti di Diarmait formarono il ramo U\u00ed Chernaig dei S\u00edl n\u00c1edo Sl\u00e1ine, che presero questo nome dal figlio di Diarmait, Cernach. Il centro della loro sfera di potere e di influenza era nell'area attorno Loch Gabhair, nell'odierna contea di Meath. Solo pochi tra i discendenti di Diarmait ebbero un ruolo importante nella storia irlandese. Suo nipote Conall mac Cernaig, detto Conall Grant, fu un'importante figura degli anni Dieci dell'VIII secolo. Suo pronipote Fogartach mac N\u00e9ill sar\u00e0 invece sovrano supremo d'Irlanda."}
{"id": "2013187", "revid": "49022", "url": "https://it.wikipedia.org/wiki?curid=2013187", "title": "Niall No\u00edgiallach", "text": ""}
{"id": "2013190", "revid": "599013", "url": "https://it.wikipedia.org/wiki?curid=2013190", "title": "Cruithne", "text": "I Cruthin (Cruithni, Cruithne) erano un popolo semi-leggendario della Britannia dell'Et\u00e0 del Ferro, che a volte compare nelle fonti in lingua goidelica. I Cruithne erano conosciuti dai Romani col nome di Pitti. Oggi sono conosciuti col nome di Antichi Britanni, i cui pi\u00f9 diretti discendenti culturali sono i Gallesi. La forma latina volgare medievale \"Bretani\" \u00e8 all'origine di quella irlandese moderna di \"Breathnach\", che significa appunto Gallesi. \nNel suo modello storico, T. F. O'Rahilly suppone che i Priteni fossero il primo gruppo celtico che visse in Britannia e Irlanda e che vadano identificati coi Pitti di Scozia. Si sarebbero insediati in Britannia e Irlanda tra il 700 e il 500 a.C. Attorno al 50 a.C. Diodoro Siculo parla di \"quei Pretani che abitano il paese chiamato Irlanda\". Se i \"Priteni\" siano o meno da considerare Celti, nel senso di parlanti una lingua celtica, dipende dalla classificazione che si d\u00e0 alla lingua pittica. Il nome di Pitti compare per la prima volta nelle fonti latine nel 297. Tra le trib\u00f9 di Cruithne che sopravvissero in Irlanda ci sono i \"Lo\u00edges\" (nome che sopravvive nella moderna forma di Laois, nome di una delle contee del Leinster) e i \"Fothairt\" (che vissero nella contea di Down) del Leinster. Questi ultimi furono alleati del regno dei D\u00e1l Fiatach e antenati dei clan dei Magennis e dei McCartan. "}
{"id": "2013191", "revid": "287204", "url": "https://it.wikipedia.org/wiki?curid=2013191", "title": "Brei\u00f0amerkurj\u00f6kull", "text": "Il Brei\u00f0amerkurj\u00f6kull \u00e8 una grande lingua di ghiaccio che discende dal versante meridionale del ghiacciaio Vatnaj\u00f6kull, nel sud-est dell'Islanda.\nVariazioni frontali.\nAlla fine del XIX secolo la lingua del ghiacciaio si spingeva fino al mare, ora \u00e8 situata a pi\u00f9 di 3 chilometri dalla costa. Durante la sua ritirata, lungo il suo bordo si sono formati una serie di laghi glaciali, tra cui i principali sono il Brei\u00f0\u00e1rl\u00f3n e il J\u00f6kuls\u00e1rl\u00f3n."}
{"id": "2013192", "revid": "599013", "url": "https://it.wikipedia.org/wiki?curid=2013192", "title": "Enrico Maniero", "text": "Carriera.\nGiocava nel ruolo di mediano. Ha militato in serie A con il Napoli nella stagione 1981-82, allenato da Rino Marchesi, collezionando 9 presenze. Ha esordito nella massima serie il 20 settembre 1981 a Cagliari nella partita Cagliari-Napoli (1-1).\nHa successivamente giocato in C/1 vestendo le maglie di (1982-83) e (dal 1983 al 1988) conquistando con quest'ultima una promozione in serie B attesa da ben 24 anni.\nHa poi giocato nel Pavia, nel Frosinone in C/2 nella stagione 1989-90. Con l'Avezzano ha vinto il torneo di serie D 1990-1991. Ha giocato poi con l'Aquila, due stagioni a Viterbo, per chiudere la carriera a Grosseto.\nHa due figli, Marco e il pi\u00f9 conosciuto Riccardo, anch'essi calciatori."}
{"id": "2013196", "revid": "729019", "url": "https://it.wikipedia.org/wiki?curid=2013196", "title": "Malibcong", "text": "Malibcong \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nMalibcong \u00e8 formata da 12 baranggay:"}
{"id": "2013204", "revid": "187795", "url": "https://it.wikipedia.org/wiki?curid=2013204", "title": "Concord, Massachusetts", "text": ""}
{"id": "2013206", "revid": "187795", "url": "https://it.wikipedia.org/wiki?curid=2013206", "title": "Lexington, Massachusetts", "text": ""}
{"id": "2013214", "revid": "289247", "url": "https://it.wikipedia.org/wiki?curid=2013214", "title": "Xango", "text": ""}
{"id": "2013219", "revid": "767487", "url": "https://it.wikipedia.org/wiki?curid=2013219", "title": "The Medallion", "text": "The Medallion \u00e8 un film del 2003 diretto da Gordon Chan.\nFilm commedia d'azione con protagonisti Jackie Chan e Claire Forlani.\nTrama.\nUn gruppo di criminali internazionali, capeggiato da Snakehead \u00e8 alla ricerca di un antico cimelio orientale, in grado di donare la vita eterna. Questo medaglione \u00e8 in possesso di un bambino, che \u00e8 esso stesso il portatore dell'immortalit\u00e0. Quando l'organizzazione lo trova, il detective Eddie Yang di Hong Kong lo trae in salvo ed entrambi affondano nell'oceano dentro un container. Eddie, in un primo momento creduto morto, viene resuscitato dal bambino che nel frattempo gli dona una met\u00e0 del medaglione. In questo modo, Eddie acquista grandi poteri, e il bambino, rapito nuovamente, fa in modo che il medaglione risulti depotenziato. Per ottenere l'immortalit\u00e0 infatti, si ha bisogno di entrambe le met\u00e0 del medaglione.\nL'organizzazione parte alla ricerca di questa seconda met\u00e0, con loschi espedienti come un tentativo di rapimento della famiglia di Watson, il collega di Eddie, e altre cattive trovate.\nInfine il detective Young, riesce a sconfiggere Snakehead, anche lui potenziato dalla seconda met\u00e0 del medaglione, ed a restituirlo interamente al bambino, legittimo possessore."}
{"id": "2013224", "revid": "2108263", "url": "https://it.wikipedia.org/wiki?curid=2013224", "title": "Svetoslavo Surongna", "text": "Era parte della dinastia dei Trpimirovi\u0107 e govern\u00f2 con l'aiuto del suo ban \"Varda\".\nEra il figlio maggiore di re Stjepan Dr\u017eislav. Suo padre gli diede il titolo di \"duca\" prima di morire e lo design\u00f2 quale suo successore. Dopo che i fratelli Kre\u0161imir e Gojslav seppero della successione al padre di Suronja come re dei Croati, organizzarono una rivolta. I fratello chiesero aiuto all'imperatore bulgaro Samuele anche se fino ad allora era stato nemico dello Stato croato ed era in guerra con l'Impero bizantino. Durante la guerra i bizantini erano sostenuti dalla Repubblica di Venezia e dai croati di Svetoslav Suronja che continu\u00f2 la politica filo-occidentale del padre.\nSamuele cos\u00ec accolse le richieste dei ribelli croati e attacc\u00f2 il regno di Croazia nel 998, con cui inizio la prima delle tre guerre Croato-Bulgare. Samuele avanz\u00f2 fino alla costa adriatica raggiungendo la citt\u00e0 di Zara, dove per\u00f2 si arrest\u00f2 per tornare in Bosnia.. Samuele diede tutti i territori da lui conquistati ai ribelli Kre\u0161imir III and Gojslav, dai quali organizzarono la conquista dell'intera Croazia sconfiggendo il loro fratello maggiore Svetoslav Suronja.\nIn questa situazione confusa, in cui inizialmente sembr\u00f2 risultare sconfitta la fazione bizantina, il Doge di Venezia Pietro II Orseolo avvi\u00f2 una campagna in Dalmazia contro la nuova Croazia, attorno all'anno 1000, conquistando il Quarnaro e Zara, poi Tra\u00f9 e Spalato ed infine Curzola e Lagosta, finch\u00e9 anche Zaravecchia si arrese. A Tra\u00f9 ormai divenuta veneziana ci fu un incontro fra Pietro Orseolo II e Svetoslav Suronja. L'erede di Suronia, Stjepan Svetoslavi\u0107 spos\u00f2 la figlia del doge di Venezia Joscella o Hicela Orseolo, matrimonio che sanc\u00ec l'unione politica fra Venezia e le citt\u00e0 dell'Adriatico orientale.\nDopo che a Venezia avvenne un colpo di Stato, Svetoslav Suronja e la sua famiglia migrarono esiliati in Ungheria e l\u00ec morirono. Quando nel 1020 il re Kre\u0161imir III uccise suo fratello Gojslav, il papa ordin\u00f2 un'indagine sulla morte e contemporaneamente la Croazia cadde in una nuova anarchia, situazione che fu sfruttata dal figlio di Svetoslav Suronja, Stjepan, che conquist\u00f2 con l'aiuto dell'Ungheria la Slavonia contro lo zio Cressimiro. Egli fu poi nominato \"ban\" di Slavonia. Il suo discendente, Dmitar Zvonimir, divenne re dei Croati nel 1074. Fin\u00ec cos\u00ec il primo regno di Croazia, creato da Tomislao I i cui centri di potere erano prevalentemente situati in Dalmazia; da allora la Croazia fu sempre legata all'Ungheria e il centro culturale e politico della nazione fu in quella che un tempo era definita \"Croazia Pannonica\", o Slavonia."}
{"id": "2013226", "revid": "2075278", "url": "https://it.wikipedia.org/wiki?curid=2013226", "title": "Shin-Ei Animation", "text": ", o Shin'ei Doga, \u00e8 uno studio di animazione giapponese fondato il 9 settembre 1976 a Tokyo sulle ceneri della A Production.\nStoria.\nLo studio nacque con il nome di \"A Production\" nel dicembre 1965 ad opera di Daikichiro Kusube, animatore veterano della Toei Animation stanco delle condizioni lavorative in cui era costretto ad operare, e dei pi\u00f9 giovani colleghi Tsutomu Shibayama e Osamu Kobayashi. Affiliato alla Tokyo Movie, lo studio accolse successivamente anche altri animatori provenienti dalla Toei, tra i quali Yasuo \u014ctsuka, Isao Takahata e Hayao Miyazaki, e form\u00f2 giovani talenti come Yoshifumi Kond\u014d. Dalla fondazione al 1976 lo studio lavor\u00f2 esclusivamente in appalto per la Tokyo Movie, collaborando a serie quali \"Obake no Q-tar\u014d\", \"Tensai Bakabon\" e \"Rupan Sansei\" (\"Le avventure di Lupin III\"). Sempre per la TMS, la A Production, sotto la guida di Hayao Miyazaki, inizi\u00f2 i lavori per una serie animata su Pippi Calzelunghe ma il prodotto non vide la luce perch\u00e9 l'autrice Astrid Lindgren si rifiut\u00f2 di concedere loro i diritti. Il 9 settembre 1976 l'azienda si rese quindi indipendente dalla casa madre e cambi\u00f2 denominazione nell'attuale \"Shin-Ei Animation\", legando la sua sorte alla produzione di uno dei \"franchise\" pi\u00f9 celebri e longevi in assoluto, \"Doraemon\" (a partire dal 1979). Specializzata in serie fiume per bambini (\"kodomo\") e pi\u00f9 o meno per adulti (\"sh\u014dnen\" e \"seinen\"), la Shin-Ei ha prodotto anche opere come \"Ninja Hattori-kun\" (\"Nino, il mio amico ninja\") (1981-1987), \"Fuku-chan\" e il \"remake\" di \"Kaibutsu-kun\" (\"Carletto il principe dei mostri\") (1980-1982), che oggi \u00e8 in produzione anche uno spin-off \"Le avventure solitarie di Hiroshi e Sis\"."}
{"id": "2013227", "revid": "123164193", "url": "https://it.wikipedia.org/wiki?curid=2013227", "title": "Campionato africano di pallavolo femminile 2003", "text": "Il XI campionato africano di pallavolo femminile si \u00e8 svolto dal 16 al 23 agosto 2003 a Nairobi, in Kenya. Al torneo hanno partecipato 8 squadre nazionali africane e la vittoria finale \u00e8 andata per la terza volta alla Egitto.\nPodio.\nCampione.\nEgitto(Terzo titolo)\nSecondo posto.\nKenya\nTerzo posto.\nCamerun"}
{"id": "2013228", "revid": "2002605", "url": "https://it.wikipedia.org/wiki?curid=2013228", "title": "Villa San Giorgio", "text": "Villa San Giorgio \u00e8 una storica dimora suburbana di Livorno, sita all'inizio della via di Montenero, tra il quartiere di Ardenza e Montenero.\nStoria.\nFu costruita alla met\u00e0 dell'Ottocento ed era propriet\u00e0 di Carolina San Giorgio, che tuttavia probabilmente non abit\u00f2 mai la villa.\nNel 1890 divenne sede di un collegio in cui si teneva anche un corso di studio preparatorio per l'ammissione all'Accademia Navale ed in altri istituti cittadini. Fu proprio in questo collegio che insegn\u00f2 anche il poeta Giovanni Pascoli.\nSuccessivamente la villa pass\u00f2 ad altri proprietari e nel 1939, sotto la famiglia Lemon, divenne un salotto culturale.\nAttualmente la villa \u00e8 di propriet\u00e0 della famiglia livornese Barbini e tutelata dai Beni Ambientali.\nDescrizione.\nSituata nei pressi della Villa Ombrosa, Villa San Giorgio si eleva imponente lungo le pendici delle Colline livornesi.\nSi presenta sotto forma di castello, con quattro torri angolari che delimitano il corpo di fabbrica; quest'ultimo \u00e8 disposto su due piani e, originariamente, il prospetto rivolto verso la citt\u00e0 era chiuso da un frontone, oggi scomparso.\n\u00c8 stata restaurata sul finire del Novecento.\nAlla villa appartengono decorazioni di pregio, tra cui pietra serena e affreschi situati all'interno delle stanze padronali."}
{"id": "2013231", "revid": "123219594", "url": "https://it.wikipedia.org/wiki?curid=2013231", "title": "Brise", "text": "Brise (greco: ; latino: \"Brises\") o Briseo (\u0392\u03c1\u03b9\u03c3\u03b5\u03cd\u03c2) era un sacerdote di Apollo (o secondo altre versioni di Dioniso) residente a Lirnesso, una citt\u00e0 dell'Asia Minore.\n\u00c8 conosciuto soprattutto per essere il padre di Ippodamia, la quale proprio da lui ricevette il patronimico di Briseide.\nIl mito.\nLe origini.\nBrise era un sacerdote di Apollo al tempo della guerra di Troia e abitava a Lirnesso, un'antica citt\u00e0 dell'Asia Minore, a quel tempo governata dai fratelli Minete ed Epistrofo, figli di Eveno. Era il fratello di Crise, un sacerdote troiano, ed era padre di due figli: Ippodamia e un certo Eezione (da non confondere con l'eroe omonimo). Una tradizione contrastante, riportata da Ditti Cretese, afferma che Brise era il re dei Lelegi, in Caria, e che da una moglie di cui non si conosce il nome aveva avuto un'unica figlia, Ippodamia oppure anche conosciuta come Briseide.\nLa morte.\nIl sacerdote viveva tranquillamente nella sua citt\u00e0, fino al tempo dello scoppio della guerra di Troia, nel momento in cui Enea, l'eroe troiano, inseguito da Achille, trov\u00f2 rifugio a Lirnesso. L'eroe greco, inesorabile e deciso a uccidere il nemico, assedi\u00f2 la citt\u00e0 e, in poco tempo, grazie al suo contingente di Mirmidoni, la conquist\u00f2 e fece strage degli abitanti. Minete, il marito di Ippodamia, venne ucciso brutalmente dall'eroe, mentre il fratello Epistrofo subiva la sua stessa tragica sorte. Brise stesso oppose invano resistenza ad Achille ma, alla vista della sua casa ridotta in macerie, disperato, decise di impiccarsi. La figlia Ippodamia, presa in ostaggio dall'eroe, divenne in seguito la sua schiava preferita."}
{"id": "2013232", "revid": "111325", "url": "https://it.wikipedia.org/wiki?curid=2013232", "title": "A Production", "text": ""}
{"id": "2013234", "revid": "287204", "url": "https://it.wikipedia.org/wiki?curid=2013234", "title": "Regno di Croazia", "text": ""}
{"id": "2013235", "revid": "111325", "url": "https://it.wikipedia.org/wiki?curid=2013235", "title": "Shin'ei Animation", "text": ""}
{"id": "2013236", "revid": "111325", "url": "https://it.wikipedia.org/wiki?curid=2013236", "title": "Shinei Animation", "text": ""}
{"id": "2013238", "revid": "1522738", "url": "https://it.wikipedia.org/wiki?curid=2013238", "title": "Alleanza Patriottica per il Riorientamento e la Costruzione", "text": "L'Alleanza Patriottica per la Costruzione e l'Orientamento (, APRC) \u00e8 un partito politico del Gambia, fondato dagli ufficiali dell'esercito nazionale in seguito al colpo di Stato del 1994. Compito del partito \u00e8 stato sin dalla fondazione di supportare il leader dell'esercito e successivamente Presidente del Gambia, Yahya Jammeh, eletto nel 1996 e in carica fino al gennaio 2017. \nJammeh nel 2001 ha conquistato la vittoria con il 52,8% dei voti popolari e in seguito alle elezioni parlamentari del 2002, il partito ha conquistato 45 seggi su 48. \nNel 2006 il presidente uscente Jammeh \u00e8 stato ricandidato alle elezioni presidenziali, ottenendo una larga affermazione con il 67,3% dei voti conquistati. Nelle successive elezioni parlamentari (2007) il partito ha mantenuto la maggioranza assoluta dei seggi, perdendo per\u00f2 tre seggi rispetto alle elezioni di cinque anni prima, e passando quindi da 45 a 42 deputati. Appartengono inoltre all'APRC anche i 5 parlamentari di nomina presidenziale.\nIl 1\u00ba dicembre 2016 il capo del partito e presidente del Paese Jammeh non \u00e8 stato riconfermato alle elezioni presidenziali dopo 22 anni di governo autoritario, cedendo il potere al candidato dell'opposizione Adama Barrow."}
{"id": "2013239", "revid": "767487", "url": "https://it.wikipedia.org/wiki?curid=2013239", "title": "Boss Buckle", "text": "Boss Buckle EP \u00e8 il primo disco pubblicato dalla band metalcore 36 Crazyfists. Quando venne pubblicato, nel 1995, la band non era ancora molto conosciuta, e la vendita di questo EP fu scarsa. Questo \u00e8 uno dei tre EP prodotti dalla band. \n\u00c8 inoltre l'unica versione pubblicata in cui suonava ancora il bassista JD Stuart, prima di morire in un incidente stradale nel 1996."}
{"id": "2013241", "revid": "1378289", "url": "https://it.wikipedia.org/wiki?curid=2013241", "title": "Schiavonia", "text": ""}
{"id": "2013243", "revid": "767487", "url": "https://it.wikipedia.org/wiki?curid=2013243", "title": "Raffaele Rossini", "text": "Carriera.\nHa giocato in serie A con e .\nNegli anni duemiladieci, su iniziativa congiunta dell'Unione Nazionale Veterani dello Sport e del comune di Bari gli viene intitolata una delle salite dello Stadio San Nicola."}
{"id": "2013245", "revid": "11109", "url": "https://it.wikipedia.org/wiki?curid=2013245", "title": "Vino Novello", "text": ""}
{"id": "2013246", "revid": "309977", "url": "https://it.wikipedia.org/wiki?curid=2013246", "title": "Briseo", "text": ""}
{"id": "2013247", "revid": "729019", "url": "https://it.wikipedia.org/wiki?curid=2013247", "title": "Manabo", "text": "Manabo \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nManabo \u00e8 formata da 11 baranggay:"}
{"id": "2013261", "revid": "1728", "url": "https://it.wikipedia.org/wiki?curid=2013261", "title": "U.m.a.", "text": ""}
{"id": "2013263", "revid": "1887939", "url": "https://it.wikipedia.org/wiki?curid=2013263", "title": "Incontri internazionali di rugby a 15 di met\u00e0 anno 1988", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud."}
{"id": "2013264", "revid": "767487", "url": "https://it.wikipedia.org/wiki?curid=2013264", "title": "L\u00e0 dove non batte il sole", "text": "L\u00e0 dove non batte il sole \u00e8 un film del 1974 diretto da Antonio Margheriti.\nTrama.\nDakota, uno scassinatore maldestro, si coalizza con Wong, esperto in arti marziali, per cercare un tesoro nascosto. La mappa per raggiungerlo \u00e8 stata tatuata su quattro ragazze. Alla caccia si aggrega un folle predicatore, Yancey.\nProduzione.\nRiprese.\n\u00c8 stato girato tra la Spagna (Madrid, Andalusia, Almer\u00eda) e Hong Kong.\nFu prodotto dallo Studio Shaw, specializzata in film di arti marziali.\nCast.\nCon questo lungometraggio, nasce il sodalizio Margheriti-Van Cleef: i due, in seguito, hanno pi\u00f9 volte lavorato insieme, diventando stretti amici.\nSul set, Van Cleef ha conosciuto la sua futura moglie, Barbara Havelone, nei panni di una pianista.\nIl ruolo del co-protagonista \u00e8 affidato a Lo Lieh, divo hongkonghese divenuto famoso per il cult \"Cinque dita di violenza\".\nDistribuzione.\nCome la maggior parte dei film di Margheriti, la pellicola ha ottenuto un buon riscontro all'estero, specialmente negli USA, dove \u00e8 conosciuto col titolo \"The Stranger and the Gunfighter\".\nFu proposto, successivamente, in edizioni home video straniere. Ancora oggi non circolano copie italiane.\nAccoglienza.\nLa rivista \"Nocturno\", in un dossier su Antonio Margheriti, elogia il lungometraggio, definendolo come \u00abcinema spettacolare (...) eclettico, stravagante e incalzante\u00bb.\nDi parere completamente opposto Paolo Mereghetti: \u00abdesolante (...) commedia che non fa ridere\u00bb.\n\u00c8 una delle pellicole di Margheriti preferite da Quentin Tarantino."}
{"id": "2013271", "revid": "767487", "url": "https://it.wikipedia.org/wiki?curid=2013271", "title": "Suffer Tree", "text": "Suffer Tree \u00e8 un EP del gruppo musicale metalcore dell'Alaska 36 Crazyfists, pubblicato nel 1997.\n\u00c8 la prima versione senza il bassista JD Stuart, sostituito da Mick Whitney."}
{"id": "2013273", "revid": "75421", "url": "https://it.wikipedia.org/wiki?curid=2013273", "title": "Slick Shoes LP", "text": ""}
{"id": "2013275", "revid": "287204", "url": "https://it.wikipedia.org/wiki?curid=2013275", "title": "Associazione Calcio Milano 1943-1944", "text": "Questa voce raccoglie le informazioni riguardanti lAssociazione Calcio Milano nelle competizioni ufficiali della stagione 1943-1944.\nStagione.\nIn questa stagione, a causa della guerra civile italiana e del Paese diviso in due, \u00e8 impossibile organizzare dei tornei nazionali ufficiali. Nel Nord Italia occupato dai nazi-fascisti \u00e8 predisposto un Campionato Alta Italia (il cui nome ufficiale fu \"Divisione Nazionale\") a cui partecipa anche il Milano.\nL'allenatore Giuseppe Santagostino riesce faticosamente ad allestire una squadra tra mille difficolt\u00e0. Tra i tesserati ci sono Ferruccio Valcareggi, futuro commissario tecnico della Nazionale italiana, e Romeo Menti, futuro giocatore del Grande Torino. I rossoneri si classificano al 5\u00ba posto nella fase eliminatoria della Lombardia senza qualificarsi alla fase interregionale.\nIl campionato \u00e8 pesantemente influenzato dai continui allarmi aerei causati dai bombardamenti strategici degli Alleati e dalle pressanti richieste della autorit\u00e0 militari, che vogliono i giocatori continuamente a disposizione.\nOrganigramma societario.\nArea direttiva\nArea tecnica"}
{"id": "2013276", "revid": "1305772", "url": "https://it.wikipedia.org/wiki?curid=2013276", "title": "Wake Up Screaming", "text": ""}
{"id": "2013277", "revid": "3115", "url": "https://it.wikipedia.org/wiki?curid=2013277", "title": "Gustaf Mauritz Armfelt", "text": "Biografia.\nNato a Tarvasjoki, (Finlandia), era figlio del prefetto e generale maggiore dell'esercito svedese Barone Wilhelm Magnus Armfelt, esponente dell'alta aristocrazia finlandese. Dopo gli studi primari, nel 1770, a 13 anni, frequent\u00f2 l'Accademia reale di \u00c5bo (Turku) compiendovi gli studi fino al 1771. Intraprese quindi la carriera militare; fu cadetto alla scuola di Karlskrona fino al 1773 dalla quale, a 16 anni, usc\u00ec ufficiale. Grazie all'aiuto del suo precettore Jacob Magnus Sprengtporten ottenne la carica di secondo luogotenente a Stoccolma. Ebbe cos\u00ec l'occasione di entrare a far parte dell'alta societ\u00e0 svedese. Avanz\u00f2 rapidamente nei ranghi fino a giungere, a 20 anni, al servizio del re come sottotenente della guardia reale, ma il suo carattere estroso e la partecipazione ad un duello vietato dalle autorit\u00e0 lo fecero cadere in disgrazia presso il re Gustavo III di Svezia. Nel 1778, a 21 anni, lasci\u00f2 la Svezia e, assieme al suo amico Goran Magnus Sprengtporten, viaggi\u00f2 attraverso l'Europa assumendo incarichi militari sotto vari eserciti stranieri. Soggiorn\u00f2 a San Pietroburgo, Varsavia e Berlino dove ebbe un ingaggio nell'esercito prussiano; prosegu\u00ec per Strasburgo e Parigi. Qui familiarizz\u00f2 con le teorie di governo di Voltaire e dei ribelli nordamericani appoggiati dalla Francia. Avrebbe voluto unirsi ai coloni americani nella lotta contro gli inglesi, ma la sua richiesta fu respinta. Nel 1780 incontr\u00f2 il Re Gustavo III a Spa, in Belgio, e riusc\u00ec a riottenerne il favore. Fu nominato cavaliere a corte dove con piacere frequentava e organizzava feste nella sua funzione di \"maitre des plaisirs\". Collabor\u00f2 con lo scrittore satirico Karl Israele Hallman (1732-1800) alla stesura di testi teatrali fra cui un vaudeville di successo intitolato \"L'occasione fa il ladro\" (1783) che fu il primo del genere in Svezia. Compose anche una grande quantit\u00e0 di poesie. Nel 1783-84 fu al seguito di Gustavo III nel suo viaggio in Italia che fu occasione per lui di essere introdotto nelle pi\u00f9 grandi corti europee. Come Gustavo III rimase influenzato dall'arte italiana, specialmente l'architettura neoclassica che il re volle introdurre in Svezia. A tale scopo il Re invit\u00f2 a Stoccolma l'architetto Louis Jean Desprez. Lo stesso Armfelt commission\u00f2 al Desprez una villa che chiam\u00f2 \"Villa Frescati\" in omaggio alla citt\u00e0 italiana di Frascati,da lui visitata al seguito di Gustavo III, ma non pot\u00e9 per\u00f2 mai abitarla per le vicissitudini occorse dopo la morte del re. Nel 1785, a 28 anni, spos\u00f2 la contessa Hedvig Ulrika De La Gardie, esponente della pi\u00f9 alta aristocrazia svedese, dalla quale ebbe otto figli: Maria Magdalena Catharina Augusta (1786), Gustaf Fredrik (1788), Carl (1788), Magnus (1789?), Gustav Magnus (1792), Alexander (1794), Constantin (1796), Carl Magnus Wilhelm (1797). Altri tre figli ebbe fuori dal matrimonio: dall'attrice parigina L'Eclair, Mauritz Clairfelt (1780), dalla principessa Wilhelmine di Sagan, Gustava Wilhelmina Charlotta (1798) e Adelaide Gustava Aspasie (1801).\nFece una rapida carriera militare raggiungendo nel 1787 il grado di colonnello e assumendo il comando del reggimento di fanteria Uusimaa. Dal 1786 al 1792 ebbe la carica di direttore dei teatri reali e divenne uno dei diciotto componenti dell'Accademia di Svezia fondata nel 1786 da Gustavo III e, per sua intercessione, ottenne dal re di Danimarca l'onorificenza dell'Ordine dell'Elefante.\nNel 1788, all'et\u00e0 di 31 anni, Armfelt partecipa alla guerra contro la Russia voluta da Gustavo III per procurarsi vantaggi politici in campo nazionale ed estero; ottiene successi militari sul fronte finlandese rimanendo gravemente ferito. Per la sua fedelt\u00e0 al re non prese parte alla \"insurrezione di Anjala\" organizzata da un gruppo di ufficiali svedesi che volevano cessare la guerra ritenendola contraria alla costituzione svedese. L'insurrezione fu un insuccesso e gli insorti furono condannati a morte, ma solo uno di essi fu giustiziato. La guerra termin\u00f2 nel 1790 con una grande vittoria navale svedese. Gustavo III dette ad Armfelt l'incarico di condurre le trattative di pace e il 14 agosto 1790, ancora convalescente per la ferita riportata in guerra, Armfelt si incontra a Varala con la controparte russa rappresentata da Josif Igelstrom. Il \"Trattato di Varala\" lasciava invariate le frontiere, stabiliva la liberazione dei prigionieri di guerra senza pagamento di alcun riscatto e dava alla Svezia il diritto di importare grano dalla Russia senza pagamento di tasse. I meriti di guerra ed il successo nelle trattative di pace valsero ad Armfelt prestigiose onorificenze e il grado di generale; divenne consigliere del re per affari pubblici e privati. Fu nominato cancelliere dell'Accademia reale di Turku dove lui stesso era stato allievo, carica che ricopr\u00ec dal 1791 al 1792.\nLa politica accentratrice di poteri di Gustavo III era fonte di scontento tra la nobilt\u00e0 svedese che vedendo lese le sue prerogative cominci\u00f2 a prendere le distanze dal re. Il 13 febbraio 1792 Gustavo III cade vittima di un attentato durante un ballo in maschera morendo 13 giorni dopo. Prima di morire dispose nel suo testamento che Armfelt, che non gli aveva mai fatto venir meno la sua fedelt\u00e0, facesse parte del consiglio provvisorio di reggenza e assumesse la carica di Governatore generale di Stoccolma. Gli affid\u00f2 anche la cura del figlio quattordicenne Gustavo Adolfo. Alla morte di Gustavo III, data la minore et\u00e0 dell'erede al trono, assunse la reggenza il fratello di Gustavo III Carlo di S\u00f6dermanland.\nPresto Armfelt si rese conto di non essere gradito a corte e si propose perci\u00f2 di andare ad Aquisgrana per curarsi. Si adoper\u00f2 per ottenere la carica di Governatore della Pomerania ma, a causa della sua fedelt\u00e0 a Gustavo III, si era fatto molti nemici fra la nobilt\u00e0 antigustaviana che fece pressioni su Carlo perch\u00e9 Armfelt fosse allontanato dai posti di potere; fu perci\u00f2 nominato ambasciatore a Napoli. Il 1\u00ba settembre 1792 Armfelt part\u00ec per Napoli e assunse le sue funzioni presso la corte di Ferdinando IV.\nContrariato dalla situazione politica in Svezia e considerandosi ingiustamente perseguitato Armfelt si mise in corrispondenza con la sua amante Magdalena e alcuni amici fidati. Il contenuto delle lettere era molto compromettente per lui e i suoi confidenti. Scrisse anche a Caterina II di Russia per convincerla dell'opportunit\u00e0 di organizzare dimostrazioni militari per provocare un cambiamento del governo a favore dei gustaviani. Questa corrispondenza fu intercettata e nel 1793 il Reggente incaric\u00f2 alcune spie di sorvegliare Armfelt e di trovare prove del suo complotto. Le prove furono trovate e fu inviato a Napoli un ufficiale col compito di arrestarlo, ma Ferdinando IV neg\u00f2 l'estradizione e aiut\u00f2 Armfelt a fuggire in Russia dove Caterina II gli concesse asilo a Kaluga sotto l'identit\u00e0 del \"farmacista Brandt\", cittadino svizzero. Vi rest\u00f2 tre anni e mezzo assieme alla sua famiglia. In Svezia Armfelt fu processato in contumacia e il 22 luglio 1794 fu condannato alla confisca dei beni, alla perdita dei titoli e alla pena di morte come traditore; I suoi confidenti furono condannati a morte, ma per alcuni la condanna fu commutata e Magdalena Rudenschold scont\u00f2 due anni di carcere oltre all'umiliazione di essere trascinata in catene sulla piazza principale di Stoccolma additata come l'amante di un traditore.\nNel settembre 1797, all'et\u00e0 di 40 anni, Armfelt usc\u00ec dal suo esilio a Kaluga e soggiorn\u00f2 in vari luoghi con la sua famiglia, specialmente Berlino e Dresda. La sua amicizia con il Duca di Curlandia Pietro Biron lo port\u00f2 a soggiornare in vari castelli fra Slesia e Boemia dove ebbe una relazione con la giovane figlia del Duca, principessa Wilhelmine di Sagan, dalla quale ebbe due figlie: Gustava Wilhelmina Charlotta (nata 1798) e Adelaide Gustava Aspasie (nata 1801).\nNel 1796 Gustavo Adolfo aveva raggiunto la maggiore et\u00e0 e col nome di Gustavo IV Adolfo di Svezia aveva assunto le funzioni di regnante. Nel novembre 1799 riabilit\u00f2 Armfelt e nel settembre 1800 lo autorizz\u00f2 a tornare in Svezia. Al suo ritorno fu inviato a Vienna come ambasciatore, carica che ricopr\u00ec dal 1802 al 1804 quando fu costretto a lasciare l'incarico a causa dei suoi attacchi al governo austriaco del quale non condivideva l'atteggiamento nei confronti di Napoleone verso il quale provava profondo odio. Nel 1805 la Svezia aderisce alla terza coalizione contro Napoleone e Armfelt, dal 1805 al 1807, fu comandante in capo delle forze svedesi nel Granducato svedese di Pomerania che difese fino all'estremo riuscendo a respingere i francesi nelle prime fasi della guerra, ma non riuscendo per\u00f2 ad evitarne la conquista da parte delle armate napoleoniche.\nNel 1808 la Danimarca e la Russia (che in seguito agli accordi di Tilsitt con Napoleone aveva mano libera nelle sue zone di influenza) iniziarono una guerra contro la Svezia. Armfelt fu nominato comandante in capo sulla frontiera norvegese in una sfortunata e disorganizzata guerra nella quale dovette confrontarsi con la superiorit\u00e0 numerica ed il miglior equipaggiamento dei norvegesi e con la ristrettezza delle risorse alimentari. Nonostante qualche successo dovette infine ritirarsi lasciando ai norvegesi una cospicua parte di armamenti e oltre cinquanta prigionieri. Al suo ritorno in Svezia fu destinato al fronte russo, ma essendo appena tornato dalla campagna in Norvegia, non vi and\u00f2. La Russia conquist\u00f2 la Finlandia e nel 1809 lo zar Alessandro I assunse il titolo di Granduca di Finlandia facendone cos\u00ec un Granducato al quale concesse grande autonomia mantenendone le leggi, la religione e i privilegi acquisiti dei finlandesi. La Svezia perdeva, dopo seicento anni, un territorio che costituiva un terzo delle sue risorse.\nNel 1809 Gustavo Adolfo viene deposto e viene eletto re lo zio Carlo di S\u00f6dermanland che assume il nome di Carlo XIII ma a causa della sua cattiva salute il governo viene esercitato da Jean-Baptiste Jules Bernadotte, maresciallo francese imparentato con Napoleone, che si era guadagnato la fiducia e la stima degli svedesi per aver dimostrato grande lealt\u00e0 verso i prigionieri della divisione svedese da lui sconfitta nel 1806 in Prussia proteggendoli dalle atrocit\u00e0 dei suoi soldati. Bernadotte verr\u00e0 proclamato principe ereditario nel 1810. Armfelt, che non approvava questi sviluppi nel governo della Svezia, avrebbe voluto ritirarsi a vita privata in Finlandia, ma, pressato, acconsent\u00ec ad assumere incarichi governativi finch\u00e9 i suoi nemici non ottennero il suo esilio. Armfelt prese allora la decisione di passare al servizio della Russia. Giur\u00f2 fedelt\u00e0 allo zar Alessandro I nelle mani del rappresentante Russo a Stoccolma e il giorno dopo part\u00ec per San Pietroburgo. Per questa scelta di campo fu condannato a morte come traditore. Alla corte di San Pietroburgo Armfelt aveva molta influenza sulle decisioni dello zar Alessandro I al quale espose le sue vedute circa il miglior sistema di governo della Finlandia per la sicurezza della quale auspicava lo stato di pace tra Russia e Svezia. Gli espose anche l'opportunit\u00e0 politica di una unificazione di Svezia e Norvegia. Nel 1811, all'et\u00e0 di 54 anni, si ritir\u00f2 a vita privata assieme alla moglie nella sua tenuta finlandese ad Halikko, vicino a Turku, ma presto fu richiamato alla corte dello zar dove ebbe una posizione influente nella cerchia vicina ad Alessandro I. Fu nominato conte e generale dell'esercito russo. Verso la fine dell'anno fu istituito il \"comitato per gli affari finlandesi\" e Armfelt ne fu il primo presidente.\nNel giugno 1812 le armate francesi invadono la Russia. Armfelt partecipa alla guerra contro Napoleone, ma per un breve periodo a causa del peggioramento della sua salute. Per proteggere la frontiera occidentale la Russia cerca un accordo con la Svezia e nel mese di agosto lo zar, accompagnato da Armfelt, incontra Bernadotte a Turku. Ne scatur\u00ec un trattato nel quale la Svezia si impegnava alla neutralit\u00e0 nella guerra russo-francese e rinunciava a qualsiasi pretesa sulla Finlandia. Da parte sua la Russia avrebbe assecondato le mire espansionistiche della Svezia sulla Norvegia.\nArmfelt, nella sua azione politica fece pi\u00f9 di ogni altro perch\u00e9 la Finlandia ottenesse la pi\u00f9 ampia autonomia. Il suo pi\u00f9 importante successo fu, all'inizio del 1812, l'unificazione della \"Vecchia Finlandia\" (territorio strappato alla Svezia nel 1743) con la Finlandia recentemente conquistata costituendo un unico Granducato Autonomo. Lo stesso anno la capitale fu spostata da Turku ad Helsinki essendo considerata Turku troppo vicina alla Svezia sia culturalmente che geograficamente. In Finlandia Armfelt riebbe la nomina di Cancelliere della ora Accademia Imperiale di Turku, carica che ricoprir\u00e0 dal 1812 al 1814. Fu brevemente Governatore generale della Finlandia nel 1813. Mor\u00ec nella sua residenza estiva a Tsarskoje Selo, vicino a San Pietroburgo il 19 agosto 1814 all'et\u00e0 di 57 anni. \u00c8 sepolto nella chiesa di Halikko in Finlandia. Fu il primo finlandese ad entrare a far parte dell'Ordine dei Cavalieri di Malta. Dei suoi figli, Alexander Armfelt (1794-1876) fece carriera politica; ricopr\u00ec dal 1841 al 1876 la carica di Ministro segretario di stato per la Finlandia rappresentando gli interessi finlandesi alla corte di San Pietroburgo. Gustav Magnus Armfelt (1792-1856) partecip\u00f2 nel 1812 alla guerra contro l'invasione napoleonica, guadagn\u00f2 la carica di tenente e divenne ispettore generale delle truppe nazionali finlandesi.\nArmfelt \u00e8 ricordato in Finlandia come uno dei fondatori della nazione."}
{"id": "2013283", "revid": "1776051", "url": "https://it.wikipedia.org/wiki?curid=2013283", "title": "The Oculus", "text": "The Oculus EP \u00e8 il terzo EP del gruppo musicale metalcore 36 Crazyfists, pubblicato il 19 aprile 2008.\nL'EP contiene 2 canzoni che verranno riproposte nell'album \"The Tide and Its Takers\", e \"Criminal Justice\", cover della band di Seattle denominata i Satchel."}
{"id": "2013289", "revid": "122246", "url": "https://it.wikipedia.org/wiki?curid=2013289", "title": "Nazionale di pallavolo femminile del Marocco", "text": "La nazionale di pallavolo femminile del Marocco \u00e8 una squadra africana composta dalle migliori giocatrici di pallavolo del Marocco ed \u00e8 posta sotto l'egida della Federazione pallavolistica del Marocco."}
{"id": "2013290", "revid": "155613", "url": "https://it.wikipedia.org/wiki?curid=2013290", "title": "Villa Ombrosa", "text": "Villa Ombrosa, nota anche come Villa Freccia, \u00e8 una villa suburbana di Livorno; si innalza all'inizio della via di Montenero, poco oltre l'abitato di Ardenza e nei pressi della Villa San Giorgio.\nStoria.\nLe origini della villa risalgono al XVIII secolo e il primo proprietario fu Filippo Freccia. Appartenne anche alla famiglia Partridge. Gli eredi della stessa famiglia restarono in possesso dell'edificio fino al 1905, quando il complesso fu venduto alla fiorentina Nelly Kogan.\nNei primi anni del Novecento, con la costruzione della limitrofa ferrovia Tirrenica, alcune parti dei terreni circostanti furono espropriati per la realizzazione della sede ferroviaria.\nL'edificio vero e proprio sub\u00ec una radicale trasformazione tra il 1906 ed il 1914 quando il nuovo proprietario, l'avvocato Vittorio De Rossi, fece demolire un'ala dell'immobile.\nLe propriet\u00e0 intorno alla villa furono ampliate nel 1914 con l'acquisizione di altri terreni.\nDescrizione.\nLa villa sorge all'interno di un lotto di terreno cinto da un alto muro e caratterizzato da un rigoglioso parco (da qui il nome Villa Ombrosa), dove si segnala la presenza di un cimitero per cani.\nL'immobile \u00e8 composto dal fabbricato padronale al quale si affianca un corpo di fabbrica minore.\nIl prospetto principale \u00e8 articolato dal ritmo delle finestre quadrangolari e dalle colonne d'ordine tuscanico che segnano l'ingresso principale.\nL'interno \u00e8 frutto di diversi rimaneggiamenti; al piano terra, dal sapore vagamente anglosassone, seguono i piani superiori, in uno stile pi\u00f9 tradizionale."}
{"id": "2013291", "revid": "2108263", "url": "https://it.wikipedia.org/wiki?curid=2013291", "title": "Kre\u0161imir III di Croazia", "text": "Regno.\nDopo che Dirzislao di Croazia mor\u00ec nel 997, il fratello di Cressimiro III, Svetoslav Suronja, eredit\u00f2 il titolo del padre Dirzislao e il regno di Croazia. Cressimiro III allora, con il fratello Goislavo si ribell\u00f2 a Svetoslav Suronja. Dal momento che il re croato era alleato dell'imperatore bizantino contro l'Impero bulgaro i due rivoltosi chiesero l'aiuto del sovrano bulgaro. Di conseguenza l'esercito bulgaro invase la Dalmazia e la Bosnia nel 998, sotto il comando di Samuele di Bulgaria. Finite le operazioni militari, Samuele diede i territori sottratti a Svetoslav Suronja, a Goislavo e Cressimiro III. Durante gli ultimi due anni della guerra civile croata fomentata dai due fratelli ribelli (999-1000), essi sconfissero infine Svetoslav Suronja che si rifugi\u00f2 in esilio prima a Venezia, nel 1000, e poi in Ungheria. In risposta a Goislavo e Cressimiro il Doge di Venezia Pietro II Orseolo attacc\u00f2 ed invase con successo la Dalmazia.\nCressimiro III e Goislavo continuarono invano ad attaccare i possedimenti veneziani di Dalmazia finch\u00e9 la pace fu ristabilita grazie all'imperatore bizantino Basilio II il quale, sconfitto l'impero di Bulgaria, riconobbe Goislavo e Cressimiro quali sovrani di Croazia, vassalli di Bisanzio.\nLa morte di Goislavo e la fine del Regno.\nLa stabilit\u00e0 raggiunta in quegli anni fini quando Cressimiro uccise Goislavo, nel 1020. Questo avvenimento dest\u00f2 il clamore della chiesa locale e il papa mand\u00f2 in Croazia un ispettore di nome Mainardo per investigare sulla morte di Goislavo. Solo dopo che Cressimiro III giur\u00f2, insieme a dodici \u017eupan croati, di non aver ucciso il fratello il messo papale gli conferm\u00f2 il diritto di tenere il torno.\nSfruttando per\u00f2 l'ostilit\u00e0 papale nei confronti nel sovrano croato, Venezia, Bisanzio e l'Ungheria sostennero l'invasione della Slavonia nel 1027 ad opera di Stjepan Svetoslavi\u0107, gi\u00e0 esiliato a Venezia ed ora in Ungheria, che conquist\u00f2 la pianura della Drava e divenne il comandante del Banato di Slavonia sotto la dinastia degli Svetoslavi\u0107. Questo territorio era solo formalmente parte della Croazia ma in realt\u00e0 era sotto il controllo politico dell'Ungheria. "}
{"id": "2013294", "revid": "136053", "url": "https://it.wikipedia.org/wiki?curid=2013294", "title": "Gojslav", "text": ""}
{"id": "2013298", "revid": "21880", "url": "https://it.wikipedia.org/wiki?curid=2013298", "title": "Adenocarpus bivonae", "text": ""}
{"id": "2013299", "revid": "767487", "url": "https://it.wikipedia.org/wiki?curid=2013299", "title": "Spia per caso", "text": "Spia per caso (\"The Accidental Spy\" titolo internazionale) \u00e8 un film del 2001 diretto da Teddy Chan, e con protagonista Jackie Chan.\nTrama.\nBuck Yuen \u00e8 un rappresentante di attrezzi da palestra, lavoro noioso e con pochi risultati; d'improvviso diventa popolare sventando una rapina in una banca. Volato in Corea del Sud per trovare suo padre, che non ha mai conosciuto e ormai in fin di vita, riceve da lui stesso una sfida e degli indizi per raggiungere l'obiettivo: 5 milioni in contanti. Buck dovr\u00e0 andare in Turchia per ritirare il patrimonio ereditario del padre, e si trover\u00e0 per caso a fare la spia, in un labirinto di falsit\u00e0 e mistero, in una guerra di potere tra coreani e turchi per il possesso di una potente droga, in cui era coinvolto anche il padre. Con la sua abilit\u00e0 e con l'aiuto di tre agenti segreti del governo americano, Yuen riuscir\u00e0 a uscire sano e salvo da questa situazione e a fare incastrare Lee, potente trafficante di droga e armi coreano."}
{"id": "2013300", "revid": "198277", "url": "https://it.wikipedia.org/wiki?curid=2013300", "title": "Cosenza Calcio 1987-1988", "text": "Questa voce raccoglie le informazioni riguardanti il Cosenza Calcio nelle competizioni ufficiali della stagione 1987-1988.\nStagione.\nNel campionato di Serie C1 1987-1988 la squadra ha ottenuto il 1\u00ba posto, venendo promossa in Serie B."}
{"id": "2013302", "revid": "122753896", "url": "https://it.wikipedia.org/wiki?curid=2013302", "title": "Gran Premio del Brasile 1996", "text": "Il Gran Premio del Brasile 1996 si \u00e8 svolto il 31 marzo sul Circuito di Interlagos. Ha vinto Damon Hill su Williams, precedendo Jean Alesi su Benetton e Michael Schumacher su Ferrari.\nVigilia.\nAspetti sportivi.\nTarso Marques esordisce in F1 sostituendo Fisichella alla Minardi.\nQualifiche.\nResoconto.\nLa Williams si dimostra la vettura pi\u00f9 competitiva del lotto, con Hill che conquista la pole position con quasi un secondo di vantaggio sul pi\u00f9 vicino degli inseguitori, il sorprendente Barrichello, alla guida di una Jordan particolarmente competitiva sul tracciato brasiliano. Terzo \u00e8 Villeneuve, rallentato da un errore nel suo ultimo tentativo; il canadese precede Schumacher, Alesi, Brundle, H\u00e4kkinen, Berger, Frentzen e Irvine. \nGara.\nResoconto.\nCirca mezz'ora prima del via sul circuito si abbatte un violento acquazzone: nonostante le condizioni della pista siano critiche, la gara non viene rinviata e la partenza si svolge regolarmente. Al via Hill mantiene la prima posizione, mentre alle sue spalle Barrichello viene sopravanzato sia da Villeneuve che da Alesi; il pilota inglese conquista immediatamente un grande vantaggio sugli inseguitori, sfruttando il fatto di essere l'unico con la visuale libera. Nel frattempo Alesi mette sotto pressione Villeneuve, la cui esperienza sul bagnato \u00e8 molto limitata; il pilota della Benetton deve per\u00f2 guardarsi dagli attacchi di Barrichello, che prova a superarlo gi\u00e0 nel corso del settimo passaggio: il brasiliano affianca il rivale alla prima curva, ma arriva lungo e deve lasciarlo passare. La manovra si ripete, identica, al decimo e all'undicesimo giro: Barrichello sopravanza il rivale alla prima staccata, ma deve cedere nuovamente la posizione alla curva successiva.\nAl 27\u00ba giro Villeneuve rimane bloccato per alcune curve dietro alla Forti di Montermini e Alesi ne approfitta per attaccarlo nel rettilineo opposto ai box: il pilota della Williams prova a resistere, ma finisce fuori pista e si ritira. Cinque tornate pi\u00f9 tardi anche Alesi compie un fuoripista, rimanendo in gara ma dovendo cedere la posizione a Barrichello; il brasiliano torna per\u00f2 troppo presto ai box, dovendo montare le gomme da bagnato per poi tornare nella pit lane e mettere quelle da asciutto. Rientrato in pista al quarto posto, alle spalle di Schumacher, Barrichello prova ad attaccarlo, ma i suoi tentativi sono senza successo e al 60\u00ba giro il brasiliano esce di pista, ritirandosi. A questo punto le prime tre posizioni sono ampiamente consolidate, con Hill che va a vincere con un comodo vantaggio su Alesi e addirittura un giro in pi\u00f9 rispetto a Schumacher; quarto \u00e8 H\u00e4kkinen, che precede il connazionale Salo dopo un lungo duello. L'ultimo punto \u00e8 conquistato da Panis."}
{"id": "2013304", "revid": "599013", "url": "https://it.wikipedia.org/wiki?curid=2013304", "title": "Jx", "text": ""}
{"id": "2013309", "revid": "4175", "url": "https://it.wikipedia.org/wiki?curid=2013309", "title": "The Marmalade", "text": ""}
{"id": "2013312", "revid": "287204", "url": "https://it.wikipedia.org/wiki?curid=2013312", "title": "Cosenza Calcio 1989-1990", "text": "Questa voce raccoglie i dati riguardanti il Cosenza Calcio nelle competizioni ufficiali della stagione 1989-1990.\nStagione.\nNel campionato di Serie B 1989-1990 la squadra di Gianni Di Marzio ha ottenuto 1l 14\u00ba posto, con 34 punti raccolti, salvandosi dalla retrocessione solo grazie alla classifica avulsa, una classifica che ha tenuto conto degli scontri diretti e della differenza reti, tra le quattro squadre giunte a 34 punti, in quart'ultima posizione, di queste Cosenza e Barletta si sono salvate, mentre Messina e Monza si sono battute in uno spareggio. Con il Monza che ha perso (1-0) lo spareggio di Pescara sono scese in Serie C1, gi\u00e0 retrocesse in anticipo, il Licata, il Como ed il Catanzaro. Sono salite in Serie A il Torino, il Pisa, il Cagliari e per la prima volta il Parma. Nella Coppa Italia che \u00e8 ritornata ad eliminazione diretta nei suoi primi due turni, il Cosenza elimina nel primo turno la Reggiana ai calci di rigore, nel secondo turno perde al San Vito contro l'Inter (0-2) nei tempi supplementari, dopo che la sfida era terminata (0-0) al novantesimo. Autore di 10 reti, il miglior marcatore stagionale dei calabresi \u00e8 stato Michele Padovano, di cui 8 in campionato e 2 in Coppa Italia, sono state 7 le reti realizzate da Luigi Marulla. La stagione attuale resta marchiata dalla tragedia che ha colpito il Cosenza e tutto il mondo del calcio nazionale, il 18 novembre 1989, con la tragica morte del suo centrocampista Donato Bergamini avvenuta sulla statale Jonica."}
{"id": "2013321", "revid": "287204", "url": "https://it.wikipedia.org/wiki?curid=2013321", "title": "Associazione Calcio Milano 1944-1945", "text": "Questa voce raccoglie le informazioni riguardanti lAssociazione Calcio Milano, denominata Associazione Calcio Milan da giugno 1945, nelle competizioni ufficiali della stagione 1944-1945.\nStagione.\nIn piena seconda guerra mondiale il Comitato Regionale lombardo della Federazione predispone faticosamente un campionato di guerra, il Torneo Benefico Lombardo, in cui si contendono la vittoria 12 squadre. Le privazioni del conflitto si fanno sentire anche sul calcio e le squadre lombarde partecipano a questo torneo non senza difficolt\u00e0, come quella di riuscire a trovare giocatori da schierare in campo. Ci sono state partite in cui squadre di provincia sono in grado di schierare formazioni migliori delle societ\u00e0 pi\u00f9 blasonate come Milano o . Sulla panchina dei rossoneri viene confermato Giuseppe Santagostino.\nNel Torneo Benefico Lombardo il Milano si classifica al 6\u00ba posto. La Gallaratese e il rinunciano alla partecipazione al torneo alla fine del girone di andata. In questo torno debutta Carlo Annovazzi mentre gioca la sua ultima partita in rossonero Aldo Boffi. Degno di nota \u00e8 il cambio di denominazione della societ\u00e0, da giugno 1945, cio\u00e8 poco dopo la fine della guerra di liberazione italiana, da \"Associazione Calcio Milano\" ad \"Associazione Calcio Milan\": in questo modo i rossoneri tornano al vecchio nome abbandonando la denominazione italianizzata imposta dal fascismo.\nOrganigramma societario.\nArea direttiva\nArea tecnica"}
{"id": "2013327", "revid": "2108263", "url": "https://it.wikipedia.org/wiki?curid=2013327", "title": "Stjepan I di Croazia", "text": "Biografia.\nEra figlio di Kre\u0161imir III.\nStjepan succedette al padre Kre\u0161imir III nel 1030 e prosegu\u00ec la politica paterna volta a riprender il controllo sulle citt\u00e0 costiere della Dalmazia ma invano. Cerc\u00f2 di ricostruire la potenza militare croata e nel 1032 invi\u00f2 una buona parte della sua flotta marittima per aiutare l'Impero bizantino contro gli Arabi. Le tensioni fra i bizantini e arabi aumentarono dopo che i musulmani distrussero la chiesa del Santo Sepolcro a Gerusalemme. Stefano sfrutto la situazione a suo vantaggio per riappacificarsi con i sovrani bizantini e per contrastare l'espansionismo veneziano in Dalmazia.\nSotto Stefano I fiorirono i commerci, soprattutto fra le citt\u00e0 dalmate e i nuovi centri della Slavonia che crebbero in popolazione e ricchezza (specialmente quelli situati lungo il fiume Sava), perch\u00e9 molti croati migrarono verso nord ed est per cercare nuove terre da coltivare. Le due pi\u00f9 grandi citt\u00e0 in Slavonia a quel tempo erano Zagabria e Sisak.\nSefano I govern\u00f2 fino al 1058, quando suo figlio, Petar Kre\u0161imir IV, gli succedette. \nIl re ebbe un altro figlio, di cui per\u00f2 non si ha traccia nemmeno del nome, e pare sia stato il padre del re Stefano II."}
{"id": "2013328", "revid": "767487", "url": "https://it.wikipedia.org/wiki?curid=2013328", "title": "Mr. Nice Guy", "text": "Mr. Nice Guy (\"\u4e00\u500b\u597d\u4eba Yat goh ho yan\") \u00e8 un film del 1997 diretto da Sammo Hung.\nNel film, con protagonista Jackie Chan, compare anche lo stesso regista Hung, bench\u00e9 in un ruolo minore.\nTrama.\nMelbourne (Australia). La giornalista televisiva Diana sta riprendendo di nascosto le trattative tra un clan malavitoso di origine italiana ed una banda locale, i \"Demoni\", per lo scambio di una partita di cocaina. L'accordo sfuma ed il boss Giancarlo uccide il capo della banda, poi la ragazza ed il suo collaboratore vengono scoperti.\nIl collaboratore di Diana viene catturato, ma la ragazza si imbatte nello chef Jackie, conduttore di una trasmissione televisiva. Jackie la fa salire sulla sua auto e parte, riuscendo temporaneamente a seminare gli inseguitori.\nIn macchina, Jackie ha numerose videocassette con le registrazioni delle sue trasmissioni di cucina. Diana scambia accidentalmente la sua registrazione con una di esse, coinvolgendo anche il cuoco, che si vede cos\u00ec costretto a passare all'azione.\nProduzione.\nIl regista e amico di vecchia data di Jackie Chan, Sammo Hung, fa un cameo nella parte di un ciclista."}
{"id": "2013331", "revid": "38120", "url": "https://it.wikipedia.org/wiki?curid=2013331", "title": "Morgana (I Cavalieri dello zodiaco)", "text": ""}
{"id": "2013332", "revid": "1518118", "url": "https://it.wikipedia.org/wiki?curid=2013332", "title": "Paroxetina", "text": "La paroxetina \u00e8 un farmaco appartenente alla categoria degli SSRI (inibitori selettivi della ricaptazione della serotonina) commercializzato a partire dal 1992. Ha un profilo di applicazione simile a quello degli altri SSRI per cui viene utilizzato nei casi di depressione maggiore, disturbi d'ansia (attacchi di panico, ansia generalizzata, disturbo ossessivo compulsivo, ansia sociale) e sempre al pari degli altri SSRI viene spesso impiegato in disturbi non prettamente psichiatrici come sindrome premestruale, vampate post-menopausa ed eiaculazione precoce (citandone solo alcuni). \nIl suo profilo di efficacia e tollerabilit\u00e0 \u00e8 simile a quello degli altri SSRI, tra tutti per\u00f2 \u00e8 considerato il pi\u00f9 sedativo e quello con una pi\u00f9 alta incidenza di effetti collaterali da sospensione. Rispetto ad altre molecole SSRI ha l'effetto pi\u00f9 potente verso l'inibizione del trasportatore della serotonina. Come gli altri farmaci della sua classe la paroxetina \u00e8 generalmente preferita agli antidepressivi triciclici per la sua maggiore tollerabilit\u00e0 e la minor presenza di effetti collaterali. Tuttavia non vi sono evidenze della maggiore efficacia della paroxetina nel trattamento della depressione, dimostrandosi in alcuni studi meno efficace di altri antidepressivi.\nCome per tutti gli SSRI, l'effetto \u00e8 graduale e generalmente bisogna attendere 3 settimane per poterne valutare l'efficacia.\nMeccanismo d'azione.\nLa paroxetina \u00e8 un potente inibitore del reuptake della serotonina, ci\u00f2 si crede porti ad un aumento della concentrazione extracellulare di tale neurotrasmettitore. Tra tutti gli SSRI la paroxetina \u00e8 la molecola pi\u00f9 potente a parit\u00e0 di dosaggio nell'inibire il suddetto trasportatore.\nMostra anche una non trascurabile affinit\u00e0 per i recettori muscarinici dell'acetilcolina M1 e M3 sui quali agisce da antagonista e possedendo perci\u00f2 un effetto anticolinergico, ci\u00f2 contribuisce al particolare profilo degli effetti collaterali della paroxetina caratterizzato, tra l'altro, da una maggiore sedazione, possibili effetti deleteri sulle capacit\u00e0 cognitive e sudorazione profusa.\nCome gli altri farmaci di questa classe si \u00e8 mostrato in grado di influenzare la sintesi di neurosteroidi cerebrali, espletare attivit\u00e0 antiinfiammatorie e alterare indirettamente l'attivit\u00e0 di altri sistemi neurotrasmettitoriali.\nModalit\u00e0 d'assunzione.\nPer ci\u00f2 che riguarda questo farmaco, le dosi (mg) giornaliere consigliate sono:\nLa sospensione di tale farmaco deve a sua volta avvenire gradualmente, cio\u00e8 riducendo la dose poco per volta, in quanto l'interruzione improvvisa causa sintomi da sospensione che possono essere anche intollerabili. Nei casi in cui i sintomi da sospensione siano intollerabili si pu\u00f2 procedere o a una sospensione particolarmente lenta (scalare il dosaggio del 10% ogni 4 settimane) o sostituire repentinamente la paroxetina con un altro SSRI e quindi sospenderne gradatamente l\u2019assunzione.\nEffetti collaterali.\nDurante l'assunzione di paroxetina si sono riscontrati i seguenti effetti collaterali:\nComuni (1-10%).\nQuesti effetti sono in genere di lieve entit\u00e0 ed autolimitanti, cio\u00e8 tendono a presentarsi nei primi giorni di assunzione per poi diminuire nel corso delle prime settimane di trattamento, specie per quanto riguarda i disturbi gastrointestinali. Gli effetti collaterali sulla sfera sessuale e l\u2019apatia tendono invece a comparire nel corso delle prime settimane di trattamento e talora a persistere nel corso dell'assunzione. Molto raramente pu\u00f2 accadere che alcuni effetti indesiderati, in particolare le disfunzioni sessuali, persistano per un tempo indefinito (anche anni) dopo la sospensione del trattamento, dando origine alla sindrome post-trattamento.\nIn generale la paroxetina, rispetto agli altri SSRI, ha una minore incidenza di diarrea e una maggiore incidenza di effetti collaterali anticolinergici (sudorazione, bocca secca, sedazione), aumento di peso e disfunzioni sessuali.\nAvvertenze.\nLa sospensione del trattamento con paroxetina deve essere graduale per ridurre il rischio di sintomi da astinenza (soprattutto gastrointestinali, neurologici e psichiatrici). Nella maggior parte dei pazienti i sintomi di astinenza si risolvono in 2 settimane, ma in alcuni casi si sono protratti per un periodo maggiore (2-3 mesi). \nIn Inghilterra la paroxetina rientra nei primi 5 farmaci coinvolti nei sintomi da astinenza; sulla base dei database di farmacovigilanza francese, inglese, australiana, americana e canadese la paroxetina rappresenta l'SSRI pi\u00f9 segnalato per la sindrome da astinenza (sintomi pi\u00f9 frequenti e pi\u00f9 gravi rispetto alle altre molecole della stessa classe). La breve emivita della paroxetina sembra essere un fattore predisponente lo scatenamento dei sintomi da astinenza. Questi sintomi si possono verificare al termine della terapia, alla variazione del dosaggio, al passaggio da un antidepressivo a un altro oppure quando la dose non viene assunta. \nNei trial clinici sono stati impiegati schemi che prevedevano una riduzione della dose di farmaco di 10\u00a0mg alla settimana. Se durante questo periodo compaiono sintomi difficilmente tollerati dal paziente, aumentare nuovamente la dose di farmaco, stabilizzare il paziente, quindi diminuire la dose con decrementi inferiori ai precedenti. Nel caso i sintomi permanessero gravi tali da ostacolare l'interruzione della terapia, potrebbe essere di beneficio passare alla fluoxetina.\nLa somministrazione di paroxetina pu\u00f2 rendere manifesto un feocromocitoma silente. L'inibizione non specifica della ricaptazione della noradrenalina indotta dalla paroxetina provoca alterazioni emodinamiche in particolare nei pazienti affetti da feocromocitoma.\nGravidanza.\nDurante la gravidanza valutare attentamente il rapporto rischio/beneficio prima di somministrare la paroxetina in donne in gravidanza, in particolare durante il primo trimestre. Il farmaco infatti \u00e8 stato associato a un aumento di difetti maggiori neonatali, in particolare cardiaci a carico del setto. Sulla base dei dati disponibili l'AIFA (Agenzia Italiana del Farmaco) ha indicato un valore di rischio per una madre, esposta a paroxetina in gravidanza, di partorire un neonato con difetto cardiaco inferiore a 2/100 contro un valore di 1/100 per la popolazione generale. \nL'esposizione a SSRI durante il terzo trimestre di gravidanza \u00e8 stata associata alla comparsa nei neonati dei seguenti sintomi: \nEffetti sospetti.\nIl passaggio transplacentare degli SSRI pu\u00f2 provocare emorragie nel neonato. La paroxetina \u00e8 escreta in minima quantit\u00e0 nel latte materno. L'eventuale passaggio nel bambino allattato al seno non sembra avere rilevanza clinica.\nProlungamento dell'intervallo QTc.\nPoich\u00e9 il paroxetina pu\u00f2 prolungare l'intervallo QTc, si raccomanda cautela in caso di pazienti con prolungamento congenito dell'intervallo QTc oppure in caso di associazioni farmacologiche con farmaci noti per prolungare l'intervallo QTc. L'associazione degli antidepressivi con antipsicotici aumenta il rischio di prolungamento dell'intervallo Qtc.\nDiabete.\nNei pazienti con diabete la somministrazione di un SSRI pu\u00f2 influenzare il controllo glicemico. L'aumento del tono serotoninergico indotto dall'antidepressivo, infatti, sembrerebbe aumentare la secrezione e la sensibilit\u00e0 all'insulina (Gulseren et al., 2005). Il dosaggio dei farmaci antidiabetici, ipoglicemizzanti orali e insulina, potrebbe richiedere quindi un aggiustamento.\nIponatremia.\nGli SSRI possono indurre iponatremia (valore medio di 120 mmoli/L) con un aumento del rischio di 3,5 volte [17]. Nella maggior parte dei pazienti questo effetto avverso si manifesta durante il primo mese di terapia; il rischio \u00e8 maggiore nelle donne anziane e nei pazienti in terapia con diuretici. L'iponatremia si manifesta con confusione, convulsioni, senso di fatica, delirio, sincope, sonnolenza, agitazione, vertigini, allucinazioni; pi\u00f9 raramente con aggressivit\u00e0, disturbi della personalit\u00e0 e depersonalizzazione. La comparsa quindi di sintomi neuropsichiatrici durante il primo mese di trattamento deve suggerire la misurazione degli elettroliti sierici.\nAlcool.\nNon sono state osservate interazioni tra paroxetina e bevande alcoliche; tuttavia la loro associazione \u00e8 sconsigliata.\nRischio di suicidio.\nCome per gli altri antidepressivi di questa categoria, la paroxetina \u00e8 sospettata di incrementare il rischio di ideazioni suicidarie nei giovani al di sotto dei 25 anni per i quali alcuni autori ne sconsigliano l'utilizzo. Negli adulti ci\u00f2 non sembra avvenire."}
{"id": "2013333", "revid": "1613689", "url": "https://it.wikipedia.org/wiki?curid=2013333", "title": "Lo Lieh", "text": "Nato in Indonesia con il nome di battesimo di Wang Lap Tat, da famiglia di origini cantonesi, si trasfer\u00ec con i genitori ad Hong Kong all'et\u00e0 di dieci anni. Dopo aver terminato gli studi alla scuola di recitazione di Hong Kong, venne scritturato dalla celebre casa di produzione cinematografica Studio Shaw nel 1962. Ben presto divenne una stella del cinema del genere \"arti marziali\", toccando l'apice tra il 1965 ed il 1972, girando pi\u00f9 di 100 film per lo pi\u00f9 in ruoli di Cattivo del Kung Fu.\nNel 1973 fu intervistato assieme a molti altri dalla giornalista Oriana Fallaci per conto de L'europeo. Nel 1974 esord\u00ec come regista col film Wu-Kung la mano della vendetta (The Devil &amp; the Angel) interpretato anche da sua moglie Grace Tong. Occasionalmente diresse altri film fino al 1999, quando le sue condizioni di salute lo costrinsero al ritiro dal set cinematografico (ma gi\u00e0 alla fine degli anni '80 aveva avuto un infarto; torner\u00e0 a recitare in Miracle/The Canton Godfather, di e con Jackie Chan, nel 1989). Il primo libro a dedicargli una scheda biografica personale \u00e8 Gli eredi di Bruce Lee, pubblicato nel 2000 dalla Edizioni Mediterranee, autore Lorenzo De Luca.\n\u00c8 morto nel 2002 all'et\u00e0 di 63 anni per un attacco cardiaco assistito dal suo ex-collega ed amico, il portoricano Jonathan Kuhns."}
{"id": "2013335", "revid": "124255005", "url": "https://it.wikipedia.org/wiki?curid=2013335", "title": "Gran Premio d'Argentina 1996", "text": "Il Gran Premio d'Argentina 1996 si \u00e8 svolto il 7 aprile sul Circuito di Buenos Aires. Ha vinto Damon Hill su Williams, precedendo il compagno di squadra Jacques Villeneuve e Jean Alesi su Benetton.\nQualifiche.\nResoconto.\nHill conquista la seconda pole position consecutiva, staccando di due decimi e mezzo Schumacher; il tedesco precede Villeneuve, Alesi, Berger, Barrichello, il sorprendente Verstappen, H\u00e4kkinen, Coulthard e Irvine, che chiude la top ten. Sorprende anche il giovane Marques, capace di portare la sua Minardi al quattordicesimo posto sulla griglia.\nGara.\nResoconto.\nAl via Hill mantiene la testa della corsa, respingendo l'attacco di Schumacher; Villeneuve parte invece malissimo, scivolando dalla terza alla nona posizione. Il canadese comincia subito a rimontare, sopravanzando H\u00e4kkinen, Verstappen, Barrichello e Coulthard nei primi nove giri; tuttavia il canadese non riesce a superare la Benetton di Berger, rimanendo bloccato in quinta posizione. Hill guadagna progressivamente terreno su Schumacher e dopo la prima serie di pit stop resta al comando con circa quattro secondi di vantaggio sul tedesco; seguono, pi\u00f9 staccati, Alesi, Berger e Villeneuve.\nAl 24\u00ba passaggio Diniz tenta di doppiare Badoer, ma i due vengono a contatto e la Forti dell'italiano decolla, atterrando a ruote all'aria; Badoer \u00e8 illeso, ma la direzione gara manda in pista la safety car. Alcuni piloti, tra cui lo stesso Diniz, ne approfittano per effettuare il rifornimento; sulla Ligier del brasiliano, per\u00f2, il bocchettone del carburante rimane aperto e della benzina finisce sul motore e sugli scarichi, e quando questi prendono fuoco, la vettura si incendia, ma Diniz esce illeso dall'abitacolo. La safety car resta in pista fino al 32\u00ba giro; Hill ricomincia a staccare Schumacher, mentre alle spalle dei due l'ordine rimane pressoch\u00e9 invariato. Nel corso della 33\u00aa tornata Marques prova a superare Brundle, finendo per tamponarlo violentemente: entrambi sono fuori gara.\nPoco pi\u00f9 tardi, Hill passa sul luogo dell'incidente, \"sparando\" alcuni detriti contro la vettura di Schumacher, che sfiorano di poco il casco del tedesco; uno di questi colpisce l'alettone posteriore della Ferrari, incrinandolo. Il pilota tedesco continua a girare, salvo poi ritirarsi per motivi precauzionali al 46\u00ba passaggio. Nel frattempo inizia la seconda serie di soste ai box; Alesi fa spegnere il motore della sua Benetton, perdendo la possibilit\u00e0 di lottare per la vittoria e dovendo cedere la posizione a Berger. L'austriaco, pur non essendo in grado di insidiare Hill, sembra avviato a conquistare la seconda posizione quando un guasto alla sospensione lo costringe al ritiro. Dietro a Hill finisce cos\u00ec Villeneuve, che conquista il secondo posto davanti ad Alesi, Barrichello, Irvine e Verstappen, che porta il primo punto della stagione alla Footwork."}
{"id": "2013336", "revid": "1543377", "url": "https://it.wikipedia.org/wiki?curid=2013336", "title": "Michele Martelli", "text": "Ha insegnato filosofia all'Universit\u00e0 degli Studi di Urbino \"Carlo Bo\" per quasi quarant'anni.\nBiografia.\nLaureatosi in filosofia nel 1964, ha partecipato a lungo alla lotta politica in formazioni marxiste nate a cavallo del Sessantotto. Diventato docente nell'Universit\u00e0 di Urbino negli anni Settanta, ha insegnato, tra l'altro, Filosofia della storia e Filosofia morale. Ha diretto il master interfacolt\u00e0 \u00abManagement etico e Governance delle Organizzazioni\u00bb. Collabora con MicroMega (periodico).\nPensiero.\nNel passato i suoi studi si sono concentrati sul pensiero di Nietzsche, Gramsci, e di numerosi autori del Novecento, affrontando alcune tra le pi\u00f9 dibattute vicende e problematiche filosofico-politiche dell'ultimo secolo. Negli ultimi anni si \u00e8 occupato di temi di forte attualit\u00e0, elaborando l'idea di una filosofia volta ad una critica radicale del dogmatismo e del fondamentalismo religioso e in generale di ogni forma di assolutismo che minacci la libert\u00e0 di pensiero, i diritti civili, le istituzioni democratiche e la pace tra i popoli. Il suo attuale impegno di saggista \u00e8 rivolto in particolare alla difesa della laicit\u00e0, contro l'interventismo politico delle gerarchie ecclesiastiche e vaticane."}
{"id": "2013338", "revid": "38120", "url": "https://it.wikipedia.org/wiki?curid=2013338", "title": "Stjepan Svetoslavi\u0107", "text": "Quando suo padre si alle\u00f2 con la Repubblica di Venezia, scoppiata una guerra civile in Croazia e per difendersi dagli attacchi dell'Impero bulgaro, anche quando Pietro Orseolo II attacc\u00f2 la Croazia, egli continu\u00f2 questa politica e spos\u00f2 la figlia del Doge di Venezia Joscella Orseolo a Tra\u00f9.\nAbbandonata la Croazia, si rifugi\u00f2 prima a Venezia e poi in Ungheria, dove gli mor\u00ec il padre. Stjepan poi dall'Ungheria tent\u00f2 di nuovo di riconquistare il regno e attacc\u00f2 lo zio Cressimiro III occupando buona parte della Slavonia, di cui ottenne il titolo di \"ban\". Il suo discendente Dmitar Zvonimir diverr\u00e0 a sua volta \"rex Chroatorum\" nel 1074."}
{"id": "2013340", "revid": "136053", "url": "https://it.wikipedia.org/wiki?curid=2013340", "title": "Cressimiro III", "text": ""}
{"id": "2013350", "revid": "21880", "url": "https://it.wikipedia.org/wiki?curid=2013350", "title": "Spartium", "text": ""}
{"id": "2013351", "revid": "290948", "url": "https://it.wikipedia.org/wiki?curid=2013351", "title": "Sensibilit\u00e0 alle condizioni iniziali", "text": ""}
{"id": "2013353", "revid": "709565", "url": "https://it.wikipedia.org/wiki?curid=2013353", "title": "Trotro", "text": "Trotro (o \"Trotr\u00f2\") \u00e8 una serie animata per bambini. Ogni puntata ha la durata di due minuti. Ne \u00e8 stata tratta una versione a fumetti pubblicata in italiano dalla Red Edizioni. Il personaggio \u00e8 un piccolo asinello grigio antropomorfo, che sa sempre quello che gli piace e non gli piace nei comuni avvenimenti della quotidianit\u00e0 infantile, \u00e8 una sorta di piccolo eroe positivo, col quale i bambini in et\u00e0 prescolare si identificano facilmente. Venne ideato da B\u00e9n\u00e9dicte Guettier e la serie \u00e8 una coproduzione Storimages &amp; 2 Minutes e Gallimard Jeuness, realizzato da Eric Cazes e St\u00e9phane Lezoray. Testi e musiche sono scritti e interpretati da Francis M\u00e9doc e Fr\u00e9d\u00e9ric Durieux."}
{"id": "2013355", "revid": "287204", "url": "https://it.wikipedia.org/wiki?curid=2013355", "title": "Incontri internazionali di rugby a 15 di fine anno 1988", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione si recano in tour in Europa.\nI Tour.\ntour.\nAltri test.\nL'incontro pi\u00f9 importante \u00e8 quello tra Galles e Romania, con i Romeni che centrano un successo storico. Il culmine della loro storia:"}
{"id": "2013358", "revid": "287204", "url": "https://it.wikipedia.org/wiki?curid=2013358", "title": "Excubitorium", "text": "Lexcubitorium di Trastevere era un posto di guardia dell'antica Roma ed ospitava la VII Coorte dei \"vigiles urbani\", da cui poi prese il nome la strada su cui \u00e8 posizionato l'ingresso principale.\nScavi.\nL'edificio, situato ad 8 metri di profondit\u00e0, fu scoperto tra il 1865 e il 1866 durante alcuni scavi intrapresi per alla ricerca di opere d'arte. Si prese come riferimento un antico muro situato nel giardino di un'abitazione privata in piazza Monte di Fiore Grazie alle numerose scritte sulle pareti fu piuttosto facile identificare l'edificio con la caserma della VII Coorte dei \"vigiles urbani\" istituiti da Augusto nel 6. In particolare l'edificio avrebbe avuto la funzione di \"excubitorium\", identificabile quindi come un distaccamento del corpo di \"vigiles\".\nDalla struttura dell'edificio \u00e8 plausibile immaginare che sia stato realizzato sul finire del II secolo e che sia stato ricavato negli ambienti di un'abitazione privata, acquistata o affittata dallo Stato.\nCirca 100 anni dopo la sua scoperta, nel 1966, si provvedette a ricoprire il monumento mentre nel 1986 si portarono avanti degli interventi di restauro delle pitture e delle varie decorazioni.\nDescrizione.\nL'ingresso al sito \u00e8 fregiato da due bassorilievi: le insegne dei \"vigiles\" sormontate dallo stemma pontificio di papa Pio IX (in carica durante il ritrovamento).\nL'excubitorium si compone di un'ampia sala con al centro una vasca esagonale con lati concavi e di fronte ad essa, sulla parete sud, un'elegante porta ad aro che introduceva al larario, luogo di culto per venerare il \"genius excubitorii\", una sorta di nume tutelare dei \"vigiles\". Il pavimento della sala principale era decorato da un grande mosaico bicromo raffigurante tritoni e mostri marini, perduto a causa dello stato di abbandono dell'edificio durante la seconda guerra mondiale.\nDelle altre tre stanze quella ad ovest \u00e8 stata identificata con un bagno, mentre la funzione delle altre due, poste sul lato opposto e comunicanti tra loro, rimane ignota. A nord infine si trova un piccolo deambulatorio e un vano con un \"dolium\" interrato, utilizzato per conservare razioni di grano, legumi, olio o altre cibarie."}
{"id": "2013362", "revid": "110157", "url": "https://it.wikipedia.org/wiki?curid=2013362", "title": "Universit\u00e0 federale di Pernambuco", "text": "L'Universidade Federal de Pernambuco (UFPE) \u00e8 un'universit\u00e0 pubblica brasiliana sita a Recife, capoluogo del Pernambuco."}
{"id": "2013366", "revid": "75435", "url": "https://it.wikipedia.org/wiki?curid=2013366", "title": "Sacrifici ebraici", "text": ""}
{"id": "2013369", "revid": "56818", "url": "https://it.wikipedia.org/wiki?curid=2013369", "title": "Mortaccitua", "text": ""}
{"id": "2013372", "revid": "1001457", "url": "https://it.wikipedia.org/wiki?curid=2013372", "title": "Universit\u00e0 Federale di Pernambuco", "text": ""}
{"id": "2013373", "revid": "599013", "url": "https://it.wikipedia.org/wiki?curid=2013373", "title": "Pieve di Santo Stefano (Rapallo)", "text": "La pieve di Santo Stefano \u00e8 un luogo di culto cattolico situato nel centro storico del comune di Rapallo, tra via Magenta e vico della Rosa, nella citt\u00e0 metropolitana di Genova. Fa parte del complesso anche la vicina torre Civica, risalente al 1443.\nStoria.\nSecondo le principali fonti storiche cittadine, la pieve di Santo Stefano fu il primo edificio religioso cristiano ad essere edificato nel territorio di Rapallo. Il primo documento ufficiale che ne afferma la presenza fu un atto di vendita del luglio 1155 dove una tale Benedetta vendette a Oberto Cancelliere la met\u00e0 di una casa situata \"ab ea parte quae est versu Sanctum Stephanum\".\nLa sua costruzione dovrebbe risalire pressappoco ad un periodo antecedente la vicina basilica dei Santi Gervasio e Protasio, edificio sorto per volere degli Ambrosiani durante il loro esilio diocesano da Milano a Genova. Un'altra ipotesi vede la sua edificazione come chiesa di un'antica congregazione monastica dell'Ordine di San Colombano o di un cimitero.\nLa chiesa, costruita nel centro storico in posizione elevata per evitare le inevitabili inondazioni del torrente San Francesco, divenne sede dal 1263 della neo costituita confraternita dei Disciplinanti. Fu il 19 giugno del 1541 che venne concessa in giuspatronato da papa Paolo III alla nobile famiglia rapallese dei Della Torre, esercitandone il patronato per i tre secoli successivi e nominando egli stessi i vari prepositi fino al 1859.\nNel corso della seconda guerra mondiale sub\u00ec diversi danni alla struttura tanto che, nel 1958 e ancora nel 1963, furono approvati lavori di recupero degli interni e degli esterni; nel febbraio del 2012 si sono conclusi i lavori di rifacimento dell'intera facciata, quest'ultima danneggiata qualche anno prima da un fenomeno piovoso che ne stacc\u00f2 alcuni pezzi.\nOggi la pieve \u00e8 sede della Confraternita dei Neri e dell'omonimo oratorio. Nel periodo natalizio viene allestito un tipico presepe genovese.\nAddossata alla struttura vi \u00e8 la torre Civica, opera in pietra a vista edificata nel 1443 quale simbolo della pace raggiunta tra le principali famiglie del borgo rapallese e oggi simbolo dell'ente civico. La pieve \u00e8 dotata di un piccolo campanile, che \u00e8 posizionato alla sinistra del complesso."}
{"id": "2013374", "revid": "1305772", "url": "https://it.wikipedia.org/wiki?curid=2013374", "title": "Carry On (Angra)", "text": "Carry On \u00e8 una canzone della band brasiliana power-prog metal Angra. \u00c8 una delle loro canzone pi\u00f9 famose e viene proposta live da quando \u00e8 stata registrata.\n\u00c8 presente nell'album live e DVD \"Rebirth World Tour\", in \"Holy Live\" ed \u00e8 stata remixata nel singolo \"Evil Warning\". \u00c8 presente nel loro demo \"Reaching Horizons\". Nel loro \"Aurora Consurgens Tour\" la band ha voluto fare un medley con \"Nova Era\", presente ne loro album \"Rebirth\". Questa canzone viene suonata anche dagli Shaman e dalla band solista di Andre Matos.\n\u00c8 tuttora famosa dai fan per i suoi assoli e per i veloci riff di chitarra ma soprattutto dal suo celebre ritornello:\nLa canzone parla della ragione, la quale pu\u00f2 risolvere i problemi vari e far portare avanti la vita."}
{"id": "2013375", "revid": "158913", "url": "https://it.wikipedia.org/wiki?curid=2013375", "title": "Teatro Garibaldi", "text": "Col nome di teatro Garibaldi si indicano vari edifici:"}
{"id": "2013385", "revid": "49022", "url": "https://it.wikipedia.org/wiki?curid=2013385", "title": "Antichi Britanni", "text": ""}
{"id": "2013387", "revid": "75421", "url": "https://it.wikipedia.org/wiki?curid=2013387", "title": "Suffer Tree EP", "text": ""}
{"id": "2013390", "revid": "63756", "url": "https://it.wikipedia.org/wiki?curid=2013390", "title": "Sacerdote (ebraismo)", "text": "Nella religione ebraica il sacerdote o cohen, pl. cohanim (ebraico \u05db\u05bc\u05d4\u05df \"koh\u00e8n\", pl. \u05db\u05bc\u05d5\u05d4\u05e0\u05d9\u05dd \"kohan\u00eem\") \u00e8 una figura religiosa preposta all'esercizio del culto, detto \"avodah\", e alla mediazione dei rapporti con la divinit\u00e0; risale in particolare al servizio sacrificale presso il Tempio di Gerusalemme. Il vocabolo \"koh\u00e8n\" viene usato nella Torah per riferirsi ai sacerdoti, sia ebraici che non-ebraici, come anche all'intera nazione ebraica nel suo complesso. Si citavano come sacerdoti anche i \"kohanim\", evidentemente non ebrei, di Baal (2 Re ). Durante l'esistenza del Tempio di Gerusalemme i kohanim officiavano l'offerta dei sacrifici quotidiani e associati alle Festivit\u00e0 ebraiche.\nAttualmente i \"kohanim\" conservano uno status importante all'interno dell'ebraismo e sono vincolati da ulteriori restrizioni in base alle tradizioni dell'ebraismo ortodosso e dell'Halakhah (Legge ebraica). In breve, le uniche funzioni sacerdotali rimaste sono la benedizione sacerdotale e la riscossione del riscatto dei primogeniti; gli unici privilegi sacerdotali ancora in vigore sono l'onore loro dovuto, la precedenza nella salita prima del Levita con lettura della Torah nel culto sinagogale, che dovrebbe recitare chiunque venga chiamato alla lettura, ovviamente di religione ebraica. Secondo l'ebraismo ortodosso, con la distruzione del Secondo Tempio nel 70 e.v. e la cessazione dei sacrifici ebraici, la maggior parte delle funzioni sacerdotali \u00e8 sospesa, in attesa della ricostituzione del III Tempio ad opera del Messia.\nSecondo i testi biblici, lo status di sacerdote \u00e8 ereditario, riguardante i soli discendenti di Aronne e distinto da quello del profeta (uomo senza precise caratteristiche sociali, chiamato da Dio per parlare a suo nome) e da quello del levita (appartenente alla trib\u00f9 di Levi con un ruolo cultuale subordinato a quello del sacerdote). Il culto fu svolto dai sacerdoti dapprima all'interno della \"Dimora\" (il santuario itinerante contenente l'Arca dell'Alleanza costruito da Mos\u00e8 nel deserto), poi nel Tempio di Gerusalemme a partire dal X secolo a.e.v. Sono ricordati anche culti sacerdotali nelle \"alture\", cio\u00e8 altari costruiti su colline sparsi nella Palestina, dove per\u00f2 spesso si infiltravano elementi cultuali pagani. Per questo Giosia, nella sua riforma religiosa del VII secolo a.e.v., accentr\u00f2 il culto nel solo tempio di Gerusalemme.\nEtimologia.\nIl nome ebraico \"kohen\" deriva da una radice comune alle lingue semitiche centrali; la parola araba imparentata \u00e8 \"k\u0101hin\", che significa \"indovino, augure, o sacerdote\". Kohen viene frequentemente tradotto come \"sacerdote\", che sia ebraico o pagano, si veda i sacerdoti di Baal o Dagon, sebbene i sacerdoti cristiani vengano menzionati in ebraico col termine \"komer\" (ebraico: \u05db\u05d5\u05de\u05e8).\nTraduzioni in parafrasi delle interpretazioni Targumiche aramaiche includono \"amico\" nel Targum Jonathan di 2 Re , \"maestro\" nel Targum di Amos e \"ministro\" nella \"Mechilta\" della Parshah Ietro - Libro dell'Esodo 1:1. In una traduzione completamente diversa si propone il titolo di \"lavoratore\" secondo Rashi sull'Esodo - e \"servitore\" secondo il Targum di Geremia . Alcuni hanno tentato di risolvere questa traduzione contraddittoria suggerendo che, sebbene il sacerdote goda di privilegi specifici, una componente primaria del sacerdozio nell'ebraismo \u00e8 la \"servit\u00f9\" (da cui \"servizio sacerdotale\", \"servizio liturgico\", \"servizio divino\", ecc.).\nOrigine.\nL'origine risale a quanto citato nel Pentateuco.\nFonti bibliche.\nLo status o condizione di sacerdote \"kohen\" venne conferito ad Aronne, fratello di Mos\u00e8, e ai suoi figli come un perenne patto di alleanza Durante i 40 anni di peregrinazioni nel deserto, fintanto che il Tempio non fu costruito a Gerusalemme, i sacerdoti officiavano il loro servizio sacro nel Tabernacolo trasportabile. I loro compiti includevano l'offerta quotidiana di sacrifici e quelle delle Festivit\u00e0 ebraiche e le benedizioni del popolo nella cerimonia della \"Benedizione Sacerdotale\", successivamente chiamata anche \"Nesiat Kapayim\" (\"Elevare le mani [al cielo]\").\nUna lista delle classe sacerdotali si trova in 1 Cr 24,1.7-18.\nIl sistema di rotazione settimanale nel servizio al Tempio iniziava con il sabato, l'ordine delle classi sacerdotali \u00e8 ricavabile anche in 2 Cr 23:8 e in 1 Cr 9,25.\nQuando il Primo e Secondo Tempio furono costruiti i sacerdoti mantennero gli stessi ruoli nell'ambito della struttura permanente che si trovava sul Monte del Tempio a Gerusalemme. Furono suddivisi in 24 gruppi, con ogni gruppo che consisteva di sei famiglie sacerdotali. Ognuno dei 24 officiava per una settimana completa, con ciascuna delle sei che officiava per un giorno alla settimana; durante lo Shabbat tutti e sei lavoravano coordinati. Secondo l'interpretazione rabbinica successiva, questi 24 gruppi cambiavano ogni sabato al termine del servizio di preghiere \"Mussaf\". Durante le festivit\u00e0 bibliche tutti e 24 erano presenti nel Tempio per le funzioni liturgiche.\nIn un senso pi\u00f9 ampio, dal momento che Aronne era un discendente della Trib\u00f9 di Levi, i sacerdoti sono a volte inclusi nel termine \"leviti\", questo per discendenza patrilineare diretta. Tuttavia non tutti i leviti sono sacerdoti. Quando esisteva il Tempio la maggior parte dei sacrifici e delle offerte potevano essere effettuate esclusivamente dai sacerdoti. I leviti non-sacerdotali (vale a dire tutti coloro che discendevano da Levi, figlio di Giacobbe, ma non da Aronne) eseguivano una serie di altri ruoli templari, tra cui la macellazione rituale degli animali (\"Shechita\"), il servizio cantato e musicale e varie attivit\u00e0 di sussidio ai sacerdoti nello svolgere.\nNella Legge della Torah.\nLa Torah cita Melchisedec re di Salem - identificato da Rashi nella persona di Sem, figlio di No\u00e8 - come \"sacerdote\" \"kohen\" di E-l E-lyon (il Dio supremo) (Genesi ). Per\u00f2 tra i pagani, il secondo \u00e8 Potifar, sacerdote di Eliopoli (Genesi ), poi Ietro, sacerdote madianita (Es.) - entrambi pagani della loro epoca.\nEntrando in Canaan la terra fu divisa tra tutte le trib\u00f9 israelite con una eccezione: i membri delle Trib\u00f9 di Levi non ricevettero nessun territorio. Invece furono designati quali insegnanti spirituali e leader delle altre trib\u00f9 e dovevano esser sostenuti con una tassa del dieci percento imposta sugli altri israeliti ( ). Le trib\u00f9 furono inoltre obbligate ad assegnare 48 citt\u00e0 ai Leviti insieme a pascoli sufficienti per il loro bestiame ().\nEsa\u00f9 vendette la primogenitura a Giacobbe, Rashi spiega con il sacerdozio venne venduto insieme ad essa infatti di diritto il sacerdozio appartiene al primogenito. Solo quando il primogenito (insieme al resto di Israele) pecc\u00f2 nell'episodio del peccato del vitello d'oro il sacerdozio venne assegnato alla Trib\u00f9 di Levi, che non era stata contaminata da questo incidente. Nel momento in cui quasi tutto il popolo di Israele era ritornato all'idolatria e Mos\u00e8 esort\u00f2 coloro che erano ancora dalla parte di Dio di farsi avanti, i Leviti in blocco risposero alla sua chiamata (Esodo ).\nMos\u00e8 avrebbe dovuto ricevere il sacerdozio insieme alla guida del popolo ebraico ma, quando disput\u00f2 con Dio dicendo che non voleva essere il capo della sua gente, il sacerdozio fu dato ad Aronne. Aronne ricevette il sacerdozio insieme ai suoi figli e ai discendenti nati successivamente. Tuttavia suo nipote Fineas era gi\u00e0 nato e non ricevette il sacerdozio fino a che non uccise il principe della Trib\u00f9 di Simeone e la principessa dei Madianiti (Numeri ). Successivamente il sacerdozio \u00e8 rimasto con i discendenti di Aronne. Alcune fonti cabalistiche affermano che, quando arriver\u00e0 il Messia, il sacerdozio torner\u00e0 al primogenito.\nLa Torah comanda che il servizio religioso dei Leviti deve decorrere dall'et\u00e0 di 25 anni () o 30 anni () fino ai 50 anni, dopodich\u00e9 potevano mettersi a riposo (). Il Libro delle Cronache ff. registra che Re David successivamente abbass\u00f2 l'et\u00e0 dell'inizio del sacerdozio levita a 20 anni. Nel periodo post-esilio, durante l'esistenza del Tempio, i Leviti accompagnavano i sacrifici con canzoni e musiche.\nIl Deuteronomio assegna ai kohanim ulteriori compiti: giudicare casi difficili (), regolare il controllo dei lebbrosi (), proteggere la Torah () e assistere Mos\u00e8 nella cerimonia del rinnovo dell'Alleanza (ff.).; \u00e8 sempre stato considerato un grande onore essere un kohen, tale onore comporta anche diverse restrizioni: la Torah proibisce al sacerdote di sposare una divorziata () e di venire in contatto con le salme dei morti, eccetto quelle di parenti stretti (al Kohen Gadol \u00e8 proibita anche questa concessione) (). I sacerdoti quindi non potevano presenziare ai funerali (eccetto che di parenti stretti) o visitare cimiteri, leggi che sono correntemente rispettate dai kohanim ortodossi.\nIl Sommo Sacerdote.\nIn ogni generazione, quando esisteva il Tempio, veniva scelto un Kohen per svolgere le funzioni di Sommo Sacerdote (ebr.: \"Kohen Gadol\"). Il suo compito primario era rappresentato dal servizio di \"Yom Kippur\", il \"Giorno dell'Espiazione\". Altri compiti esclusivi del Sommo Sacerdote comprendevano l'offerta di un pasto come sacrificio quotidiano e la prerogativa di poter sostituire qualsiasi sacerdote e di offrire qualsiasi offerta gli aggradasse. Anche se la Torah conserva una procedura per eleggere il Sommo Sacerdote quando necessario, in assenza del Tempio di Gerusalemme non esiste oggi nell'ebraismo un Sommo Sacerdote proclamato tale.\nLe 24 divisioni kohaniche.\nRe David assegn\u00f2 ad ognuno dei 24 gruppi sacerdotali una veglia settimanale (ebraico: \"mishmeret\" \u05de\u05e9\u05de\u05e8\u05ea) durante la quale i suoi membri erano responsabili del mantenimento di un programma di offerte al Tempio di Gerusalemme (Cronache ). Ci\u00f2 diede inizio ad un ciclo di \"corsi sacerdotali\" o \"divisioni sacerdotali\" che si ripeteva circa due volte all'anno.\nRe David e Samuele divisero i gruppi sacerdotali preesistenti in 24 divisioni (ebr. \"Mishmarot\", \u05de\u05e9\u05de\u05e8\u05d5\u05ea), dato che nei tempi precedenti ammontavano soltanto ad otto. I membri di ogni gruppo erano responsabili di mantenere il programma delle offerte al Tempio (Cronache ). Quando furono costruiti il Primo ed il Secondo Tempio i Kohanim assunsero questi ruoli presso il tempio permanente sul Monte del Tempio a Gerusalemme. Ognuno dei 24 gruppi comprendeva sei famiglie sacerdotali, ognuna delle quali serviva una volta alla settimana. Nello Shabbat officiavano tutte e sei coordinate. Questi 24 gruppi cambiavano ogni Shabbat alla conclusione del servizio. Per\u00f2, durante le Festivit\u00e0 ebraiche, tutti i 24 gruppi officiavano al Tempio in concelebrazione. Il ciclo dei 24 corsi sacerdotali veniva ripetuto circa due volte all'anno.\nTutti questi sacerdoti erano discendenti di Aronne ed erano noti anche come \"Aroniti\". Aronne ebbe quattro figli: Nadav, Avihu, Eleazaro e Ithamar. Tuttavia Nadav e Avihu morirono prima di Aronne e solo Eleazaro e Ithamar ebbero figli. Un sacerdote, Zadok, discendente di Eleazaro, e un altro sacerdote, Abimelech, discendente di Ithamar, furono designati da Re David ad aiutare a creare i vari gruppi sacerdotali di lavoro. Sedici discendenti di Eleazaro furono scelti come capi degli ordini sacerdotali mentre solo otto ne furono scelti dalla parte di Ithamar. Il passo biblico afferma che ci\u00f2 fu fatto a causa del pi\u00f9 grande numero di leader che figuravano tra i discendenti di Eleazaro. Si sorteggi\u00f2 l'ordine di entrata nel Tempio dei capi degli ordini sacerdotali. Ogni ordine era responsabile di officiare in una data settimana e nello Shabbat e rimanere piantonato alla veglia del Tabernacolo.\nDistruzione del Secondo Tempio.\nDopo la distruzione del Tempio, alla fine del prima guerra giudaica e il trasferimento in Galilea della maggior parte della restante popolazione ebraica della Giudea alla fine della rivolta di Bar Kochba, la tradizione ebraica del Talmud e le poesie dell'epoca registrano che i discendenti di ciascun gruppo sacerdotale istitu\u00ec una sede separata nelle citt\u00e0 e nei villaggi della Galilea, mantenendo questo modello residenziale per diversi secoli, in aspettativa della ricostruzione del Tempio e una ripresa della ciclo di corsi sacerdotali. In particolare questa regione di insediamento kohanico si estendeva dalla Valle di Beit Netofa (Bassa Galilea), attraverso la regione di Nazaret, fino ad Arbel e vicino a Tiberiade.\nNella Mishnah e nel Talmud.\nQualifiche e squalifiche.\n, la fraternit\u00e0 dei kohanim generalmente non permetteva ai kohanim giovani di iniziare il loro servizio fino a quando non avevano raggiunto l'et\u00e0 di 20 anni ma qualche opinione asserisce che questa et\u00e0 fosse 30 anni. Non esisteva un'et\u00e0 di pensionamento obbligatorio. Solo quando un kohen diventava fisicamente infermo allora poteva non servire pi\u00f9.\nUn Kohen veniva squalificato dal compiere il suo servizio per una serie di motivi, qui appresso elencati. Si deve comunque ricordare che il Kohen non era mai definitivamente squalificato dal suo servizio ma gli era consentito di tornare alle sue normali funzioni dopo la cessazione della squalifica.\nSecondo la Legge di Mos\u00e8.\nMolte di queste squalifiche vengono applicate tutt'oggi al ruolo corrente del kohen, secondo i dettami della Mishnah e del Talmud che interpretano la Legge di Mos\u00e8 (Torah) insieme al resto della Letteratura rabbinica e a certe scuole dell'ebraismo moderno.\nSqualifiche fisiche.\nQuesti difetti includono:\nContaminazioni.\nPoich\u00e9 i sacerdoti occupavano un ruolo unico e speciale nel popolo di Israele, cio\u00e8 il servizio del Tempio e la consumazione della Santa Terumah (\"pasto di offerta\"), la Torah li obbligava a seguire regole speciali di purezza rituale per proteggerli dalla contaminazione rituale (Tumah). Alcune di queste regole vengono osservate odiernamente nell'ebraismo ortodosso.\nSecondo il commentario rabbinico del XIII secolo, il \"Libro dell'Educazione\", poich\u00e9 il Tempio era un luogo di bellezza e i servizi liturgici erano officiati per ispirare i visitatori a pensieri di pentimento e ravvicinamento a Dio, un sacerdote fisicamente imperfetto e un ambiente spirituale imperfetto avrebbero rovinato l'atmosfera.\nI 24 doni kohanici.\nI kohanim venivano ricompensati per i loro servizi svolti nel Tempio e a favore del popolo di Israele, con \"ventiquattro doni kohanici\". Di queste 24 donazioni, 10 vengono elencate da presentare anche al di fuori della Terra di Israele; dieci venivano dati ai sacerdoti dentro il Tempio di Gerusalemme, la \"Casa Santa\" (\"beyth ha-miqdash\"); quattro da consumarsi in Gerusalemme. I \"ventiquattro doni kohanici\" sono descritti dalla Gemara La maggioranza di tali donazioni era rappresentata da cibo.\nDoni.\nSecondo la \"Tosefta\" \"Hallah\" i dieci doni offerti (o consumati) entro l'area del Tempio erano porzioni di:\nI doni da esser offerti (o consumati) entro le mura di Gerusalemme erano:\nI doni che potevano esser dati (o consumati) fuori Gerusalemme erano:\nLe donne, che non servivano al Tabernacolo o al Tempio, potevano consumare e/o derivare benefici da alcuni dei 24 doni sacerdotali. Ma, se la figlia di un kohen sposava fuori del lignaggio kohanico, non le era pi\u00f9 permesso beneficiare di questi doni. Invece la figlia di israeliti non sacerdoti che sposava un sacerdote assumeva gli stessi diritti di una figlia nubile di sacerdote.\nL'offerta d'incenso a Dio.\nIn Yom Kippur il Kohen Gadol prelevava a manciate l'incenso i cui 11 elementi principali probabilmente sono:\nV'\u00e8 una traduzione che parla anche di '\"vino di capperi\" o \"vino di Cipro\" (cfr Siddur).\nL'offerta minerale.\nL'offerta minerale, per considerare tutti i \"regni della Natura\" (cfr Shechitah), fu quella del \"sale\" infatti ancora oggi gli ebrei intingono 3 volte nel sale il pane o la Matzah per la Berakhah \"...amotz\u00ec\", la Benedizione a Dio per gli stessi: questa Mitzvah \u00e8 \"in ricordo\" e non viene oggi considerata offerta \"sacrificale.\"\nLibagioni di vino ed acqua.\nQuesti [probabilmente] venivano \"arsi\" sull'altare del Tempio di Gerusalemme.\nEsegesi storica ebraica.\nPeriodo provvisorio del \"regno\" dei Kohanim.\nSecondo il Talmud e nella letteratura rabbinica si narra che si decise innanzitutto di instaurare il regno sotto i kohanim Chashmonaim in Terra d'Israelepopolo ebraico con la celebrazione di Chanukkah; v'\u00e8 notizia che tutti i kohanim Chashmonaim morirono in quel frangente ma che la vittoria militare e spirituale avvenne comunque.\n\"Secondo l'Halakhah ebraica, il testo non canonico ebraico dei \"Maccabei\" non \u00e8 attendibile in quanto fonte non religiosa ebraica (cfr Canone della Bibbia, Filosofia ebraica e Profezia).\"\nMotivo per i korbanot non graditi a Dio.\nAnche secondo le ammonizioni dei Profeti ebrei, molte delle cause del decadimento della Dinastia ebraica e del popolo in Terra d'Israele, furono errori di Avodah causati da alcuni kohanim che offrivano animali difettosi offerti da alcuni ebrei; venne anche profetizzato che un \"cuore contrito ed afflitto \u00e8 [quasi] pi\u00f9 gradito...\": a ci\u00f2 l'uso Halakhico ebraico della recitazione della preghiera ebraica dei korbanot che, come valida Avodah del popolo ebraico, vale quanto quell'atto stesso, come detto e citato in molti Siddurim delle Tefillot ebraiche: \"sostituiremo i buoi [offerti] con le nostre preghiere...\"... fino alla ricostruzione del terzo Tempio di Gerusalemme nell'era messianica.\nIl Kohen e lo studio della Torah.\nPassi della Torah e commentari rabbinici asseriscono che il Kohen ha un ruolo unico di guida nell'ambito della nazione di Israele: oltre alle funzioni sacrificali del Tempio (i \"korbanot\"), gi\u00e0 menzionate, il Kohen deve assumersi la responsabilit\u00e0 di essere erudito nelle leggi e sfumature della Torah e insegnarle al popolo ebraico.\nRabbi Samson Raphael Hirsch spiega che questa responsabilit\u00e0 non era esclusiva degli istruttori della Torah infatti dovevano operare insieme ai leader rabbinici dell'epoca. (cfr Maestri ebrei, Regno di Giuda e Trib\u00f9 d'Israele)\nApplicazioni moderne.\nDopo la distruzione del Secondo Tempio e la sospensione delle offerte sacrificali il ruolo formale dei sacerdoti nelle funzioni sacrificali si \u00e8 conclusa, temporaneamente o permanentemente. Tuttavia i kohanim conservano un ruolo cerimoniale formale e pubblico nei servizi di preghiera in sinagoga che sono stati stabiliti come sostituto o rimembranza dei sacrifici stessi (\"Preparate le parole da dire e tornate al Signore; ditegli: \u00abTogli ogni iniquit\u00e0: accetta ci\u00f2 che \u00e8 bene e ti offriremo il frutto delle nostre labbra al posto dei vitelli\u00bb.\" Osea ) I kohanim hanno anche un numero limitato di altre funzioni/privilegi speciali nella pratica religiosa ebraica. Questi ruoli speciali sono stati mantenuti nell'ebraismo ortodosso e talvolta nell'ebraismo conservatore. L'ebraismo riformato non offre invece nessun ruolo speciale o riconoscimento ai kohanim.\n\"Aliyah\" in sinagoga.\nOgni luned\u00ec, gioved\u00ec e sabato (Shabbat) nelle sinagoghe ortodosse (e molte anche di quelle conservatrici) viene letta una porzione di Torah ad alta voce nella versione originale ebraica di fronte alla congregazione. Nei giorni feriali questa lettura \u00e8 divisa in tre parti ed \u00e8 tradizione chiamare un kohen per la prima lettura (\"aliyah\", ebraico: \u05e2\u05dc\u05d9\u05d4, \"salita\"), un levita per la seconda lettura e un membro di qualsiasi altra Trib\u00f9 di Israele per la terza lettura. Nello Shabbat la lettura \u00e8 divisa in sette parti: un kohen viene chiamato per la prima \"aliyah\" e un levita per la seconda, un membro di un'altra Trib\u00f9 per tutto il resto. Se un kohen non \u00e8 presente \u00e8 consuetudine in molte comunit\u00e0 che un levita faccia la prima \"aliyah\" \"Bimkom Kohen\" (\"al posto di un kohen\") e un israelita le altre successive. Tuttavia questa usanza non \u00e8 richiesta dalla Halakhah (legge religiosa ebraica) e qualsiasi israelita potrebbe essere chiamato anche per le prime le \"aliyot\" (plur.).\nRabbi Meir di Rothenburg (1215\u00a0\u2013 1293) ha stabilito che in una comunit\u00e0 composta interamente di Kohanim, il divieto di chiamare Kohanim per qualsiasi cosa eccetto le prime due letture ed il \"maftir\" \"aliyot\", crea una situazione di stallo che pu\u00f2 essere risolta chiamando le donne alla Torah per tutte le \"aliyot\" intermedie. Dr Joel B. Wolowelsky, noto autore sul tema del ruolo delle donne nell'ebraismo, ha recentemente raccomandato questa opinione del rabbino di Rothenburg dicendo che bisognerebbe basarsi su questa autorit\u00e0 medievale per permettere la creazione deliberata di \"minianim\" composte esclusivamente da kohanim, con l'esplicito scopo di dare alle donne l'opportunit\u00e0 di fare \"aliyah\" alla Torah in comunit\u00e0 ortodosse.\nIl \"Committee on Jewish Law and Standards - CJLS\" (Comitato della Legge e Standard Ebraici) dell'Assemblea Rabbinica conservatrice, coerente con la visione generale del movimento sul ruolo dei kohanim, ha stabilito che la pratica del chiamare un kohen alla prima \"aliyah\" rappresenta una consuetudine piuttosto che una legge e che, di conseguenza, un rabbino conservatore non \u00e8 obbligato a seguirla. In quanto tale, in alcune sinagoghe conservatrici questa pratica non \u00e8 seguita.\nBenedizione sacerdotale.\nI kohanim che partecipano al servizio di preghiera ortodossa impartiscono anche la \"Benedizione Sacerdotale\", durante la ripetizione dello \"Shemon\u00e8 esr\u00e8\". Svolge questo servizio in piedi e di fronte alla folla, nella parte anteriore della congregazione, con le braccia tese verso l'esterno e le mani e dita in una posizione specifica. I kohanim che vivono in Israele e molti ebrei sefarditi che vivono fuori Israele, impartiscono la \"Benedizione Sacerdotale\" quotidianamente; ebrei ashkenaziti che vivono fuori Israele lo fanno solo per le festivit\u00e0.\nLa benedizione si basa sul passo biblico: \"Cos\u00ec porranno il mio nome sugli Israeliti e io li benedir\u00f2.\" . Consiste del seguente versetto ():\nTest genetici.\nRecentemente la tradizione che molti kohanim discendono da un antenato maschile comune ha ottenuto la conferma dai test genetici. Poich\u00e9 il cromosoma Y viene ereditato solo dal padre (le donne non hanno il cromosoma Y), tutte le linee dirette maschili condividono lo stesso aplotipo. Pertanto, sono stati effettuati test in settori della popolazione ebraica e non ebraica, per vedere se c'era qualche comunanza tra i loro cromosomi Y. La ricerca iniziale fatta da Hammer, Skorecki \"et al.\", si basava su uno studio limitato di 188 soggetti, che individuava una serie limitata di marcatori genetici che si trovavano in poco pi\u00f9 del 50% degli ebrei con una tradizione di lignaggio sacerdotale e circa il 5% degli ebrei che non credevano di essere kohanim.\n Nel corso del decennio successivo, Hammer, Skorecki, e altri ricercatori hanno continuato a raccogliere materiale genetico da popolazioni ebraiche e non ebraiche sparse per il mondo. Ci\u00f2 ha portato alla classificazione di una pi\u00f9 ampia serie di marcatori genetici, ora chiamata l'\"Aplotipo Modale Cohen (CMH)\". I risultati pi\u00f9 recenti suggeriscono che il 46% di coloro che hanno una tradizione di discendenza sacerdotale appartengono all'aplogruppo Y-DNA identificato come J-P58, e che almeno due terzi di questo 46% hanno sequenze Y-DNA molto simili, che indicano ascendenze comuni relativamente recenti. Un ulteriore 14% dei kohanim sono risultati appartenere ad un altro lignaggio, nell'aplogruppo J2A-M410. Al contrario, il CMH originale si trova solo nel 5%-8% degli ebrei che non hanno tradizioni di discendenza kohanim, e solo il 1,5% \u00e8 risultato avere la maggiore corrispondenza alla sequenza pi\u00f9 dettagliata. Tra i non-ebrei il CMH si pu\u00f2 trovare tra yemeniti (13%) e giordani (~7%) non-ebrei, ma nessuno corrisponde maggiormente alla sequenza pi\u00f9 dettagliata. Quindi, anche gli studi scientifici pubblicati recentemente documentano certe specifiche distinzioni nei cromosomi Y dei kohanim, il che implica che una parte consistente di kohanim condividono un antenato maschile comune. Dal momento per\u00f2 che lo status religioso di un kohen \u00e8 subordinato all'essere il discendente biologico maschio di Aronne insieme a numerose altre variabili non soggette a test genetici (per es., la moglie di un kohen non deve aver avuto rapporti precedenti con un non-ebreo, o essere una divorziata, ecc.), il possesso di un aplotipo comune non fornisce una base sufficiente a conferire o mantenere lo status religioso di un kohen, che dipende da molte altre cose oltre l'ereditariet\u00e0 semplice. Questa perdita di status sacerdotale nel corso del tempo pu\u00f2 spiegare l'esistenza del 1,5% di ebrei non-kohen che possiedono la sequenza del cromosoma Y pi\u00f9 comune tra kohanim.\nIl cognome Cohen (e le sue varianti).\nLo status di \"kohen\" nell'ebraismo non ha necessariamente un nesso col cognome di una persona. Anche se \u00e8 vero che discendenti di \"kohanim\" spesso portano cognomi che riflettono la loro genealogia, ci sono molte famiglie con il cognome Cohen (o rispettive varianti) che non sono \"kohanim\" e a volte nemmeno ebree. Al contrario, ci sono molti \"kohanim\" che non hanno \"Cohen\" come cognome.\nCi sono numerose variazioni della grafia del cognome \"Cohen\", spesso modificato dalla traduzione o traslitterazione da o verso altre lingue, come esemplificato qui di seguito (elenco non completo):\nInglese : Cohen, Cowen, Cahn, Cahan, Carne, Cohn, Conn, Conway, Cohan, Cohaner, Cahanman, Chaplan, Kaplan (Cohan \u00e8 anche un nome irlandese e Conway \u00e8 anche un cognome di origine gallese)\nTedesco : tedesco: Kohn, Stauffer, Cohn, Kogen, Korn, Kuhn, Kahn, C\u00f6n/Coen, Katz (abbreviazione ebraica di Kohen Zedek (\u05db\u05d4\u05df \u05e6\u05d3\u05e7), cio\u00e8 \"sacerdote giusto\")\nOlandese : Cohen, K\u00e4in, Kohn, Kon, Kaner, Cogen\nFrancese : Cahen, Cohen, Caen, Cahun\nGreco: Kots, Kotais, Kothanis, Kotatis (Tradotto in \"Coheni\", Ebrei Romanioti)\nUngherese: Kohen, Kovacs, K\u00e1h\u00e1n\nRusso: Kogan, Brevda, Kagedan/Kagidan (in ebraico, questo nome ha la grafia \"kaf-shin-daled-nun\" ed \u00e8 un acronimo di \"Kohanei Shluchei DeShmaya Ninhu,\" che \u00e8 aramaico e significa \"i sacerdoti sono messaggeri del cielo\"). Kazhdan/Kazdan/Kasdan/Kasdin/Kasden/Kogan/Kogensohn/Kagan/Kaganovich/Kaganovsky sono altre possibili varianti di questo nome\nGeorgiana : Kotais, Kotatis, Kutatisi, Kutaisi\nSerbo : Koen, Kon, Kojen\nPolacco : Kon, Kochan, Jach, Kaplan, Caplan, Kaplin, Kaplon, Ka\u00e7\nItaliano : Coen, Cohen, Prohen, Sacerdote, Sacerdoti, Sacerdoti Coen, Coin\nSpagnolo : Coen, Cohen, Koen, Cannoh, Canno, Canoh, Cano\nBasco: Apeztegui (\"casa sacerdotale\"), in basco: \"apaiz\", sacerdotale e \"tegi\", casa). Anche Ap\u00e9stegui, Apesteguia, Apaestegui, Aphesteguy\nPortoghese: C\u00e3o, Cunha\nPersiano : Kohan, Kahen, Kohanzad, Kohanchi, Kohani\nTurco : Kohen\nArabo: al- Kohen al- Kahen, al- Kahin, Tawil, Tabili, Tavili, Taguili\nEbraico antico/moderno: Kohen, HaKohen, ben-Kohen, bar-Kohen\nAltri: Maze/Mazo (acronimo di mi zera Aharon, cio\u00e8 \"dal seme di Aronne\"), Azoulai (acronimo di ishah zonah ve'challelah lo yikachu, che significa \"una straniera o divorziata egli non prender\u00e0\", proibizione applicata ai kohanim), Rappaport,[39] Kahane.\nComunque, di certo non tutti gli ebrei con questi cognomi sono \"kohanim\". Alcuni cognomi in quest'ambito sono considerati indice di status pi\u00f9 forte di altri. \"Cohen\" \u00e8 uno dei cognomi pi\u00f9 difficili da comprovare a causa della sua grande diffusione.\nAttualmente in Israele, \"Moshe Cohen\" \u00e8 l'equivalente di \"Gianni Bianchi\" in Italia - cio\u00e8, un nome proverbialmente comune.\nIl Kohen e l'Olocausto.\nNel 1938, con lo scoppio della violenza che sarebbe poi stata conosciuta come \"Kristallnacht\" (\"Notte dei cristalli\"), il rabbino ortodosso americano Mnachem Hakohen Risikoff descrisse il ruolo centrale che vedeva per sacerdoti e leviti in termini di reazioni degli ebrei e del mondo, nel culto, nella liturgia, e nel pentimento (\"teshuva\"). Nel suo saggio \u05d4\u05db\u05d4\u05e0\u05d9\u05dd \u05d5\u05d4\u05dc\u05d5\u05d9\u05dd (HaKohanim vHaLeviim - 1940), \"I Sacerdoti e i Leviti\", sottoline\u00f2 che i membri di questi gruppi esistono in una dimensione tra storia (sotto) e redenzione (sopra), e devono agire in un modo unico per aiutare gli altri a volgersi verso la preghiera e l'azione, e contribuire a porre fine alla sofferenza. Scrisse: \"Oggi, anche noi stiamo vivendo un momento di dilagamento, non di acqua, ma di un fuoco tremendo, che brucia e distrugge la vita ebraica. Stiamo affogando in un mare di sangue... Ma tramite i Kohanim e i Levi'im l'aiuto arriver\u00e0 per tutto Israele\".\nVoci correlate.\nTesti Halakhici:"}
{"id": "2013391", "revid": "1086846", "url": "https://it.wikipedia.org/wiki?curid=2013391", "title": "Associazione Calcio Milan 1945-1946", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1945-1946.\nStagione.\nLa Federazione non riesce a organizzare subito dopo la fine della seconda guerra mondiale un campionato nazionale, a causa dei problemi cagionati dal conflitto. Le difficolt\u00e0 risiedono principalmente nei trasporti e quindi viene deciso di organizzare due tornei, uno nel Nord Italia e l'altro in Italia centromeridionale. Le prime quattro squadre di ogni girone parteciperanno poi a un girone finale, il cui vincitore diventer\u00e0 campione d'Italia. Sulla panchina del Milan c'\u00e8 il ritorno di Adolfo Baloncieri, che sostituisce Giuseppe Santagostino.\nIl Milan, dopo una partenza pessima, disputa una seconda parte del torneo del Nord Italia ottima e quindi si qualifica, dopo aver superato il Brescia in un doppio spareggio, al girone finale della Divisione Nazionale, dove arriva 3\u00ba classificato, dietro al campione d'Italia, ed alla Juventus. Tra i migliori giocatori della stagione ci sono Omero Tognon ed Ettore Puricelli. Il Milan gioca le gare casalinghe principalmente all'Arena Civica: a San Siro disputa solamente gli incontri dove ci si aspettava l'arrivo di molti spettatori.\nOrganigramma societario.\nArea direttiva\nArea tecnica"}
{"id": "2013394", "revid": "196390", "url": "https://it.wikipedia.org/wiki?curid=2013394", "title": "Kohen", "text": ""}
{"id": "2013396", "revid": "75421", "url": "https://it.wikipedia.org/wiki?curid=2013396", "title": "The Oculus EP", "text": ""}
{"id": "2013398", "revid": "767487", "url": "https://it.wikipedia.org/wiki?curid=2013398", "title": "Teatro Garibaldi (Figline Valdarno)", "text": "Il teatro Garibaldi \u00e8 un teatro di Figline Valdarno.\nStoria e descrizione.\nIl teatro fu costruito a ridosso delle mura medievali di Figline Valdarno nei pressi di porta Fiorentina per iniziativa dell'Accademia dei Risorti e su progetto dell'architetto Angelo Pierallini e fu inaugurato nella primavera del 1871 con l'Ernani di Giuseppe Verdi.\nL'Accademia, trasformatasi dal 1879 in Accademia dei Concordi, ha continuato a gestire il teatro fino al secondo dopoguerra garantendo sempre una intensa attivit\u00e0 lirica con allestimenti di livello nazionale.\nDopo aver subito vari danni e rimaneggiamenti sia prima che durante il secondo conflitto mondiale, il teatro nel 1957 cess\u00f2 la sua attivit\u00e0 e fu ceduto dall'Accademia.\nDopo averne acquistato la propriet\u00e0 nel 1979, l'amministrazione comunale nel 1983 ha avviato un consistente piano di recupero della struttura che \u00e8 stato inserito nel Progetto regionale FIO-Teatri.\nGrazie a questi lavori, il teatro ha ripreso la sua attivit\u00e0 nel 1995 riproponendosi come una delle strutture teatrali pi\u00f9 importanti del Valdarno superiore."}
{"id": "2013399", "revid": "75421", "url": "https://it.wikipedia.org/wiki?curid=2013399", "title": "Boss Buckle EP", "text": ""}
{"id": "2013413", "revid": "196390", "url": "https://it.wikipedia.org/wiki?curid=2013413", "title": "Kohanim", "text": ""}
{"id": "2013422", "revid": "712828", "url": "https://it.wikipedia.org/wiki?curid=2013422", "title": "Nezumi", "text": ""}
{"id": "2013426", "revid": "6923", "url": "https://it.wikipedia.org/wiki?curid=2013426", "title": "\u00deingvallavatn", "text": "\u00deingvallavatn ( pronuncia:) \u00e8 un lago nel sud-ovest dell'Islanda. Con una superficie di 84 km\u00b2 \u00e8 il pi\u00f9 grande lago di origine naturale dell'isola. La sua profondit\u00e0 massima \u00e8 di 114 metri. Sulla riva settentrionale del lago, nella spianata di \u00deingvellir, si riuniva l'Al\u00feing, l'antico Parlamento nazionale islandese, fondato nel 930.\nIl lago \u00e8 parte del Parco Nazionale \u00deingvellir. L'origine vulcanica delle isole all'interno del lago \u00e8 chiaramente visibile. Le fenditure che circondano le rive del lago, la principale \u00e8 l\"'Almannagj\u00e1\", indica che qui \u00e8 presente una frizione tettonica tra la placca eurasiatica e la placca nordamericana. L'unico emissario dal lago \u00e8 il fiume Sog.\nVulcanismo.\nIl lago \u00e8 situato nella fossa di \u00deingvellir ed \u00e8 circondato da quattro sistemi vulcanici attivi: Prestahn\u00fakur e Hrafnabj\u00f6rg a nord-est, Hengill e Hr\u00f3mundartindur a sud-ovest.\nL'et\u00e0 presunta del lago \u00e8 di circa 12.000 anni, risale cio\u00e8 alla fine dell'ultima era glaciale. Inizialmente era un lago glaciale formato dal deflusso dell'acqua di fusione dei ghiacciai circostanti.\nUn cambiamento decisivo avvenne circa 10.000 anni fa, quando dal cratere Eldborgir del vicino vulcano a scudo Skjaldbrei\u00f0ur, che fa parte del sistema vulcanico Hrafnabj\u00f6rg, venne emessa una grande quantit\u00e0 di lava durante una serie di continue eruzioni. La lava ha modificato in modo importante il lago, sia in termini di dimensioni che di flora e fauna. La lava ha bloccato l'afflusso diretto di acqua attraverso i fiumi glaciali da nord e ha ridotto del 50% la superficie del lago. Da allora, l'acqua del ghiacciaio Langj\u00f6kull fluisce ancora nel lago, ma filtrando attraverso la lava porosa viene arricchita di minerali che contribuiscono a determinare la particolare flora e fauna del lago. Con il lento e costante afflusso di acqua e data la posizione del lago situato nel fondo della fossa, il lago ha lentamente ripreso le dimensioni originarie."}
{"id": "2013431", "revid": "767487", "url": "https://it.wikipedia.org/wiki?curid=2013431", "title": "Teatro degli Animosi", "text": "Il Teatro degli Animosi \u00e8 un teatro situato a Marradi.\nTipico esempio di teatrino accademico realizzato secondo i canoni del teatro all'italiana fra la fine del '700 e l'inizio dell'800 ha svolto un'intensa attivit\u00e0 come sede della locale Accademia degli Animosi fino al 1938, quando venne acquisito dal Dopolavoro Ferroviario.\nPassato in propriet\u00e0 al Comune nel 1970, ha cessato ogni attivit\u00e0 per motivi di inagibilit\u00e0.\nDopo sporadiche riaperture, per esempio in occasione delle prime celebrazioni dedicate al poeta Dino Campana, il teatro \u00e8 stato inserito nel Progetto Regionale FIO per i teatri e oggetto di un lungo restauro/ripristino su progetto dell'ingegner Domenico Naldoni, conclusosi nel 1990.\nDa allora il Teatro degli Animosi ha ripreso una nuova intensa attivit\u00e0 grazie anche al fatto che dopo il recupero della sala Mokambo, gi\u00e0 sede del \"\"Circolo dei Signori\", e la realizzazione di un nuovo avancorpo con biglietteria e sala guardaroba, nel 1997 \u00e8 stato affidato alla gestione all'Associazione Culturale \"A Marradi c'\u00e8 ..\".\nIl teatro \u00e8 diventato luogo di molteplici iniziative: dalle mostre ai convegni, dalla scuola di ballo al laboratorio teatrale, dallo studio di registrazione alla discoteca e alla ripresa di una programmazione cinematografica di prima visione.\nDall'ottobre del 2015 la gestione \u00e8 stata affidata alla compagnia teatrale locale: \"Compagnia per non perire d'inedia\"\"."}
{"id": "2013439", "revid": "599013", "url": "https://it.wikipedia.org/wiki?curid=2013439", "title": "Jhasmani Campos", "text": "Carriera.\nClub.\nCentrocampista centrale, entra giovanissimo a far parte dell'Academia Tahuichi. In occasione di un torneo giovanile in Uruguay, nel 2005, attira l'attenzione di un osservatore del Gr\u00eamio, che lo conduce con s\u00e9 a Porto Alegre con l'intenzione di farlo aggregare alla squadra primavera. Dopo 6 mesi di negoziazioni, i brasiliani non raggiungono l'accordo economico con la Tahuichi e il ragazzo torna in Bolivia.\nNello stesso anno, il 2006, Campos firma per l'Oriente Petrolero, club della LFPB boliviana e della sua citt\u00e0 natale. In breve tempo, diventa un giocatore chiave della squadra.\nNel luglio del 2011 si trasferisce al Bol\u00edvar.\nNazionale.\nNel 2007 viene convocato dalla rappresentativa Under-20 in occasione del Campionato sudamericano Under-20 svoltosi in Paraguay.\nIl 28 marzo 2007, a 19 anni, ottiene la sua prima convocazione in Nazionale maggiore in occasione della partita amichevole contro il Sudafrica. Nello stesso anno fa parte del gruppo dei convocati per la Copa Am\u00e9rica 2007, nella quale mette a segno una rete (al Per\u00f9).\nViene convocato per la Copa Am\u00e9rica Centenario negli Stati Uniti."}
{"id": "2013440", "revid": "110157", "url": "https://it.wikipedia.org/wiki?curid=2013440", "title": "Chiesa di Nostra Signora d'Itria (Orani)", "text": "La chiesa di Nostra Signora d'Itria (\"cresia de Sa Madonna de Sa Itria\", in lingua sarda) si trova nel centro storico di Orani, nel rione \"Sa Itria\".\nIl tempio, eretto nel XVII secolo, originariamente era dedicato a san Giuliano. Successivamente venne intitolato alla Madonna d'Itria.\nLa semplice facciata \u00e8 sormontata da un timpano curvilineo e presenta un piccolo rosone sopra il portale; la superficie muraria del prospetto \u00e8 ornata da un graffito di Costantino Nivola, realizzato nel 1959. L'interno si presenta ad unica navata voltata a botte, con cappelle laterali. Il presbiterio, in stile gotico, presenta volta a crociera costolonata, decorata da affreschi raffiguranti angeli e cherubini, risalenti al XVIII secolo e attribuiti alla bottega di Pietro Antonio e Gregorio Are, autori in diverse chiese del nuorese di cicli affrescati in stile barocco popolaresco.\nLa nicchia centrale dell'altare maggiore ospita la pregevole statua della \"Madonna d'Itria\", risalente al XVII secolo, decorata con la tecnica dell\"Estofado de oro\"."}
{"id": "2013446", "revid": "110157", "url": "https://it.wikipedia.org/wiki?curid=2013446", "title": "Teatro Aurora", "text": "Il teatro Aurora \u00e8 un teatro situato in localit\u00e0 Fibbiana, nel comune di Montelupo Fiorentino.\nNato nel 1930 come locale Casa del Fascio, nell'ultimo dopoguerra l'edificio \u00e8 diventato Casa del Popolo e centro di attivit\u00e0 ricreative e culturali della frazione di Fibbiana.\nDopo un periodo di abbandono, nel 1995, in controtendenza rispetto a quanto spesso deciso per piccole strutture analoghe, la sala \u00e8 stata ristrutturata come teatro con una platea di circa duecento posti e un discreto palcoscenico.\nIl teatro ospita la Compagnia Aurora di Montelupo e quella del Giglio di Firenze che organizzano appuntamenti con il teatro amatoriale, promuovono la loro attivit\u00e0 e collaudano le rispettive risorse artistiche."}
{"id": "2013447", "revid": "212348", "url": "https://it.wikipedia.org/wiki?curid=2013447", "title": "Chess World Cup", "text": ""}
{"id": "2013450", "revid": "212348", "url": "https://it.wikipedia.org/wiki?curid=2013450", "title": "Chess World Cup 2005", "text": ""}
{"id": "2013454", "revid": "212348", "url": "https://it.wikipedia.org/wiki?curid=2013454", "title": "Chess World Cup 2007", "text": ""}
{"id": "2013455", "revid": "767487", "url": "https://it.wikipedia.org/wiki?curid=2013455", "title": "Lars Vogt", "text": "Attivit\u00e0 artistica.\nLars Vogt si \u00e8 presto distinto come uno tra i massimi pianisti della sua generazione. Venuto alla ribalta nel 1990 con il conseguimento del secondo premio nella Leeds International Piano Competition, si \u00e8 in seguito esibito in recital e concerti in Europa, Asia e Nord America. \nNoto, in particolare, per le sue interpretazioni di Beethoven, Mozart e Brahms, oltre che per l'intensa attivit\u00e0 cameristica, Vogt \u00e8 stato in assoluto il primo pianista in residence alla Philharmonie di Berlino nel 2003.\nNella stagione (2003-2004) ha debuttato con la New York Philharmonic Orchestra diretta da Lorin Maazel, e si \u00e8 esibito nel concerto inaugurale della nuova Carnegie Hall.\nPi\u00f9 recentemente, Lars Vogt ha preso parte al tour europeo della Dresden Staatskapelle diretta da Chung Myung-whun, si \u00e8 esibito al Festival di Lucerna con la Chamber Orchestra of Europe insieme a Bernard Haitink confermando, altres\u00ec, la sua gi\u00e0 frequente collaborazione con il Royal Concertgebouw, la Philharmonia, l'Orchestre Philharmonique de Radio France, la Gewandhausorchester Leipzig e la Frankfurt Radio Orchestras. \u00c8 stato pi\u00f9 volte protagonista al Mozarteum di Salisburgo, nella cui stagione ha tenuto un recital solistico e ha interpretato i Concerti di Mozart con l'Orchestra del Mozarteum diretta da Ivor Bolton. \nDa segnalare anche il debutto con la Bayerischer Staatsorchester guidata da Kent Nagano e con l'Orquesta Nacional de Espa\u00f1a, accanto a numerose apparizioni negli Stati Uniti ala fianco della Boston Symphony, Minnesota Orchestra and Cincinnati Symphony Orchestra.\nNel 1998 ha fondato il festival \u2018'Spannungen'\u2019, con sede a Heimbach. Alla cerchia ristretta degli artisti che compaiono figurano: Isabelle Faust, Christian Tetzlaff, Antje Weithaas, Tatiana Masurenko, Boris Pergamenschikow, Tanja Tetzlaff, Danae D\u00f6rken, Kiveli D\u00f6rken e Sharon Kam. Numerosi concerti di questo festival sono stati pubblicati su una serie di CD."}
{"id": "2013457", "revid": "212348", "url": "https://it.wikipedia.org/wiki?curid=2013457", "title": "Coppa del mondo di scacchi", "text": ""}
{"id": "2013458", "revid": "212348", "url": "https://it.wikipedia.org/wiki?curid=2013458", "title": "Coppa del mondo di scacchi 2005", "text": ""}
{"id": "2013459", "revid": "212348", "url": "https://it.wikipedia.org/wiki?curid=2013459", "title": "Coppa del mondo di scacchi 2007", "text": ""}
{"id": "2013464", "revid": "1305772", "url": "https://it.wikipedia.org/wiki?curid=2013464", "title": "Campionato argentino di pallacanestro", "text": "Il campionato argentino di pallacanestro \u00e8 l'insieme delle competizioni cestistiche organizzate dalla \"Confederaci\u00f3n Argentina de B\u00e1squetbol\". Il torneo maschile si tiene dagli anni sessanta, quello femminile dal 1987.\nNei campionati maschili, ogni squadra affronta tutte le altre compagini del raggruppamento di appartenenza due volte, una presso il proprio campo (\"partita in casa\"), una presso il campo avverso (\"partita in trasferta\") con uno svolgimento che \u00e8 detto \"girone all'italiana\". Il campionato femminile, invece, si articola in cinque fasi, ognuna con un regolamento differente.\nCampionato maschile.\nIl campionato maschile ha nella Liga Nacional de B\u00e1squet la sua massima espressione. Si tratta del torneo nazionale fondato nel 1985.\nCampionato femminile.\nIl torneo femminile \u00e8 organizzato dalla Federaci\u00f3n Femenina de B\u00e1squetbol de la Rep\u00fablica Argentina sotto la denominazione di Liga Nacional de Basquet Femenino. Il campionato si tiene sin dal 1987. Si articola in cinque fasi: locale, provinciale, regionale, regolare e finalissima. Le fasi sono organizzate dai comitati periferici fino alla fase regolare, o Fase D. Quest'ultima \u00e8 a carattere nazionale e comprende otto squadre che si giocano l'accesso alla finale a quattro, denominata \"Final\u00edsima\"."}
{"id": "2013465", "revid": "156341", "url": "https://it.wikipedia.org/wiki?curid=2013465", "title": "Campionato di pallacanestro argentino", "text": ""}
{"id": "2013468", "revid": "110157", "url": "https://it.wikipedia.org/wiki?curid=2013468", "title": "Teatro Mignon", "text": "Il teatro Mignon \u00e8 un teatro di Montelupo Fiorentino.\nSi tratta di una sala polivalente ubicata nel centro storico con un'attivit\u00e0 prevalentemente indirizzata verso il cinematografo, ma caratterizzata anche da rappresentazioni teatrali, concerti, conferenze e incontri.\nCostruita nel 1957, la struttura \u00e8 dotata di una sala dall'ottima acustica, di bar, biglietteria, grande schermo 12 \u00d7 5 metri, un impianto Dolby e l'accesso per i disabili.\nLa presenza di un palco di pur modeste dimensioni dietro lo schermo ha mantenuto viva anche l'attivit\u00e0 teatrale affidata principalmente alle due compagnie residenti: La Compagnia teatrale Mignon, di ispirazione e tradizione vernacolare, e il Centro Studi Teatrali, che organizza corsi di formazione e spettacoli amatoriali."}
{"id": "2013470", "revid": "767487", "url": "https://it.wikipedia.org/wiki?curid=2013470", "title": "Terremoto nel Bronx", "text": "Terremoto nel Bronx (\"\u7d05\u756a\u5340\") \u00e8 un film del 1995 diretto da Stanley Tong e interpretato da Jackie Chan.\nTrama.\nKeung (Jackie Chan) \u00e8 un giovane poliziotto hongkonghese, giunto da poco nella citt\u00e0 di New York per presenziare alle imminenti nozze dello zio Bill (Bill Tung), un negoziante residente nel malfamato quartiere del Bronx, proprietario del supermarket Wa-Ha. Qui fa anche la conoscenza di Danny (Morgan Lam), un ragazzino paraplegico, vicino di casa di Bill.\nIn visita al negozio di Bill, Keung scopre che lo zio intende vendere quanto prima possibile la propria attivit\u00e0, poich\u00e9 desideroso di godersi la vecchiaia con la sua futura moglie e di liberarsi della travagliata vita da commerciante, costellata continuamente da ruberie e furti: proprio nel mezzo di una notte, peraltro, \u00e8 lo stesso Keung a sorprendere una gara clandestina tra due bande di motociclisti, sgominate poi grazie all'intervento della polizia. In quegli stessi giorni, Bill e Keung fanno la conoscenza di Elaine (Anita Mui), una giovane imprenditrice intenzionata a rilevare l'attivit\u00e0 di Bill, ma riluttante ad accettare le alte cifre proposte dall'uomo: alle nozze di quest'ultimo, cui partecipano sia Keung sia Elaine, sar\u00e0 proprio il nipote a convincere la donna ad accettare la finalizzazione della trattativa. Come segno di gratitudine, Bill lascia che Keung rimanga a New York mentre questi \u00e8 in luna di miele.\nUn giorno, mentre \u00e8 in visita al supermarket Wa-Ha, Keung si imbatte in una delle due bande sorprese poche notti prima: i malintenzionati cercano di commettere una rapina ai danni di Elaine, ma vengono infine messi in fuga dall'hongkonghese, che padroneggia magistralmente le tecniche di arti marziali cinesi. Tra questi, per\u00f2, un tale Angelo (Garvin Cross) si inviperisce a tal punto con Keung da organizzare poco pi\u00f9 tardi una spedizione punitiva contro il ragazzo: quella stessa sera, una volta lasciato il negozio di Elaine, Keung si imbatte infatti in un gruppo di balordi intenti a violentare una ragazza. Egli interviene prontamente, per poi scoprire che si trattava di una messinscena: inseguito e in minoranza numerica, il ragazzo resta intrappolato in un vicolo cieco, venendo bersagliato dal lancio di bottiglie e vetri infranti. Angelo \u00e8 intenzionato a ucciderlo, ma il capobanda Tony (Marc Akerstream) ritira infine le truppe, dopo che il primo ha preso a schiaffi una delle ragazze del gruppo. Ricoperto di sangue e ferite su tutto il corpo, Keung cerca rifugio presso Danny, venendo soccorso dal ragazzino e dalla sorella Nancy (Fran\u00e7oise Yip), che si scopre essere proprio la ragazza che gareggiava clandestinamente poche ore sere prima con la banda di Tony, della quale \u00e8 compagna. Colta dall'angoscia, la ragazza medica Keung, lasciando tuttavia che rinvenga a casa sua, senza che possa cio\u00e8 ricordare quanto avvenuto. Risvegliatosi e uscito per strada, Keung viene tuttavia nuovamente inseguito dalla banda di Tony, riuscendo infine a scampargli dopo un salto acrobatico tra palazzine.\nQualche ora dopo, Angelo assiste ad un incidente stradale: intenzionato a sottrarre qualche oggetto di valore ai malcapitati, il ragazzo arraffa una valigetta contesa da un gruppo di uomini armati di carabine e mitragliette, che lo inseguono fino alla palazzina di Danny, dove peraltro si vanno a rifugiare anche gli stessi Keung e Danny, che hanno assistito alla scena. Dopo aver rinvenuto una borsa di diamanti all'interno della valigetta, Angelo nasconde la refurtiva dentro al vecchio cuscino della sedia a rotelle di Danny, lasciata da Keung nell'atrio del pianerotto durante la loro fuga in casa. Mentre la polizia raggiunge i manigoldi, Keung fa infine la conoscenza di Nancy: pur riconoscendola, il ragazzo decide di non rivangare quanto accaduto poche ore prima. Successivamente, egli si imbatte in un gruppo di uomini intenti a ispezionare le scale della palazzina: costoro si dicono agenti dell'FBI, e chiedono a Keung di contattarli se qualcosa di valore venisse rinvenuto da quelle parti.\nPi\u00f9 tardi, Keung fa visita al nightclub dove Nancy lavora come poledancer. La ragazza chiede al giovane di colloquiare, ma i due vengono sorpresi dalla gang di Tony, il quale, aizzato dalla gelosia, d\u00e0 adito ad un violento inseguimento. La coppia sfugge ai malintenzionati: dopo aver chiesto a Keung di tenersi alla larga da Tony e di aiutarla con Danny, la ragazza lo bacia. Intanto, la banda di Tony sceglie di vandalizzare il negozio di Elaine per vendicarsi di Keung: durante i disordini, due membri del gruppo vengono catturati dagli stessi manigoldi interessati ai diamanti, che si scoprono essere al soldo di un ricco trafficante di merci preziose. Questi intende recuperare la refuritva sottratta da Angelo, e arriva a maciullare uno dei suoi compagni pur di avere informazioni sul ladruncolo. Parallelamente, Tony sorprende Keung e Nancy in visita al covo dove si raduna la propria banda, dando inizio ad uno scontro che coinvolge tutti i presenti, tutti messi al tappeto da Keung, che inveisce infine contro il loro stile di vita deleterio. Tony viene quindi a sapere degli accadimenti legati ad Angelo: abbandonato dai suoi stessi compagni, egli chiede assistenza a Keung e Nancy, che accettano di aiutarlo.\nRitrovato Angelo, da lui il trio scopre che i diamanti sono nascosti nel cuscino di Danny. Keung contatta quindi gli agenti dell'FBI, salvo poi scoprire che anche costoro sono al soldo del ricco trafficante che d\u00e0 loro la caccia. Keung \u00e8 costretto a condurli nell'appartamento di Danny, subendo le loro angherie dopo non aver trovato i diamanti, in realt\u00e0 nascosti nel vecchio cuscino, sostituito da Nancy proprio dopo che i diamanti vi erano stati nascosti. I due sgherri vengono atterrati abilmente, e Keung contatta direttamente il loro capo: questi, venuto a sapere (erroneamente) tramite Tony che Keung \u00e8 proprietario del supermarket Wa-Ha, decide tuttavia di lanciargli un avvertimento abbattendo il negozio di Elaine, che resta quindi in preda alla disperazione. Deciso pi\u00f9 che mai a fare giustizia, Keung contatta la polizia, e organizza la cattura degli sgherri del suo nemico. La messinscena, tuttavia, non va a buon fine, poich\u00e9 i manigoldi vengono a conoscenza del coinvolgimento delle forze dell'ordine: tentano quindi di uccidere Keung, che riesce a divincolarsi dalla loro stretta: l'intervento della polizia costringe gli sgherri a mettersi in fuga a bordo di un hovercraft lungo l'Hudson, venendo inseguiti dallo stesso Keung. Il veicolo finisce addirittura sulla terraferma, scatenando disordini e disastri a non finire. Grazie ad un abile stratagemma, Keung riesce a perforare il gommone dell'hovercraft, facendolo sbandare e arrestandone la marcia. L'FBI autorizza quindi Keung, Nancy, Elaine e Tony a mettersi a bordo dell'hovercraft, con cui assalgono il campo da golf dove era rintanato il trafficante di diamanti, investendolo e lasciandolo seminudo a terra.\nCuriosit\u00e0.\n\u00c8 il film che port\u00f2 al successo internazionale di Jackie Chan, bench\u00e9 conosciutissimo in patria, il film ambientato nel Bronx non era destinato al pubblico mondiale a detta dello stesso Jackie Chan, ma anche grazie ai notevoli e noti stunt il film poi ebbe un buon successo internazionale."}
{"id": "2013475", "revid": "298055", "url": "https://it.wikipedia.org/wiki?curid=2013475", "title": "Baerlon", "text": ""}
{"id": "2013476", "revid": "210951", "url": "https://it.wikipedia.org/wiki?curid=2013476", "title": "Falso Drago", "text": ""}
{"id": "2013477", "revid": "1522738", "url": "https://it.wikipedia.org/wiki?curid=2013477", "title": "Leane Sharif", "text": ""}
{"id": "2013480", "revid": "76963", "url": "https://it.wikipedia.org/wiki?curid=2013480", "title": "Tyler Mane", "text": "Ha lavorato come wrestler per la WCW, dove era noto come Big Sky e Nitro.\nBiografia.\nCarriera da wrestler.\nNel wrestling Mane ha lottato nella World Championship Wrestling con il ring name di Nitro, guardia del corpo di Woman. In seguito abbandon\u00f2 la gimmick di Nitro per quella di Big Sky, formando un tag team con Vinnie Vegas. Qualche anno pi\u00f9 tardi Mane si sarebbe ritirato, dopo che Vinnie lasci\u00f2 la WCW per andare nella WWF.\nCarriera da attore.\nLa sua statura gli ha permesso di interpretare personaggi imponenti: la sua filmografia, che conta una dozzina di film, trova come punte principali i ruoli in \"X-Men\", dove interpreta il malvagio mutante Sabretooth (Mane avrebbe voluto mantenere il ruolo anche nello spin-off \"X-Men le origini - Wolverine\", ma con suo disappunto venne sostituito da Liev Schreiber per scelta della produzione), \"Il Re Scorpione\" (che vede come protagonista Dwayne Johnson, anche lui ex wrestler), e \"Troy\" nel ruolo di Aiace Telamonio.\nSuccessivamente Rob Zombie lo ha ingaggiato per la parte di Rufus Firefly nel suo secondo progetto, \"La casa del diavolo\", e nel remake di \"Halloween, la notte delle streghe\" intitolato \"Halloween - The Beginning\", dove Mane interpreta Michael Myers; riprender\u00e0 questo ruolo nel sequel \"Halloween II\". Nel 2010 interpreta Jack nel film \"Django Gunless\" con Sienna Guillory e Paul Gross.\nVita privata.\n\u00c8 stato sposato dal 1988 al 2003 con Jean Goertz e dal 2007 \u00e8 sposato con l'attrice Renae Geerlings.\nDoppiatori italiani.\nNelle versioni in italiano dei suoi film, Tyler Mane \u00e8 stato doppiato da:"}
{"id": "2013485", "revid": "125933194", "url": "https://it.wikipedia.org/wiki?curid=2013485", "title": "Cinema Accademia", "text": "Il Cinema Accademia \u00e8 un teatro situato a Pontassieve.\nGi\u00e0 dal 1870 si erano avviate le pratiche relative alla costruzione del teatro, ma solo vent'anni dopo fu realizzato con la denominazione di \"Teatro dell'Accademia Vincenzo da Filicaia\".\nNel 1929 il locale venne dato in gestione al Partito Nazionale Fascista e venne ben presto adibito anche a cinematografo.\nIn questa redazione, giunta fino agli anni cinquanta, il teatro presentava una sala presumibilmente ovata, 14 palchi e un loggione, capaci di ospitare 700 spettatori. Nel 1990 \u00e8 stato restaurato sia nell'impiantistica che nelle decorazioni. Nella nuova redazione ha accentuato il suo ruolo di sala cinematografica, con posti a sedere solo in platea, mentre la galleria \u00e8 stata adattata a cabina di proiezione e di regia."}
{"id": "2013494", "revid": "2042028", "url": "https://it.wikipedia.org/wiki?curid=2013494", "title": "Hasta siempre", "text": "Hasta siempre (conosciuta anche come Hasta siempre, Comandante) \u00e8 il titolo di una canzone composta e cantata dal cubano Carlos Puebla nel 1965.\nStoria.\nLa canzone nacque come una risposta alla lettera di addio a Cuba scritta da Che Guevara nel 1965. Il 3 ottobre di quello stesso anno Fidel Castro rese pubblica una lettera priva di data scrittagli da Guevara diversi mesi prima, in cui questi riaffermava la sua solidariet\u00e0 con Cuba, ma dichiarava anche la sua intenzione di abbandonare l'isola e di andare a combattere altrove per la Rivoluzione.\nCarlos Puebla ha composto il testo della canzone come una risposta alla lettera (la quale \u00e8 conosciuta come la \"Carta de despedida del Che\"). Quasi come un menestrello, Puebla ha citato nel testo tutti i momenti fondamentali della vita del Che: l'invasione della Sierra Maestra, la Battaglia di Santa Clara, e poi ancora l'amore del Che per la Rivoluzione e il dispiacere dei cubani per la sua partenza.\nLa musica si basa sulle note del tradizionale son cubano ed \u00e8 composta da una serie di redondilla, strofe di quattro versi ottonari, di cui alcune con rima assonante e la maggior parte con rima consonante.\nCover.\nEsistono pi\u00f9 di 200 versioni della canzone di Carlos Puebla, e molti sono gli artisti che l'hanno interpretata. Tra i pi\u00f9 noti Maria Farantouri, Los Calchakis, Nathalie Cardone, Joan Baez, Robert Wyatt con Ricky Gianco, i Nomadi, Ivan Della Mea, Maria Carta, i Noalter, Inti-Illimani."}
{"id": "2013496", "revid": "287204", "url": "https://it.wikipedia.org/wiki?curid=2013496", "title": "Moises Naim", "text": ""}
{"id": "2013499", "revid": "1522738", "url": "https://it.wikipedia.org/wiki?curid=2013499", "title": "Galadedrid Damodred", "text": ""}
{"id": "2013500", "revid": "729019", "url": "https://it.wikipedia.org/wiki?curid=2013500", "title": "Pfalz D.VIII", "text": "Il Pfalz D.VIII era un biplano da caccia sviluppato dall'azienda bavarese Pfalz-Flugzeugwerke GmbH ed utilizzato durante la prima guerra mondiale dalla Luftstreitkr\u00e4fte, la componente aerea del Deutsches Heer (l'esercito imperiale tedesco), dal 1918 fino alla fine del conflitto.\nStoria del progetto.\nNel 1917 la Siemens-Schuckertwerke venne invitata dall'Idflieg a progettare ed a sviluppare motori che potessero essere utilizzati dalla Luftstreitkr\u00e4fte, la componente aerea del Deutsches Heer (l'esercito imperiale tedesco). L'azienda realizz\u00f2 un innovativo motore rotativo, il Siemens-Halske Sh.III, potenzialmente superiore alla concorrenza e che montato sul caccia Siemens-Schuckert D.III diede ottimi risultati vanificati solo dalla scarsa qualit\u00e0 dell'olio lubrificante allora a disposizione.\nIl buon successo riscontrato esort\u00f2 alcune delle aziende aeronautiche nazionali ad avviare lo sviluppo di nuovi modelli che lo utilizzassero, tra le quali la Pfalz che nello stesso periodo stava progettando una nutrita serie di nuovi modelli da presentare alla prima valutazione comparativa organizzata dall'Idflieg tra prototipi di modelli D-Typ tenuta presso l'aerodromo di Adlershof, nei dintorni di Berlino, dove i piloti da caccia della Luftstreitkr\u00e4fte erano invitati a partecipare direttamente alla valutazione ed alla selezione dei nuovi velivoli da destinare alla produzione di serie.\nImpiego operativo.\nUno dei pochi D.VIII \u00e8 stato utilizzato da Paul B\u00e4umer nello Jasta Boelcke. Il suo D.VIII aveva come caratteristica l'unit\u00e0 marcatura intonacato di bianco / nero nella coda. Come per il suo Fokker Dr.I, Baumer ha avuto la bandiera nazionale di colori rosso / bianco / nero intorno alla fusoliera."}
{"id": "2013506", "revid": "1632387", "url": "https://it.wikipedia.org/wiki?curid=2013506", "title": "Hellfire Club (Edguy)", "text": "Hellfire Club \u00e8 il sesto album della band tedesca Edguy, prodotto da Sascha Paeth e pubblicato nel 2004."}
{"id": "2013507", "revid": "110157", "url": "https://it.wikipedia.org/wiki?curid=2013507", "title": "Piccolo Teatro (Rufina)", "text": "Il Piccolo Teatro \u00e8 un teatro di Rufina.\nLa diffusa pratica di allestimenti in teatrini, per lo pi\u00f9 religiosi, improvvisati per opera di un gruppo di filodrammatici di Rufina, port\u00f2 negli anni venti alla realizzazione di un'arena. Il nuovo spazio teatrale veniva inaugurato nel luglio del 1922 con La cena delle beffe di Sem Benelli. Ma \u00e8 solo nel 1928 che la Filodrammatica riusc\u00ec a realizzare un teatro stabile nell'edificio affacciato su Piazza Umberto.\nDopo essere diventato Cinema Teatro del Dopolavoro, dal 1940 continu\u00f2 la sua attivit\u00e0 esclusivamente come cinematografo.\nDopo le complicate questioni circa la gerenza dell'immobile seguite all'ultimo conflitto mondiale, il teatrino, ritornato in gestione dei filodrammatici rufinesi, \u00e8 stato interessato a lavori consistenti di ristrutturazione nel 1976-77 e infine a lavori di restauro e adeguamento alle normative di sicurezza realizzati nel 1989 su progetto dell'architetto Enzo Cancellieri.\nIl teatro continua anche oggi ad avere una programmazione incentrata sul teatro amatoriale e per ragazzi."}
{"id": "2013508", "revid": "2108263", "url": "https://it.wikipedia.org/wiki?curid=2013508", "title": "Petar Kre\u0161imir IV di Croazia", "text": "Nato a Venezia fu l'ultimo grande sovrano della dinasita dei Trpimirovi\u0107, ramo dei Kre\u0161imirovi\u0107. Sotto il suo governo il regno croato raggiunse la sua massima espansione territoriale. Govern\u00f2 da Nona e Zaravecchia. A Sebenico esiste una statua in suo onore e la citt\u00e0 \u00e8 anche detta \u00abKre\u0161imirgrad\u00bb, cio\u00e8 citt\u00e0 di Cressimiro.\nPolitica religiosa.\nCressimiro succedette al padre Stefano I dopo la morte di quest'ultimo, nel 1058, e fu incoronato l'anno seguente. Continu\u00f2 le politiche paterne finch\u00e9 non gli fu ordinato da papa Niccol\u00f2 II di ricondurre la Chiesa croata alla liturgia latina, nel 1059 e nel 1060. L'ordine papale veniva a seguito del Grande Scisma del 1054, quando era necessario riaffermare la supremazia del papato nei Balcani settentrionali. Cressimiro e la nobilt\u00e0 locale sostennero le disposizioni papali.\nLa nobilt\u00e0 minore e i contadini per\u00f2 non videro di buon occhio tali riforme. Il clero croato era per lo pi\u00f9 fedele alla tradizione ortodossa, anche nei costumi essi riproponevano la lunga barba dei monaci greci e la possibilit\u00e0 di sposarsi. Inoltre le celebrazioni liturgiche erano tenute nell'antica locale lingua slava (glagolitico), mentre il papa richiedeva da anni l'uso del latino.\nCi\u00f2 caus\u00f2 una rivolta del clero contro l'imposizione del celibato e dell'uso della lingua latina nelle liturgie nel 1063: i sostenitori dei sacerdoti filo-ortodossi furono giudicati eretici al sinodo del 1064 e quindi scomunicati, con il consenso di Cressimiro IV. Duramente il re dom\u00f2 la rivolta e con altrettanta difficolt\u00e0 riusc\u00ec a imporre le disposizioni pontificie, anche con l'intenzione di integrare definitivamente nel suo reame le popolazioni della Dalmazia.\nD'altra parte riusc\u00ec a giovare della situazione potendo contrastare molti dei poteri feudali che crescevano nel suo Stato, anche grazie alla societ\u00e0 urbana di Dalmazia, fino alla sua morte. I guadagni provenienti dalle citt\u00e0 della costa aumentarono il potere di Cressimiro IV e il sovrano da parte sua increment\u00f2 lo sviluppo di altre citt\u00e0 come Nona, Zaravecchia, Sebenico, Corino e Scardona. Dispose la costruzione di molti monasteri e don\u00f2 diversi terreni dalmati alla Chiesa. Nel 1066 in una bolla concesse il monastero di Santa Maria di Zara a sua cugina (o sorella) \u010cika, badessa e fondatrice. Fond\u00f2 poi un monastero benedettino a Zaravecchia.\nPolitica territoriale.\nKre\u0161imir estese ampiamente il confine croato lungo la costa adriatica e nell'entroterra verso est. Nomin\u00f2 capo del Banato di Slavonia Zvonimir, della casa nobiliare degli Svetoslavi\u0107, nonch\u00e9 suo principale consulente con il titolo di \"Duca di Croazia\". Il fatto riport\u00f2 definitivamente la Slavonia sotto l'autorit\u00e0 del Regno dei Croati, finita fino ad allora sotto l'egemonia politica ungherese.\nNel 1069 don\u00f2 l'isola di Maon, presso Nona, al monastero di San Crisogono (\"Sveti Kr\u0161evan\") a Zara, \"perch\u00e9 Dio onnipotente favor\u00ec l'espansione del suo regno per mare e per terra\" (\"quia Deus omnipotenus terra marique nostrum prolungavit regnum\"), sottolineando che l'isola era propria del suo regno e della Dalmazia (\"nostram propriam insulam in nostro Dalmatico mari sitam, que vocatur Mauni\").\nRelazioni con i bizantini e i normanni.\nNel 1069 Cressimiro IV ebbe il riconoscimento da parte dell'Impero bizantino della sua supremazia incontrastata sulla Dalmazia, che era stata persa dai croati dopo le guerre di successione del 997. A quel tempo Bisanzio era in guerra sia con i Turchi Selgiuchidi in Asia sia con i Normanni nell'Italia meridionale, cos\u00ec Cressimiro IV ne approfitt\u00f2 e, rifiutando la nomina imperiale di proconsole o eparca, defin\u00ec il suo territorio \"regnum Dalmatiae et Chroatiae\".\nDurante il regno di Cressimiro i Normanni si interessarono alle politiche dei Balcani e il re croato venne subito in contatto con loro. Dopo il 1071, con la battaglia di Manzikert in cui i Turchi Selgiuchidi sconfissero l'impero bizantino, i Serbi iniziarono una rivolta ai confini con la Macedonia; nel 1072 Cressimiro invi\u00f2 il suo aiuto ai rivoltosi. Nel 1075 il conte Amico dei Normanni invase la Croazia dall'Italia meridionale, con il sostegno di Bisanzio per liberare le citt\u00e0 dalmate. Amico assedi\u00f2 Arbe per quasi un mese e non riusc\u00ec a conquistare l'isola: riusc\u00ec per\u00f2 a prendere in ostaggio il re croato e in cambio della liberazione Cressimiro dovette cedere molte citt\u00e0 dalmate come Zara, Spalato e Tra\u00f9. Negli anni successivi i veneziani scacciarono i normanni e ripresero le citt\u00e0 sotto il controllo della Serenissima. Ciononostante il re non fu mai liberato.\nMorte e successione.\nAlla fine del suo regno Cressimiro IV non aveva eredi maschi, ma solo una figlia di nome Neda. Suo fratello era pure morto e cos\u00ec la morte di Cressimiro IV signific\u00f2 la fine della dinastia inaugurata da Cressimiro III dei Trpimirovi\u0107. Il re design\u00f2 suo cugino e duca di Slavonia Zvonimir come erede legittimo, discendente di Svetoslav Suronja. Zvonimir prese il suo posto al governo e Cressimiro IV mor\u00ec in una prigione normanna.\nNel 1075 Cressimiro fu seppellito nella chiesa di Santo Stefano a Salona, con altri duchi e re di Croazia. Alcuni secoli dopo gli ottomani distrussero la chiesa, scacciarono i monaci che la custodivano e distrussero le tombe."}
{"id": "2013518", "revid": "281901", "url": "https://it.wikipedia.org/wiki?curid=2013518", "title": "\u00dej\u00f3rs\u00e1", "text": "Il \u00dej\u00f3rs\u00e1 \u00e8 un fiume di origine glaciale che scorre nella parte meridionale dell'Islanda. Con i suoi 230\u00a0km, \u00e8 il fiume pi\u00f9 lungo di tutta l'isola. \nCaratteristiche.\nIl fiume nasce dal ghiacciaio Hofsj\u00f6kull, che per dimensioni \u00e8 il terzo ghiacciaio dell'isola. Nel suo primo tratto attraversa gli Altopiani d'Islanda. Successivamente scorre nelle vicinanze del vulcano Hekla, quindi riceve le acque dell'affluente Tungna\u00e1. Nel suo ultimo tratto attraversa la pianura meridionale dell'Islanda.\nPer la portata media, con i suoi 363 metri cubi al secondo \u00dej\u00f3rs\u00e1 \u00e8 il secondo fiume del paese dopo l'\u00d6lfus\u00e1, la cui portata supera i 400 metri cubi al secondo.\nEtimologia.\nLa parola \"\u00dej\u00f3r\" significa 'toro' mentre \"-\u00e1\" in lingua islandese significa 'fiume'. Quindi \"\u00dej\u00f3rs\u00e1\" significa 'fiume del toro'.\nLa parola \u00fej\u00f3r compare pi\u00f9 volte negli antichi manoscritti, ma ora \u00e8 presente solo nei toponimi. Nelle lingue vicine ci sono parole corrispondenti: in danese - tyr, in svedese - tyr, latino - taurus, irlandese - tarbh, tutte con il significato di 'toro'. Nella lingua islandese per indicare il toro si usa \"tarfur\", termine preso dall'irlandese, e questo potrebbe spiegare la rimozione della parola \"\u00fej\u00f3r\" dalla lingua.\nPonti e guadi.\nL'attraversamento del \u00dej\u00f3rs\u00e1 risultava difficoltoso nel passato in quanto non esistevano ponti.\nAttualmente ci sono due ponti sul fiume, uno sotto \u00dej\u00f3rs\u00e1rt\u00fan sulla Hringvegur, la grande strada ad anello che contorna l'intera isola, e l'altro a Sandafell, appena sotto la centrale elettrica di Sultartangi. Il vecchio ponte di \u00dej\u00f3tandur \u00e8 stato inaugurato nel 1895 e ricostruito un po' pi\u00f9 in basso nel 1949. Il nuovo ponte, che ha sostituito il precedente, \u00e8 stato messo in servizio nel 2003 e dista meno di un chilometro.\nCi sono diversi guadi sul fiume, che costituivano in passato l'unico modo per attraversare il fiume. I principali sono Nautava\u00f0 da \u00dej\u00f3rs\u00e1rholt e Hagava\u00f0 da Hagar.\nPesca.\nLe acque del \u00dej\u00f3rs\u00e1 sono ricche di pesce e la pesca viene praticata principalmente con la rete. Il fiume ospita specie ittiche comuni nei fiumi e nei laghi del paese, come salmoni, trote, salmerini, aringhe e anguille. Occasionalmente \u00e8 stata catturata la passera di mare a \u00dej\u00f3rs\u00e1r\u00f3s. \nLe foche salgono il \u00dej\u00f3rs\u00e1, fino a Urri\u00f0afoss, per dare la caccia ai salmone e alle trote.\nCascate.\nLungo il corso del \u00dej\u00f3rs\u00e1 ci sono molte cascate. A partire dalla sorgente l'ordine \u00e8 il seguente: Hvanngiljafoss (Kj\u00e1lkaversfoss), Dynkur, Glj\u00fafurleitarfoss, Tr\u00f6llkonuhlaup, \u00dej\u00f3fafoss, Minna-N\u00faps fl\u00fa\u00f0ir, B\u00fa\u00f0afoss e Hestfoss su entrambi i lati dell'isola fluviale di \u00c1rnes e infine Urri\u00f0afoss.\nNella lingua islandese, la parola \"foss\" significa 'cascata'.\nIsole.\n\u00c1rnes e Hagaey sono tra le pi\u00f9 grandi isole del fiume. L'isola di Vi\u00f0ey (conosciuta anche come Minnan\u00fapsh\u00f3lmur) \u00e8 stata recentemente considerata area protetta per la lussureggiante foresta di betulle. Traustholtsh\u00f3lmur si trova nei pressi della foce del fiume e vi sorgeva l'omonimo villaggio, ora abbandonato."}
{"id": "2013524", "revid": "76963", "url": "https://it.wikipedia.org/wiki?curid=2013524", "title": "Nathalie Cardone", "text": "Biografia.\nFiglia di padre siciliano e madre spagnola, Nathalie Cardone \u00e8 apparsa per la prima volta sugli schermi nel film del 1988 \"Dr\u00f4le d'endroit pour une rencontre\", al fianco di Catherine Deneuve e G\u00e9rard Depardieu.\nCome cantante \u00e8 conosciuta per avere interpretato alcuni brani celebri come \"Populaire\", \"Mon Ange\" e \"Hasta Siempre\"."}
{"id": "2013528", "revid": "287204", "url": "https://it.wikipedia.org/wiki?curid=2013528", "title": "Ruolo d'onore", "text": "Ruolo d'onore \u00e8 il quarto romanzo di John Gardner, avente come protagonista James Bond.\nIn questo romanzo Gardner riesuma la SPECTRE. Lo storico nemico della saga era stato inventato da Ian Fleming che lo aveva pensato come organizzazione antagonista di 007 in una trilogia di romanzi: Thunderball, Al servizio segreto di sua maest\u00e0 e Si vive solo due volte.\nTrama.\nLa nuova SPECTRE lancia la sfida al mondo dell'informatica mentre James Bond \u00e8 costretto a dare le dimissioni dal Servizio. Disgustato dal comportamento dei suoi superiori, si trasferisce a Monte Carlo dove frequenta un corso d'aggiornamento, tenuto da Persephone Proud.\nIn tale contesto, l'agente segreto conosce la programmatrice Jay Autem Holy che lavora per una societ\u00e0 che crea simulazioni e modelli di battaglie.\nLa donna gli propone un colloquio di lavoro e James Bond finisce in un campo d'addestramento per terroristi ad Erewhon dove incontra Tamil Rahani, l'uomo che ha rifondato la SPECTRE.\nL'agente finge di essere allettato fino a quando si scopre che in realt\u00e0 lavora ancora per il Servizio e sta cercando di mettere in trappola Tamil. Il terrorista gli scappa una prima volta, ma l'agente segreto riesce ad impedire un furto di armi atomiche in concomitanza di un meeting USA-URSS. Inizia un lungo inseguimento ma il colonnello Tamil Rahani riesce nuovamente a sfuggire dalla cattura paracadutandosi da un dirigibile sulle Alpi svizzere."}
{"id": "2013532", "revid": "6923", "url": "https://it.wikipedia.org/wiki?curid=2013532", "title": "Teatro Studio (Scandicci)", "text": "Il Teatro Studio \u00e8 un teatro situato a Scandicci.\nRaro esempio di spazio teatrale innovativo e di sperimentazione realizzato nell'area metropolitana fiorentina, nasce prima come palestra della scuola media E. Fermi che per\u00f2, gi\u00e0 dal 1975, mostra una notevole vocazione per operazioni culturali di grande spessore accogliendo il contributo di gruppi quali il Teatro Mascar\u00e0 e Piccoli Principi.\nDiventa palcoscenico di esperienze artistiche di avanguardia negli anni ottanta con i Magazzini Criminali.\nChiusa questa fase con i consistenti lavori di ristrutturazione dello spazio inseriti nel progetto regionale FIO-Teatri, su progetto dell'ingegner Andrea Bacci, diventano protagonisti di questa nuova fase di ricerca i Krypton, la Compagnia Virgilio Sieni Danza e i Piccoli Principi.\nQuesto spazio privilegia il teatro per ragazzi e la collaborazione con le scuole, ma anche musica e concerti, danza, video, arte, nuove tecnologie, poesia e collaborazioni varie.\nAll'insegna della qualit\u00e0 e della contaminazione dei generi, la vocazione continua anche all'indomani di assetti interni profondamente modificati: nel 1998 viene ridefinita la convenzione con i Krypton, la direzione artistica passa all'Istituto Servizi Culturali del Comune, organismo anticipatore nel panorama nazionale sul piano gestionale, con un suo C.d.a. e una sua autonomia gestionale di cui fanno parte anche la Biblioteca e la Scuola di musica.\nA conferma del lavoro di innovazione e sperimentazione nel campo delle arti la direzione di Scandicci Cultura attiva, da aprile 2011, un progetto di webtv per il comune di Scandicci."}
{"id": "2013536", "revid": "729019", "url": "https://it.wikipedia.org/wiki?curid=2013536", "title": "To Love Somebody (Bee Gees)", "text": "To Love Somebody \u00e8 un brano musicale dei Bee Gees, pubblicato nel giugno 1967 come secondo singolo estratto da \"Bee Gees 1st\", terzo album del gruppo.\nStoria del brano.\nCome dichiarato diverse volte da Barry Gibb, il manager del gruppo, Robert Stigwood, gli aveva chiesto di scrivere una canzone soul per Otis Redding. Barry ed il fratello Robin composero in quell'occasione \"To Love Somebody\", una ballata soul nello stile di Sam &amp; Dave. Tuttavia, prima che potesse registrare il brano, Otis Redding mor\u00ec in un incidente aereo. A quel punto i Bee Gees decisero di incidere essi stessi la loro versione del pezzo, riarrangiandolo in chiave pop rock. Il brano conobbe un'ottima popolarit\u00e0, raggiungendo la posizione 9 in Olanda e 17 della \"Billboard Hot 100\".\nCover.\nNel corso degli anni il brano \u00e8 stato oggetto di numerose cover, tra le quali si ricordano principalmente quelle di Nina Simone (in italiano \"Cos\u00ec ti amo\"), James Carr, Janis Joplin, Melanie Safka, Joe Cocker, Rod Stewart, The Animals, The Flying Burrito Brothers, Billy Corgan, Bonnie Tyler, Ace of Base, Jimmy Somerville, Tom Jones, Simply Red, Blue Rodeo, Jimmy Barnes, Michael Bolton (che arriv\u00f2 in vetta alla classifica \"Billboard Adult Contemporary\" e settima in Francia), Slobberbone, Timoria, I Califfi (testo italiano Cos\u00ec ti amo di F.Boldrini) Nicola Di Bari (nella versione in italiano \"Cos\u00ec ti amo\"), Gallon Drunk, i Silver Ginger 5, Michael Bubl\u00e9, Scott Matthew e i Coldplay (con Barry Gibb)"}
{"id": "2013537", "revid": "6923", "url": "https://it.wikipedia.org/wiki?curid=2013537", "title": "Alfa Corse", "text": ""}
{"id": "2013539", "revid": "2061979", "url": "https://it.wikipedia.org/wiki?curid=2013539", "title": "Glendora (California)", "text": "Glendora \u00e8 un comune (\"city\") degli Stati Uniti d'America della contea di Los Angeles nello Stato della California. Si trova ad est della Downtown di Los Angeles. La popolazione era di 50,073 persone al censimento del 2010.\nGeografia fisica.\nGlendora \u00e8 situata a (34.130957, -117.854127).\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, c'erano 50,073 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 75,1% di bianchi, l'1,9% di afroamericani, lo 0,7% di nativi americani, l'8,0% di asiatici, lo 0,1% di oceanici, il 5,2% di altre razze, e il 4,8% di due o pi\u00f9 etnie. Ispanici o latinos di qualunque razza erano il 30,7% della popolazione."}
{"id": "2013549", "revid": "258694", "url": "https://it.wikipedia.org/wiki?curid=2013549", "title": "Usb-creator", "text": ""}
{"id": "2013559", "revid": "1305772", "url": "https://it.wikipedia.org/wiki?curid=2013559", "title": "Teatro Giotto", "text": "Il nome Teatro Giotto si riferisce a vari teatri:"}
